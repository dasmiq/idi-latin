var sequence = {"name":"Cyprian Saint, Bishop of Carthage. Epistulae","data":"CVPRIANVS PRESBVTERIS ET DIACONIBVS ET PLEBI FVRNIS CONSISTENTIBV S S. Grauiter conmoti sumus ego et collegae mei qui praesentes\naderant et conpresbyteri nostri qui nobis adsidebant, fratres\ncarissimi, cum cognouissemus quod Geminius Victor frater noster\nde saeculo excedens Geminium Faustinum presbyterum tutorem\ntestamento suo nominauerit, cum iam pridem in concilio episcoporum\nstatutum sit ne quis de clericis et Dei ministris tutorem\nuel curatorem testamento suo constituat, quando singuli diuino\nsacerdotio honorati et in clerico ministerio constituti non nisi\naltari et sacrificiis deseruire et precibus adque orationibus uacare\ndebeant. scriptum est enim: nemo militans Deo obligat se\nmolestiis saecularibus, ut possit placere ei cui se\nprobauit. quod cum de omnibus dictum sit, quanto magis molestiis\net laqueis saecularibus obligari non debent qui diuinis\nrebus et spiritalibus occupati ab ecclesia recedere et ad terrenos\net saeculares actus uacare non possunt. cuius ordinationis et\n\n\n\n\n\n\n\n\n\n\nreligionis formam leuitae prius in lege tenuerunt, ut cum terram\ndiuiderent et possessiones partirentur undecim tribus, leuitica\ntribus, quae templo et altari et ministeriis diuinis uacabant, nihil\nde illa diuisionis portione perciperet, sed aliis terram colentibus\nilla tantum Deum coleret et ad uictum adque alimentum suum\nab undecim tribubus de fructibus qui nascebantur decimas reciperet.\nquod totum fiebat de auctoritate et dispositione diuina, ut\nqui operationibus diuinis insistebant in nulla re auocarentur nec\ncogitare aut agere saecularia cogerentur. quae nunc ratio et forma\nin clero tenetur, ut qui in ecclesia Domini ordinatione clerica\npromouentur in nullo ab administratione diuina auocentur, ne\nmolestiis et negotiis saecularibus adligentur, sed in honore sportulantium\nfratrum tamquam decimas ex fructibus accipientes ab\naltari et sacrificiis non recedant et die ac nocte caelestibus rebus\net spiritalibus seruiant.\nQuod episcopi antecessores nostri religiose considerantes et salubriter\nprouidentes censuerunt ne quis frater excedens ad tutelam\nuel curam clericum nominaret, ac si quis hoc fecisset,, non\nofferretur pro eo nec sacrificium pro dormitione eius celebraretur.\nneque enim apud altare Dei meretur nominari in sacerdotum\nprece qui ab altari sacerdotes et ministros uoluit auocari. et ideo\nVictor cum contra formam nuper in concilio a sacerdotibus\n\n\n\n\ndatam Geminium Faustinum presbyterum ausus sit tutorem constituere,\nnon est quod pro dormitione eius apud uos fiat oblatio\naut deprecatio aliqua nomine eius in ecclesia frequentetur, ut\nsacerdotum decretum religiose et necessarie factum seruetur a\nnobis, simul et ceteris fratribus detur exemplum, ne quis sacerdotes\net ministros Dei altari eius et ecclesiae uacantes ad saecularem\nmolestiam deuocet. obseruari enim de cetero poterit ne\nultra hoc fiat circa personam clericorum, si quod nunc factum\nest fuerit uindicatum. opto uos, fratres carissimi, semper bene\nualere.\nCVPRIANVS EVCBATIO FRATRI S. Pro dilectione tua et uerecundia mutua consulendum me existimasti,\nfrater carissime, quid mihi uideatur de histrione quodam,\nqui apud uos constitutus in eiusdem adhuc artis suae dedecore perseuerat\net magister et doctor non erudiendorum sed perdendorum\npuerorum id quod male didicit ceteris quoque insinuat, an talis\ndebeat communicare nobiscum, quod puto ego nec maiestati\n\n\n\n\n\n\n\n\ndiuinae nec euangelicae disciplinae congruere, ut pudor et honor\necclesiae tam turpi et infami contagione foedetur. nam cum in\nlege prohibeantur uiri induere muliebrem uestem et maledicti\neiusmodi iudicentur, quanto maioris est criminis non tantum\nmuliebria indumenta accipere sed et gestu quoque turpes et molles\net muliebres magisterio inpudicae artis exprimere?\nNec excuset se quisquam si a theatro ipse cessauerit, cum\ntamen hoc ceteros doceat. non potest enim uideri cessasse qui\nuicarios substituit et qui pro se uno plures succidaneos suggerit\ncontra institutionem Dei erudiens et docens quemadmodum masculus\nfrangatur in feminam et sexus arte mutetur et diabolo diuinum\nplasma maculanti per corrupti adque eneruati corporis delicta\nplaceatur. quod si paenuriam talis et necessitatem paupertatis\noptendit, potest inter ceteros qui ecclesiae alimentis sustinentur\nhuius quoque necessitas adiuuari, si tamen contentus sit\nfrugalioribus et innocentibus cibis nec putet salario se esse redimendum\nut a peccatis cesset, quando hoc non nobis sed sibi\npraestet. ceterum quantum uult inde quaerat, qualis quaestus\nest qui de conuiuio Abraham et Isaac et Iacob homines rapit et\nmale ac perniciose in saeculo saginatos ad aeternae famis ac sitis\nsupplicia deducit. et ideo quantum potes ab hac eum prauitate\net dedecore ad uiam innocentiae adque ad spem uitae suae reuoca,\nut sit contentus ecclesiae sumptibus parcioribus quidem sed salutaribus.\nquod si illic ecclesia non sufficit ut laborantibus praestet\n\n\n\n\nalimenta, poterit se ad nos transferre et hic quod sibi ad luctum\nadque ad uestitum necessarium fuerit accipere, nec alios extra\necclesiam mortalia docere, sed ipse salutaria in ecclesia discere.\nopto te, fili carissime, semper bene ualere.\nI CVPRIANVS ROGATIANO FRATRI S. Grauiter et dolenter conmoti sumus ego et collegae qui praesentes\naderant, frater carissime, lectis litteris tuis, quibus de\ndiacono tuo conquestus es quod inmemor sacerdotalis loci tui et\nofficii ac ministerii sui oblitus contumeliis et iniuriis suis te\nexacerbauerit. et tu quidem honorifice circa nos et pro solita tua\nhumilitate fecisti, ut malles de eo nobis conqueri, cum pro episcopatus\nuigore et cathedrae auctoritate haberes potestatem qua\nposses de illo statim uindicari, certus quod collegae tui omnes\ngratum haberemus quodcumque circa diaconum tuum contumeliosum\nsacerdotali potestate fecisses, habens circa eiusmodi homines\npraecepta diuina, cum Dominus Deus in Deuteronomio\ndicat: et homo quicumque fecerit in superbia ut non\nexaudiat sacerdotem aut iudicem et quicumque\nfuerit in diebus illis, morietur homo ille, et omnis\npopulus cum audierit timebit, et non agent impie\n\n\n\n\n\n\n\n\n6 tiam nunc. et ut sciamus hanc Dei uocem cum uera et summa\nmaiestate eius processisse ad honorandos ac uindicandos sacerdotes\nsuos, cum aduersus Aaron sacerdotem tres de ministeriis\nChore Dathan et Abiron ausi sunt superbisse et ceruicem suam\nextollere et sacerdoti praeposito ae adaequare, hiatu terrae absorpti\nac deuorati paenas statim sacrilegae audaciae persoluerunt.\nnec soli illi, sed et ceteri ducenti quinquaginta qui eis comites\nad audaciam fuerunt prorumpente a Domino igne consumpti sunt,\nut probaretur sacerdotes Dei ab eo qui sacerdotes facit uindicari.\nin libro quoque regnorum cum Samuel sacerdos a Iudaeorum populo\nob senectutem, sicut tu modo, contemneretur, exclamauit\niratus Dominus et dixit: non te spreuerunt, sed me spreuerunt.\net ut hoc ulcisceretur, excitauit eis Saul regem, qui\neos iniuriis grauibus adfligeret et per omnes contumelias et paenas\nsuperbum populum calcaret et premeret, ut contemptus sacerdos\nde superbo populo ultione diuina uindicaretur.\nSed et Salomon in spiritu sancto constitutus testatur et docet\nquae sit sacerdotalis auctoritas et potestas dicens: ex tota anima\ntua time Deum, et sacerdotes eius sanctifica. et iterum:\nhonora Deum ex tota anima tua et honorifica\nsacerdotes eius. quorum praeceptorum memor beatus apostolus,\nsecundum quod in actis apostolorum legimus, cum ei diceretur:\nsic insilis in sacerdotem Dei maledicendo,\nrespondit et dixit: nesciebam, fratres, quia pontifex est.\nscriptum est enim: principem plebis tuae non\n\n\n\n\n\n\nmaledices. Dominus etiam noster ipse Iesus Christus rex et iudex et\nDeus noster usque ad passionis diem seruauit honorem pontificibus\net sacerdotibus, quamuis illi nec timorem Dei nec agnitionem\nChristi seruassent. nam cum leprosum emundasset, dixit\nilli: uade et monstra te sacerdoti et offer donum.\nhumilitate ea qua nos quoque esse humiles docuit sacerdotem adhuc\nappellabat quem sciebat esse sacrilegum. item sub ictu passionis\ncum alapam accepisset et ei diceretur: sic respondes\npontifici, nihil ille contumeliose locutus est in personam pontificis,\nsed magis innocentiam suam tuitus est dicens: si male\nlocutus sum, exprobra de malo: si autem bene, quid\nme caedis? quae omnia ab eo ideo facta sunt humiliter adque\npatienter ut nos humilitatis ac patientiae haberemus exemplum.\ndocuit sacerdotes ueros legitime et plene honorari, dum circa\nfalsos sacerdotes ipse talis existit.\nMeminisse autem diaconi debent quoniam apostolos id est episcopos\net praepositos Dominus elegit, diaconos autem post ascensum\nDomini in caelos apostoli sibi constituerunt episcopatus sui\net ecclesiae ministros. quod si nos aliquid audere contra Deum\npossumus qui episcopos facit, possunt et contra nos audere diaconi\na quibus fiunt. et ideo oportet diaconum de quo scribis\nagere audaciae suae paenitentiam, ut honorem sacerdotis agnoscat\net episcopo praeposito suo plena humilitate satisfacere. haec sunt\nenim initia haereticorum et ortus adque conatus schismaticorum\n\n\n\n\n\n\nmale cogitantium, at sibi placeant, ut praepositum superbo tumore\ncontemnant. sic de ecclesia receditur, sic altare profanum\nforis conlocatur, sic contra pacem Christi et ordinationem adque\nunitatem Dei rebellatur. quod si ultra te contumeliis suis exacerbauerit\net prouocauerit, fungeris contra eum potestatem honoris,\ntui, ut eum uel deponas uel abstineas. nam si apostolus Paulus\nad Timotheum scribens dixit: iuuentutem tuam nemo despiciat,\nquanto magis tibi a collegis tuis dicendum est: senectutem\ntuam nemo despiciat. et quoniam scripsisti quendam\ncum eodem diacono tuo se miscuisse et superbiae eius adque\naudaciae participem esse, hunc quoque et si qui alii tales extiterint\net contra sacerdotem Dei fecerint uel coercere poteris uel\nabstinere. nisi quod hortamur et monemus ut peccasse se potius\nintellegant et satisfaciant et nos propositum nostrum tenere patiantur.\nmagis enim optamus et cupimus contumelias et iniurias\nsingulorum clementi patientia uincere quam sacerdotali licentia\nuindicare. opto te, frater carissime, semper bene ualere.\nCVPRIANVS, CAECILIVS, VICTOR, SEDATVS, TERTVLLVS CVM PBESBVTERIS QVI PBAESENTES ADERANT POMPONIO FRATRI S. Legimus litteras tuas, frater carissime, quas per Paconium\nfratrem nostrum misisti postulans et desiderans ut tibi\n\n\n\n\n\n\n\n\nrescriberemus quid nobis de his uirginibus uideatur quae cum semel\nstatum suum continenter et firmiter tenere decreuerint, detectae\nsint postea in eodem lecto pariter mansisse cum masculis, ex\nquibus unum diaconum esse [dicis]: plane easdem quae se cum\nuiris dormisse confessae sint adseuerare integras esse. circa quam\nrem quoniam consilium nostrum desiderasti, scias nos ab euangelicis\net apostolicis traditionibus non recedere quo minus fratribus\net sororibus nostris constanter et fortiter consulatur et per\nomnes utilitatis et salutis uias ecclesiastica disciplina seruetur,\ncum Dominus loquatur et dicat: et dabo uobis pastores\nsecundum cor meum, et pascent uos pascentes cum\ndisciplina. et iterum scriptum est: disciplinam qui abicit\ninfelix est, et in psalmis quoque spiritus sanctus instruit dicens:\ncontinete disciplinam, ne forte irascatur Dominus,\net pereatis a uia recta, cum exarserit cito\nira eius super uos.\nPrimo igitur in loco, frater carissime, et praepositis et plebi\nnihil aliud elaborandum est quam ut qui Deum timemus cum\nomni obseruatione disciplinae diuina praecepta teneamus nec patiamur\nerrare fratres nostros et pro arbitrio et ructu$uo uiuere,\nsed ad uitam singulis fideliter consulere, nec pati uirgines cum\nmasculis habitare, non dico simul dormire sed nec simul uiuere,\n\n\n\n\n\n\nquando et sexus infirmus et aetas adhuc lubrica per omnia frenari\na nobis et regi debeat, ne diabolo insidianti et saeuire cupienti\nad nocendum detur occasio, quando et apostolus dicat: nolite\nlocum dare diabolo. liberanda est uigilanter de periculosis\nlocis nauis, ne inter scopulos et saxa frangatur. exuenda est uelociter\nde incendio sarcina prius quam flammis superuenientibus\nconcremetur. nemo diu tutus est periculo proximus. nec euadere\ndiabolum seruus Dei poterit qui se diaboli laqueis inplicauit.\nintercedendum est cito talibus [ut separentur] dum adhuc separari\ninnocentes possunt, quia diuidi postmodum nostra intercessione\nnon poterunt [postea quam conscientia grauissima cohaeserunt].\ndenique quam graues multorum ruinas hinc fieri uidemus\net per huiusmodi. inlicitas et periculosas coniunctiones corrumpi\nplurimas uirgines cum summo animi nostri dolore conspicimus.\nquod si se ex fide Christo dicauerunt, pudicae et castae\nsine ulla fabula perseuerent, ita fortes ac stabiles praemium uirginitatis\nexpectent: si autem perseuerare nolunt uel non possunt,\nmelius nubant quam in ignem delictis suis cadant. certe nullum\nfratribus aut sororibus scandalum faciant, cum scriptum sit:\nsi cibus scandalizat fratrem, non manducabo carnem\nin saeculo ne fratrem scandalizem.\nNec aliqua putet se [posse] hac excusatione defendi quod inspici\net probari possit an uirgo sit, cum et manus obstetricum et\n\n\n\n\n\n\noculus saepe fallatur, ut et si incorrupta inuenta fuerit uirgo ea\nparte qua mulier potest esse, potuerit tamen et ex alia corporis\nparte peccasse quae corrumpi potest et tamen inspici non potest.\ncerte ipse concubitus, ipse complexus, ipsa confabulatio et osculatio\net coniacentium duorum turpis et foeda dormitio quantum\ndedecoris et criminis confitetur? si superueniens maritus sponsam\nsuam iacentem cum altero uideat, nonne indignatur et fremit et\nper zeli dolorem fortassis et gladium in manus sumit? quid\nChristus Dominus et iudex noster cum uirginem suam sibi dicatam\net sanctitati suae destinatam iacere cum altero cernit,\nquam indignatur et irascitur et quas paenas incestis eiusmodi\nconiunctionibus comminatur, cuius ut gladium spiritalem et uenturum\niudicii diem unusquisque fratrum possit euadere omni consilio\nprouidere et elaborare debemus. et cum omnes omnino disciplinam\ntenere oporteat, multo magis praepositos et diaconos\ncurare hoc fas est, qui exemplum et documentum ceteris de conuersatione\net moribus suis praebeant. quomodo enim possunt integritati\net continentiae praeesse, si ex ipsis incipiant corruptelae\net uitiorum magisteria procedere ?\nEt idcirco consulte et cÌ§um uigore fecisti, frater carissime, abstinendo\ndiaconum qui cum uirgine saepe mansit, sed et ceteros\nqui cum uirginibus dormire consueuerant. quod si paenitentiam\nhuius inliciti concubitus sui egerint et ab se inuicem recesserint,\ninspiciantur interim uirgines ab obstetricibus diligenter, et si\n\n\n\n\nuirgines inuentae fuerint, accepta communicatione ad ecclesiam\nadmittantur hac tamen interminatione, ut si ad eosdem masculos\npostmodum reuersae fuerint ant si cum isdem in una domo et\nsub eodem tecto simul habitauerint, grauiore censura eiciantur\nnec in ecclesiam postmodum tales facile recipiantur. si autem de\neis aliqua corrupta fuerit deprehensa, agat paenitentiam plenam,\nquia quae hoc crimen admisit non mariti sed Christi adultera est,\net ideo aestimato iusto tempore postea exomologesi facta ad ecclesiam\nredeat. quod si obstinate perseuerant nec se ab inuicem\nseparant, sciant se cum hac sua inpudica obstinatione numquam\na nobis admitti in ecclesiam posse, ne exemplum ceteris ad ruinas\ndelictis suis facere incipiant. nec putent sibi uitae aut salutis\nconstare rationem, si episcopis et sacerdotibus obtemperare noluerint,\ncum in Deuteronomio Dominus Deus dicat: et homo quicumque\nfecerit superbiam, ut non exaudiat sacerdotem\naut iudicem, quicumque fuerit in diebus illis,\nmorietur homo ille, et omnis populus cum audierit\ntimebit et non agit impie etiam nunc. interfici Deus\niussit sacerdotibus suis non obtemperantes, iudicii sui tempus\nconstituit non oboedientibus. et tunc quidem gladio occidebantur,\n\n\n\n\n\n\nquando adhuc et circumcisio carnalis manebat: nunc autem quia\ncircumcisio spiritalis esse ad fideles seruos Dei coepit, spiritali\ngladio superbi et contumaces necantur, dum de ecclesia eiciuntur.\nneque enim uiuere foris possunt, cum domus Dei una sit et nemini\nsalus esse nisi in ecclesia possit. indisciplinatos autem perire,\ndum non audiunt nec obtemperant salubribus praeceptis,\ntestatur scriptura diuina quae dicit: non diligit indisciplinatus\ncastigantem se. qui autem oderunt correptiones,\nconsumentur turpiter.\nErgo ne indisciplinati consumantur et pereant da operam, frater\ncarissime, ut quantum potes consiliis salubribus fraternitatem\nregas et singulis ad salutem suam consulas. arta et angusta est\nuia per quam ingredimur ad uitam, sed summus et magnus est\nfructus cum peruenimus ad gloriam. qui se semel castrauerunt\npropter regnum caelorum, per omnia Deo placeant nec sacerdotes\nDei ** aut per ecclesiam scandalo se et fratribus offerant. et\nad praesens si a nobis contristari uideantur, nos tamen salubri\npersuasione moneamus scientes et apostolum dixisse: ergo ego\ninimicus factus sum uerum praedicans uobis? quod\nsi obtemperauerint, nobis gratissimum est. stantes eos ad salutem\n\n\n\n\n\n\ndignatione nostri sermonis firmauimus. si autem quidam de peruersis\nobtemperare noluerint, secundum eundem apostolum dicentem:\nsi hominibus placerem, Christi seruus non\nessem, si quibusdam suadere non possumus ut eos Christo placere\nfaciamus, nos certe quod nostrum est Christo Domino et Deo\nnostro praecepta eius seruantes placeamus. opto te, frater carissime\nac desiderantissime, in Domino semper bene ualere.\nCVPRIANVS PRESBVTERIS ET DIACONIBVS FRATRIBVS CARISSIMIS S. Saluto uos incolumis per Dei gratiam, fratres carissimi, laetus\nquod circa incolumitatem quoque uestram omnia integra esse\ncognouerim. et quoniam mihi interesse nunc non permittit loci\ncondicio, peto uos pro fide et religione uestra fungamini illic et\nuestris partibus et meis, ut nihil uel ad disciplinam uel ad diligentiam\ndesit. quantum ad sumptus suggerendos, siue illis qui\ngloriosa uoce Dominum confessi in carcere sunt constituti, siue his\n\n\n\n\n\n\n\n\nqui pauperes et indigentes laborant et tamen in Domino perseuerant,\npeto nihil desit, cum summula omnis quae redacta est\nillic sit apud clericos distributa propter eiusmodi casus, ut haberent\nplures unde ad necessitates et pressuras singulorum operari\npossint.\nPeto quoque ut ad procurandam quietem solertia et sollicitudo\nuestra non desit. nam etsi fratres pro dilectione sua cupidi sunt\nad conueniendum et uisitandum confessores bonos quos inlustrauit\niam gloriosis initiis diuina dignatio, tamen caute hoc et non\nglomeratim nec per multitudinem semel iunctam puto esse faciendum,\nne ex hoc ipso inuidia concitetur et introeundi aditus\ndenegetur et dum insatiabiles multum uolumus, totum perdamus.\nconsulite ergo et prouidete ut cum temperamento fieri hoc\ntutius possit, ita ut presbyteri quoque qui illic apud confessores\nofferunt singuli cum singulis diaconis per uices alternent, quia et\nmutatio personarum et uicissitudo conuenientium minuit inuidiam.\ncirca omnia enim mites et humiles, ut seruis Dei congruit,\ntemporibus seruire et quieti prospicere et plebi prouidere debemus.\nopto uos, fratres carissimi ac desiderantissimi, semper bene ualere\net nostri meminisse. fraternitatem uniuersam salutate. salutat\nuos diaconus et qui mecum sunt salutant. ualete.\nCVPRIANVS SERGIO ET ROGATIANO ET CETERIS CONFESSORIBVS IN DEO PERPETVAM S. Saluto uos, fratres carissimi, optans ipse quoque conspectu\nuestro frui, si me ad uos peruenire loci condicio permitteret.\nquid enim mihi optatius et laetius posset accidere quam nunc\nuobis inhaerere, ut conplecteremini me manibus illis quae purae\net innocentes et dominicam fidem seruantes sacrilega obsequia\nrespuerunt ? quid iocundius et sublimius quam osculari nunc ora\nuestra quae gloriosa uoce Dominum confessa sunt, conspici etiam\npraesentem ab oculis uestris qui despecto saeculo conspiciendo\nDeo digni extiterunt? sed quoniam huic laetitiae interesse facultas\nnon datur, has pro me ad aures et ad oculos uestros uicarias\nlitteras mitto, quibus gratulor pariter et exhortor ut in confessione\ncaelestis gloriae fortes et stabiles perseueretis et ingressi\nuiam dominicae dignationis ad accipiendam coronam spiritali\nuirtute pergatis, habentes Dominum protectorem et ducem qui\ndixit: et ecce ego uobiscum sum omnibus diebus usque\nad consummationem mundi. o beatum carcerem\nquem inlustrauit uestra praesentia. o beatum carcerem qui\n\n\n\n\n\n\nhomines Dei mittit ad caelum. o tenebras lucidiores sole ipso et\nluce hac mundi clariores, ubi modo constituta sunt Dei templa\net sanctificata diuinis confessionibus membra uestra.\nNec quicquam nunc uersetur in cordibus et mentibus uestris\nquam diuina praecepta et mandata caelestia, quibus nos ad tolerantiam\npassionis spiritus sanctus semper animauit. nemo mortem\ncogitet sed immortalitatem nec temporariam poenam sed\ngloriam sempiternam, cum scriptum sit: pretiosa est in conspectu\nDei mors iustorum eius. et iterum: sacrificium\nDeo spiritus contribulatus, cor contritum et humiliatum\nDeus non despicit. et iterum ubi loquitur scriptura\ndiuina de tormentis quae martyras Dei consecrant et ipsa\npassionis probatione sanctificant: et si coram hominibus\ntormenta passi sunt, spes eorum inmortalitate plena\nest. et in paucis uexati in multis bene disponentur,\nquoniam Deus temptauit illos et inuenit illos\ndignosse. tamquam aurum in fornace probauit illos\net quasi holocaustam hostiam accepit illos. et in tempore\nerit respectus illorum. iudicabunt nationes\net dominabuntur populis, et regnabit dominus eorum\ninperpetuum. quando ergo iudicaturos uos et regnaturos cum\nChristo Domino cogitatis, exultetis necesse est et futurorum gaudio\npraesentia supplicia calcetis, scientes ab initio mundi sic institutum\nut laboret istic in saeculari conflictatione iustitia, quando\n\n\n\n\n\n\n\n\n\n\nin origine statim prima Abel iustus occiditur et exinde iusti quique\net prophetae et apostoli missi quibus omnibus Dominus quoque\nin se ipso constituit exemplum, docens ad suum regnum non\nnisi eos qui se per suam uiam secuti sint peruenire dicens: qui\namat animam suam in isto saeculo, perdet illam\net qui odit animam suam in isto saeculo, in uitam\naeternam conseruabit illam. et iterum: nolite timere\neos qui occidunt corpus, animam uero non possunt\noccidere. magis autem metuite eum qui potest et\nanimam et corpus occidere in gehennam. Paulus etiam\nnos adhortatur ut qui ad Domini promissa uenire cupimus imitari\nDominum in omnibus debeamus. sumus, inquit, filii\nDei: si autem filii, et heredes Dei, coheredes autem\nChristi, siquidem compatiamur ut et conmagnificemur.\naddidit etiam conparationem praesentis temporis et futurae\nclaritatis dicens: non sunt condignae passiones\nhuius temporis ad superuenturam claritatem quae\nreuelabitur in nobis. cuius claritatis gloriam cogitantes\npressuras omnes et persecutiones tolerare nos conuenit, quia etsi\nsunt multae pressurae iustorum, ex omnibus tamen liberantur qui\nin Deum fidunt.\nBeatas etiam feminas quae uobiscum sunt in eadem confessionis\ngloria constitutae, quae dominicam fidem tenentes et sexu suo\nfortiores non solum ipsae ad coronam proximae sunt, sed et\n\n\n\n\n\n\nceteris quoque feminis exemplum de sua constantia praebuerunt.\nac ne quid deesset ad gloriam numeri uestri, ut omnis uobiscum\net sexus et aetas esset in honore, pueros etiam uobis gloriosa confessione\nsociauit diuina dignatio, repraesentans nobis tale aliquid\nquale Ananias Azarias Misael inlustres pueri aliquando fecerunt,\nquibus inclusis in caminum cesserunt ignes et refrigerium\nflammae dederunt praesente cum illis Domino et probante, quod\nin confessores et martyras eius nihil posset gehennae ardor operari,\nsed quod qui in Deum crederent incolumes semper et tuti in\nomnibus perseuerarent. et consideretis diligentius peto pro uestra\nreligione quae apud illos pueros fides fuerit, quae promereri plenius\nDeum potuit. ad omnia enim parati, sicuti omnes esse debemus,\naiunt regi: Nabuchodonosor rex, non opus est\nnobis de hoc uerbo respondere tibi. est enim Deus\ncui nos seruimus potens eripere nos de camino ignis\nardentis, et de manibus tuis, rex, liberabit nos. et\nsi non, notum tibi sit quoniam diis tuis non seruimus\net imaginem auream quam statuisti non adoramus.\ncum se et crederent et pro fide sua scirent posse etiam\nde praesenti supplicio liberari, iactare hoc tamen et uindicare sibi\nnoluerunt dicentes et si non, ne minor esset confessionis uirtus\nsine testimonio passionis. addiderunt posse omnia Deum\n\n\n\n\n\n\n\n\nfacere, sed tamen non in hoc fidere ut liberari in praesentia uellent,\nsed illam libertatis et securitatis aeternae gloriam cogitarent I\nQuam fidem nos quoque retinentes et die ac nocte meditantes\ntoto corde ad Deum prompti contemptu praesentium futura tantummodo\ncogitemus, fructum regni aeterni, conplexum et osculum\nDomini, conspectum Dei: ut sequamini in omnibus Rogatianum\npresbyterum gloriosum senem uiam uobis ad gloriam temporis\nnostri religiosa uirtute et diuina dignatione facientem, qui\ncum Felicissimo fratre nostro quieto semper et sobrio excipiens\nferocientis populi impetum primum hospitium uobis in carcere\npraeparauit et metator quodammodo uester nunc quoque nos antecedit:\nquod ut consummetur in uobis adsiduis orationibus Dominum\ndeprecamur, ut initiis ad summa pergentibus quos confiteri\nfecit faciat et coronari. opto uos, fratres carissimi ac beatissimi,\nin Domino semper bene ualere et ad coronae caelestis\ngloriam peruenire.\nCVPRIANVS PRESBVTERIS ET DIACONIBVS FRATRIBVS CARISSIMIS s. Saluto uos, fratres carissimi, per Dei gratiam incolumis, optans\ncito ad uos uenire, ut desiderio tam meo quam uestro et\n\n\n\n\n\n\nomnium fratrum satisfiat.. oportet nos tamen paci communi consulere\net interdum quamuis cum taedio animi nostri deesse uobis,\nne praesentia nostri inuidiam et uiolentiam gentilium prouocet\net simus auctores rumpendae pacis, qui nos magis quieti omnium\nconsulere debemus. quando ergo uos scripseritis rebus compositis\nme uenire debere aut si ante dignatus fuerit Dominus ostendere,\ntunc ad uos ueniam. ubi enim mihi aut melius possit esse aut\nlaetius quam illic ubi me Deus et credere uoluit et crescere? uiduarum\net infirmorum et omnium pauperum curam peto diligenter\nhabeatis. sed et peregrinis si qui indigentes fuerint sumptus suggeratis\nde quantitate mea propria quam apud Rogatianum compresbyterum\nnostrum dimisi. quae quantitas ne forte iam uniuersa\nerogata sit, misi eidem per Naricum acoluthum aliam portionem,\nut largius et promptius circa laborantes fiat operatio.\nopto uos, fratres carissimi, semper bene ualere [et nostri meminisse.\nfraternitatem uestram meo nomine salutate et ut nostri\nmemores sint admonete.]\nEpistula VIII. Didicimus secessisse benedictum Papatem Cyprianum a Crementio\nsubdiacono, qui a uobis ad nos uenit certa ex causa, quod\n\n\n\n\n\n\n\nutique recta fecerit, propterea cum sit persona insignis t et inminente\nagone quem permisit Deus in saeculo colluctandi causa aduersarium\nsimul cum seruis suis, uolens etiam angelis et hominibus\ncertamen hoc manifestare, ut qui uicerit coronetur, uictus uero\nreportauerit in se sententiam quae nobis manifestata est. et cum\nincumbat nobis qui uidemur praepositi esse et uice pastorum\ncustodire gregem, si neglegentes inueniamur, dicetur nobis quod\net antecessoribus nostris dictum est, qui tam neglegentes praepositi\nerant, quoniam perditum non requisiuimus et errantem non\ncorreximus et claudum non colligauimus et lactem eorum edebamus\net lanis eorum operiebamur. denique et ipse Dominus implens\nquae erant scripta in lege et prophetis docet dicens: ego\nsum pastor bonus, qui pono animam meam pro ouibus\nmeis. mercennarius autem et cuius non sunt\npropriae oues, cum uiderit lupum uenientem, relinquit\net fugit, et lupus dispargit eas. sed et Simoni\nsic dicit: diligis me? respondit diligo. ait ei: pasce\noues meas. hoc uerbum factum ex actu ipso quo cessit cognoscimus,\net ceteri discipuli similiter fecerunt.\nNolumus ergo, fratres dilectissimi, mercennarios inueniri, sed\nbonos pastores, cum sciatis tum non minimum periculum incumbere,\nsi non hortati fueritis fratres nostros stare in fide immobiles,\nne praeceps euntes ad idololatriam funditus eradicetur fraternitas.\nnec enim hoc solum uerbis uos hortamur, sed discere poteritis a\n\n\n\n\n\n\npluribus a nobis ad uos uenientibus quoniam ea omnia nos Deo\nadiuuante et fecimus et facimus cum omni sollicitudine et periculo\nsaeculari ante oculos plus habentes timorem Dei et paenas\nperpetuas quam timorem hominum et breuem iniuriam, non deserentes\nfraternitatem et hortantes eos stare in fide et paratos\nesse debere ire cum Domino. sed et ascendentes ad hoc quod\nconpellebantur reuocauimus. ecclesia stat fortiter in fide, licet\nquidam terrore ipso conpulsi, siue quod essent insignes personae\nsiue adprehensi timore hominum, ruerunt: quos quidem separatos\na nobis non dereliquimus, sed ipsos cohortati sumus et hortamur\nagere paenitentiam, si quo modo indulgentiam poterint\nrecipere ab eo qui potest praestare, ne si relicti fuerint a nobis,\npeiores efficiantur.\nVidetis ergo, fratres, quoniam et nos hoc facere debetis, ut\netiam illi qui ceciderunt, hortatu uestro corrigentes animos eorum,\nsi adprehensi fuerint iterato confiteantur, ut possint priorem errorem\ncorrigere, et alia quae incumbunt uobis, quae etiam et ipsa\nsubdidimus, ut si hi qui in hanc temptationem inciderunt coeperint\nadprehendi infirmitate et agant paenitentiam facti sui et\ndesiderent communionem, utique subueniri eis debet: siue uiduae\nsiue thlibomeni qui se exhibere non possunt siue hi qui in\n\n\n\n\ncarceribus sunt siue exclusi de sedibus suis utique habere debent\nqui eis ministrent: sed et catecumini adprehensi infirmitate decepti\nesse non debebunt, ut eis subueniatur. et quod maximum\nest, corpora martyrum aut ceterorum si non sepeliantur, grande\npericulum imminet eis quibus incumbit hoc opus. cuiuscumque\nergo uestrum quacumque occasione fuerit effectum hoc opus, certi\nsumus eum bonum seruum aestimari, ut qui in minimo fidelis\nfuit constituatur super decem ciuitates. faciat autem Deus, qui\nomnia praestat sperantibus in se, ut omnes nos in his operibus\ninueniamur. salutant uos fratres qui sunt in uinculis et presbyteri\net tota ecclesia, quae et ipsa cum summa sollicitudine excubat\npro omnibus qui inuocant nomen Domini. sed et nos petimus\nmutua uice memores sitis nostri. sciatis autem Bassianum\nperuenisse ad nos: et petimus uos, qui habetis zelum Dei, harum\nlitterarum exemplum apud quoscumque poteritis transmittere per\nidoneas occasiones, uel uestras faciatis, siue nuntium mittatis,\nut stent fortes et inmobiles in fide. optamus uos, fratres carissimi,\nsemper bene ualere.\nCVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. Cum de excessu boni uiri collegae mei rumor apud nos incertus\nesset, fratres carissimi, et opinio dubia nutaret, accepi\n\n\n\n\n\n\na uobis litteras ad me missas per Crementium hypodiaconum,\nquibus plenissime de glorioso eius exitu instruerer, et exultaui\nsatis quod pro integritate administrationis eius consummatio\nquoque honesta processerit. in quo uobis quoque plurimum gratulor\nquod eius memoriam tam celebri et inlustri testimonio prosequamini,\nut per uos innotesceret nobis quod et nobis esset circa\npraepositi memoriam gloriosum et nobis quoque fidei ac uirtutis\npraeberet exemplum. nam quantum perniciosa res est ad sequentium\nlapsum ruina praepositi, in tantum contra utile est et\nsalutare cum se episcopus per firmamentum fidei fratribus praebet\nimitandum.\n\nLegi etiam litteras, in quibus nec qui scripserint nec ad quos\nscriptum sit significanter expressum est. et quoniam me in\nisdem litteris et scriptura et sensus et chartae ipsae quoque mouerunt\nne quid ex uero uel subtractum sit uel inmutatum, eandem\nad uos epistolam authenticam remisi, ut recognoscatis an\nipsa sit quam Crementio hypodiacono perferendam dedistis. perquam\netenim graue est, si epistulae clericae ueritas mendacio\naliquo et fraude corrupta est. hoc igitur ut scire possimus, et\nscripturam et subscriptionem an uestra sit recognoscite et nobis\nquid sit in uero rescribite. opto uos, fratres carissimi, semper\nbene ualere.\nCVPRIANVS MARTVRIBVS ET CONFESSORIBVS IESV CHRISTI DOMINI NOSTRI IN DEO PATRE PERPETVAM S. Exulto laetus et gratulor, fortissimi ac beatissimi fratres, cognita\nfide et uirtute uestra, in quibus mater ecclesia gloriatur,\ngloriata et nuper quidem cum confessione perstanti suscepta\npaena est quae confessores Christi fecit extorres. confessio tamen\npraesens quantum in passione fortior, tantum clarior et maior in\nhonore est. creuit pugna, creuit et pugnantium gloria. nec retardati\nestis ab acie tormentorum metu, sed ipsis tormentis magis\nestis ad aciem prouocati, fortes et stabiles ad maximi certaminis\nproelium prompta deuotione prodistis. ex quibus quosdam\niam conperi coronatos, quosdam uero ad coronam uictoriae proximos,\nuniuersos autem quos agmine glorioso carcer inclusit pari\net simili calore uirtutis ad gerendum certamen animatos, sicut\nesse oportet in diuinis castris milites Christi, ut incorruptam fidei\nfirmitatem non blanditiae decipiant, non minae terreant, non\ncruciatus ac tormenta deuincant, quia maior est qui est in nobis\nquam qui est in hoc mundo, nec plus ad deiciendum potest terrena\npaena quam ad erigendum tutela diuina. probata res est\ncertamine fratrum glorioso, qui ad tormenta uincenda ceteris\n\n\n\n\nduces facti exemplum uirtutis et fidei praebuerunt congressi in acie,\ndonec acies succumberet uicta.\nQuibus ergo uos laudibus praedicem, fortissimi fratres? robur\npectoris uestri et perseuerantiam fidei quo praeconio uocis exornem?\ntolerastis usque ad consummationem gloriae durissimam\nquaestionem, nec cessistis suppliciis, sed uobis potius supplicia\ncesserunt. finem doloribus quem tormenta non dabant coronae\ndederunt. laniena grauior ad hoc diu perseuerauit, non ut stantem\nfidem deiceret, sed ut homines Dei ad Dominum uelocius\nmitteret. uidit admirans praesentium multitudo caeleste certamen\nDei et spiritale, proelium Christi, stetisse seruos eius uoce\nlibera, mente incorrupta, uirtute diuina, telis quidem saecularibus\nnudos, sed armis fidei credentes armatos. steterunt torti\ntorquentibus fortiores et pulsantes ac laniantes ungulas pulsata\nac laniata membra uicerunt. inexpugnabilem fidem superare\nnon potuit saeuiens diu plaga repetita, quamuis rupta conpage\nuiscerum torquerentur in seruis Dei iam non membra sed uulnera.\nfluebat sanguis qui incendium persecutionis extingueret,\nqui flammas et ignes gehennae glorioso cruore sopiret. o quale\nillud fuit spectaculum Domini, quam sublime, quam magnum,\nquam Dei oculis sacramento ac deuotione militis eius acceptum,\nsicut scriptum est in psalmis spiritu sancto loquente ad nos\n\n\n\n\npariter et monente: pretiosa est in conspectu Dei mors\niustorum eius. pretiosa mors haec est quae emit inmortalitatem\npretio sui sanguinis, quae accepit coronam Dei consummatione\nuirtutis.\nQuam laetus illic Christus fuit, quam libens in talibus seruis\nsuis et pugnauit et uicit protector fidei et dans credentibus tantum\nquantum se credit capere qui sumit. certamini suo adfuit,\nproeliatores adque adsertores sui nominis erexit corroborauit\nanimauit. et qui pro nobis mortem semel uicit semper uincit in\nnobis. cum uos, inquit, tradiderint, nolite cogitare\nquid loquamini. dabitur enim uobis in illa hora\nquid loquamini. non enim uos estis qui loquimini,\nsed spiritus patris uestri qui loquitur in uobis.\nDocumentum rei praesens proelium praebuit. uox plena spiritu\nsancto de martyris ore prorupit, cum Mappalicus beatissimus\ninter cruciatus suos proconsuli diceret: uidebis cras\nagonem. et quod ille cum uirtutis ac fidei testimonio dixit Dominus\ninpleuit. agon caelestis exhibitus et Dei seruus in agonis\npromissi certamine coronatus est. hic est agon quem propheta\nEsaias ante praedixit dicens: non pusillum uobis certamen\ncum hominibus, quoniam Deus praestat agonem.\net ut ostenderet quis hic agon futurus esset, addidit\n\n\n\n\n\n\ndicens: ecce uirgo in utero accipiet et pariet filium\net uocabitis nomen eius Emmanuel. hic est agon fidei\nnostrae qua congredimur, qua uincimus, qua coronamur. hic est\nagon quem nobis ostendit et beatus apostolus Paulus, in quo oportet\nnos currere et ad coronae gloriam peruenire. nescitis, inquit,\nquia qui in stadio currunt omnes quidem currunt,\nunus tamen accipit palmam. sic currite ut\noccupetis. et illi quidem ut corruptibilem coronam\naccipiant, nos autem incorruptam. item suum certamen\nostendens et hostiam se Domino cito futurum esse promittens\nait: ego iam libor, et tempus instat assumptionis.\nbonum agonem certaui, cursum perfeci, fidem\nseruaui. iam superest mihi corona iustitiae quam\nmihi reddet Dominus in illa die ille iudex iustus,\nnon solum autem mihi, sed et omnibus qui dilexerunt\naduentum eius. hunc igitur agonem per prophetas\nante praedictum, per Dominum commissum, per apostolos gestum\nMappalicus suo et collegarum suorum nomine proconsuli repromisit.\nnec fefellit in promisso suo uox fidelis. pugnam quam\nspopondit exhibuit et palmam quam meruit accepit. istum nunc\nbeatissimum martyrem et alios participes eiusdem congressionis\net comites in fide stabiles, in dolore patientes, in quaestione\n\n\n\n\n\n\nuictores ut ceteri quoque sectemini et opto pariter et exhortor, ut\nquos uinculum confessionis et hospitium carceris simul iunxit\niungat etiam consummatio uirtutis et corona caelestis, ut lacrimas\nmatris ecclesiae quae plangit ruinas et funera plurimorum\nuos uestra laetitia tergeatis et ceterorum quoque stantium firmitatem\nuestri exempli prouocatione solidetis. si uos acies uocauerit,\nsi certaminis uestri dies uenerit, militate fortiter, dimicate\nconstanter, scientes uos sub oculis praesentis Domini dimicare,\nconfessione nominis eius ad ipsius gloriam peruenire, qui\nnon sic est ut seruos suos tantum spectet, sed ipse luctatur in\nnobis, ipse congreditur, ipse in certamine agonis nostri et coronat\npariter et coronatur.\n\nQuod si ante diem certaminis uestri de indulgentia Domini\npax superuenerit, uobis tamen manet uoluntas integra et conscientia\ngloriosa. nec contristetur aliquis ex uobis quasi\nillis minor qui ante uos tormenta perpessi uicto et calcato\nsaeculo ad Dominum glorioso itinere uenerunt. Dominus\nscrutator est renis et cordis, arcana perspicit et intuetur occulta.\nad coronam de eo promerendam sufficit ipsius testimonium solum\nqui iudicaturus est. ergo utraque res, fratres carissimi, sublimis\npariter et inlustris: illa securior ad Dominum uictoriae consummatione\nproperare, haec laetior accepto post gloriam commeatu\nin ecclesiae laude florere. o beatam ecclesiam nostram quam sic\nhonor diuinae dignationis inluminat, quam temporibus nostris\n\n\n\n\ngloriosus martyrum sanguis inlustrat. erat ante in operibus fratrum\ncandida: nunc facta est in martyrum cruore purpurea. floribus\neius nec lilia nec rosae desunt. certent nunc singuli ad\nutriusque honoris amplissimam dignitatem. accipiant coronas uel\nde opere candidas uel de passione purpureas. in caelestibus\ncastris et pax et acies habent flores suos quibus miles Christi ob\ngloriam coronetur. opto uos, fortissimi ac beatissimi fratres,\nsemper in Domino bene ualere et nostri meminisse. ualete.\nCVPRIANVS PRESBVTERIS ET DIACONIBVS FRATRIBVS S. Quamquam sciam, fratres carissimi, pro timore quem singuli\ndebemus Deo uos quoque illic adsiduis orationibus et enixis precibus\ninstanter incumbere, admoneo tamen etiam ipse religiosam\nsollicitudinem uestram ut ad placandum adque exorandum Deum\nnon uoce sola, sed et ieiuniis et lacrimis et omni genere deprecationis\ningemescamus. intellegendum est enim et confitendum\npressurae istius tam turbidam uastitatem quae gregem nostrum\nmaxima ex parte populata est et adhuc usque populatur secundum\npeccata nostra uenisse, dum uiam Domini non tenemus nec data\n\n\n\n\n\n\nnobis ad salutem caelestia mandata seruamus. fecit Dominus\nnoster uoluntatem patris, et nos non facimus Dei uoluntatem patrimonio\net lucro studentes, superbiam sectantes, aemulationi et\ndissensioni uacantes, simplicitatis et fidei neglegentes, saeculo\nuerbis solis et non factis renuntiantes, unusquisque sibi placentes\net omnibus displicentes. uapulamus itaque ut meremur, cum\nscriptum sit: seruus autem ille qui cognoscit uoluntatem\ndomini sui et non paruerit uoluntati eius,\nuapulabit multas. quas autem plagas, quae uerbera non meremur,\nquando nec confessores qui exemplo ceteris ad bonos mores\nesse debuerant teneant disciplinam? itaque dum quosdam\ninsolenter extollit confessionis suae tumida et inuerecunda iactatio,\ntormenta uenerunt, et tormenta sine fine tortoris, sine exitu\ndamnationis, sine solacio mortis, tormenta quae ad coronam non\nfacile dimittant sed tamdiu torqueant quamdiu deiciant, nisi si\naliquis diuina dignatione subtractus inter ipsa cruciamenta profecerit,\nadeptus gloriam non termino supplicii sed uelocitate\nmoriendi.\nHaec patimur delicto et merito nostro, sicut praemonuit diuina\ncensura dicens: si dereliquerint legem meam et in\niudiciis meis non ambulauerint, si iustificationes\nmeas profanauerint et praecepta mea non obseruauerint,\nuisitabo in uirga facinora eorum et in flagellis\ndelicta eorum. uirgas igitur et flagella sentimus qui\nDeo nec bonis factis placemus nec pro peccatis satisfacimus.\n\n\n\n\n\n\nrogemus de intimo corde et de tota mente misericordiam Dei, quia\net ipse addidit dicens: misericordiam autem meam non\ndispargam ab eis. petamus, et accipimus: et si accipiendi\nmora et tarditas fuerit, quoniam grauiter offendimus, pulsemus,\nquia et pulsanti aperitur, si modo pulsent ostium preces et gemitus\net lacrimae nostrae quibus insistere et inmorari oportet, et\nsi sit unanimis oratio.\nNam quod magis suasit et conpulit ut has ad uos litteras scriberem,\nscire debetis, sicut Dominus ostendere et reuelare dignatur,\ndictum esse in uisione: petite et inpetratis, tunc deinde\npraeceptum plebi adsistenti ut pro quibusdam personis designatis\nsibi peterent, in petendo autem fuisse dissonas uoces et dispares\nuoluntates et uehementer hoc displicuisse illi qui dixerat: petite\net inpetratis, quod plebis inaequalitas discreparet nec esset\nfratrum consensio una et simplex et iuncta concordia, cum scriptum\nsit: Deus qui inhabitare facit unanimes in domo,\net in actis apostolorum legamus: turba autem eorum qui\ncrediderant anima ac mente una agebant, et Dominus\nsua uoce mandauerit dicens: hoc est mandatum meum,\nut diligatis inuicem, et iterum: dico autem uobis\nquoniam si duobus ex uobis conuenerit in terra de\n\n\n\n\n\n\n\n\n\n\nomni re quamcumque petieritis continget uobis a\npatre meo qui in caelis est. quod si duo unanimes tantum\npossunt, quid si unanimitas apud omnes esset? quod si secundum\npacem quam Dominus nobis dedit uniuersis fratribus conueniret,\niam pridem de diuina misericordia inpetrassemus quod petimus\nnec tamdiu in hoc salutis et fidei nostrae periculo fluctuaremus :\nimmo uero nec uenissent fratribus haec mala, si in unum fraternitas\nfuisset animata.\nNam et illud ostensum est quod sederet paterfamilias sedente\nsibi ad dexteram iuuene, qui iuuenis anxius et cum quadam indignatione\nsubtristis maxillam manu tenens maesto uultu sedebat.\nalius uero in sinistra parte consistens rete portabat, quod se mittere\nut circumstantem populum caperet minabatur. et cum miraretur\nquid hoc esset ille qui uidit, dictum est ei iuuenem qui ad\ndexteram sic sederet contristari et dolere quod praecepta sua non\nobseruarentur, illum uero in sinistra exultare quod sibi daretur\noccasio ut a patrefamilias potestatem sumeret saeuiendi. hoc\nprius longe ostensum est quam tempestas uastitatis huius oriretur.\net uidemus inpletum quod fuerat ostensum, ut dum Domini\npraecepta contemnimus, dum datae legis mandata salutaria non\ntenemus, facultatem nocendi inimicus acciperet, minus armatos\net ad repugnandum minus cautos iactu retis operiret.\nOremus instanter et adsiduis precibus ingemescamus. nam et\nhoc nobis non olim per uisionem, fratres carissimi, exprobratum\nsciatis, quod dormitemus in precibus nec uigilanter oremus. et\n\n\n\n\nDens utique, qui quem corripit diligit, quando corripit, ad hoc corripit\nut emendet, ad hoc emendat ut seruet. excutiamus itaque et\nabrumpamus somni uincula et instanter ac uigilanter oremus,\nsicut Paulus apostolus praecipit dicens: instate orationi\nuigilantes in ea. nam et apostoli orare diebus ac noctibus\nnon destiterunt, et Dominus quoque ipse disciplinae magister et\nexempli nostri uia frequenter et uigilanter orauit, sicut in euangelio\nlegimus: exiit in montem orare et fuit pernoctans\nin oratione Dei. et utique quod orabat orabat ille pro\nnobis, cum peccator ipse non esset, sed nostra peccata portaret.\nadeo autem pro nobis ille deprecabatur, ut legimus alio loco:\ndixit autem Dominus ad Petrum: ecce satanas postulauit\nut uos uexaret quomodo triticum. ego\nautem rogaui pro te ne deficiat fides tua. quod si\npro nobis ac pro delictis nostris ille et laborat et uigilat et precatur,\nquanto nos magis insistere precibus et orare et primo\nipsum Dominum rogare, tunc deinde per ipsum Deo patri satisfacere\ndebemus? habemus aduocatum et deprecatorem pro peccatis\nnostris Iesum Christum Dominum et Deum nostrum, si\nmodo nos in praeteritum peccasse paeniteat, et confitentes adque\nintellegentes delicta nostra quibus nunc Dominum offendimus,\nuel de cetero nos ambulare in uiis eius et praecepta eius metuere\nspondeamus. pater nos et corrigit et tuetur, stantes tamen in fide\net pressuris adque angustiis licet Christo eius firmiter adhaerentes,\nsicut scriptum est: quis nos separabit a dilectione\n\n\n\n\n\n\n\n\nChristi, pressura an angustia an persecutio an fames\nan nuditas an periculum an gladius? nihil horum\npotest separare credentes, nihil potest auellere corpori eius et\nsanguini cohaerentes. persecutio ista exploratio est adque exploratio\npeccati nostri excuti nos Deus uoluit et probari, sicut suos\nsemper probauit., nec tamen in probationibus eius aliquando auxilium\ncredentibus defuit\nDenique ad minimum famnlum suum et in delictis licet plnrimis\nconstitutum et dignatione eius indignum tamen ille pro\nsua circa nos bonitate mandare dignatus est. dic illi, inquit,\nsecurus sit, quia pax uentura est, sed quod interim morula est,\nsupersunt adhuc aliqui qui probentur. sed et de uictu parco et\nsobrio potu diuinis dignationibus admonemur, scilicet ne uigore\ncaelesti sublime iam pectus inlecebra saecularis eneruet, uel ne\nlargioribus epulis mens grauata minus ad preces orationis euigilet.\nDissimnlare haec singula et apnd conseientiam meam solus\noccultare non debui, quibus unusquisque nostrum et instrui et\nregi possit nec ipsi denique apud nos hanc epistulam teneatis\noccultam, sed legendam fratribus suggeratis. intercipere enim\nquibus nos Dominus admonere et instruere dignatur eius est qui\nadmoneri et instrui fratrem suum nolit. probari nos a Domino\nnostro sciant, nec a fide qua in eum semel credidimus praesentis\npressurae conflictatione deficiant delicta sua singuli recognoscentes\nuel modo conuersationem ueteris hominis exponant. nemo\nenim retro adtendens et superponens manum suam super aratrum\n\n\n\n\n\n\n\n\naptus est regno Dei. denique uxor Lot, quae liberata contra praeceptum\nretro respexit, quod euaserat perdidit. adtendamus non\nposteriora quo diabolus reuocat, sed priora quo Christus uocat.\noculos erigamus ad caelum, ne oblectamentis et inlecebris nos\nsuis terra decipiat. unusquisque oret Deum, non pro se tantum,\nsed pro omnibus fratribus, sicut Dominus orare nos docuit, ubi\nnon singulis priuatam precem mandat, sed oratione communi et\nconcordi prece orantes pro omnibus iussit orare. si nos Dominus\nhumiles et quietos, si nobis inuicem copulatos, si circa iram suam\ntimidos, si praesenti tribulatione correctos emendatosque conspexerit,\ntutos ab inimici infestationibus exhibebit. praecessit disciplina,\nsequetur et uenia.\nNos tantum sine cessatione poscendi et cum fide accipiendi\nsimplices et unanimes Dominum deprecemur, cum gemitu pariter\net fletu deprecantes, sicut deprecari oportet eos qui sint positi\ninter plangentium ruinas et timentium reliquias, inter numerosam\nlanguentium stragem et exiguam stantium firmitatem. rogemus\npacem maturius reddi, cito latebris nostris et periculis subueniri,\ninpleri quae famulis suis Dominus dignatur ostendere, redintegrationem\necclesiae suae, securitatem salutis nostrae, post pluuias\nserenitatem, post tenebras lucem, post procellas et turbines\nplacidam lenitatem, pia paternae dilectionis auxilia, diuinae maiestatis\nsolita magnalia, quibus et persequentium blasphemia retundatur\net lapsorum paenitentia reformetur et fortis et stabilis\n\n\n\n\nperseuerantium fra?res glorietur. opto uos, fratres carissimi,\nsemper bene ualere et nostri meminisse. fraternitatem meo\nnomine salutate et ut nostri meminerint admonete ualete.\nCVPRIANUS PRESBVTERIS ET DIACONIBVS FRATRIBVS S. Quamquam sciam uos, fratres carissimi litteris meis frequenter\nadmonitos esse ut gloriosa uoce Dominum confessis et in\ncarcere constitutis omnis dillgentia praebeatur. tamen identidem\nuobis incumbo, ne quid ad curam desit his quibus ad gloriam\nnihil deest. adque utinam loci et gradus mei condicio permitteret\nut ipse nunc praesens esse possem: promptus et libens sollemni\nministerio cuncta circa fortissimos fratres nostris dilectionis obsequia\ncomplerem. sed officium meum uestra diligentia repraesentet\net faciat omnia quae fieri oportet circa eos quos in talibus\nmeritis fidei ac uirtutis suae inlustrauit diuina dignatio. corporibus\netiam omnium. qui etsi torti non sunt, in carcere tamen\nglorioso exitu mortis excedunt, inpertiatur et uigilantia et cura\npropensior. neque enim uirtus eorum aut honor minor est quo\nminus ipsi quoque inter beatos martyras adgregentur. quod in\n\n\n\n\n\n\nillis est tolerauerunt quidquid tolerare parati et prompti fuerunt.\nqui se tormentis et morti sub oculis Dei optulit passus est quidquid\npati uoluit. non enim ipse tormentis, sed tormenta ipsi\ndefuerunt. qui in me confessus fuerit coram hominibus,\net ego in illo confitebor coram patre meo\ndicit Dominus. confessi sunt. qui tolerauerit usque ad\nfinem hic saluabitur, dicit Dominus. tolerauerunt et ad\nfinem usque incorrupta et inmaculata uirtutum suarum merita\npertulerunt. et iterum scriptum est: esto fidelis usque\nad mortem, et dabo tibi coronam uitae. usque ad mortem\nfideles et stabiles et inexpugnabiles peruenerunt. cum uoluntati\net confessioni nostrae in carcere et uinculis accedit et moriendi\nterminus, consummata martyrii gloria est.\nDenique et dies eorum quibus excedunt adnotate, ut conmemorationes\neorum inter memorias martyrum celebrare possimus:\nquamquam Tertullus fidelissimus ac deuotissimus frater\nnoster inter cetera sollicitudine et cura sua quam fratribus in\nomni obsequio operationis inpertit, qui nec illic circa curam corporum\ndeest, scripserit et scribat ac significet mihi dies quibus\nin carcere beati fratres nostri ad inmortalitatem gloriosae mortis\nexitu transeunt, et celebrentur hic a nobis oblationes et sacrificia\n\n\n\n\n\n\nob conmemorationes eorum, quae cito uobiscum Domino protegente\ncelebrabimus. pauperibus quoque, ut saepe iam scripsi,\ncura ac diligentia uestra non desit, his tamen qui in fide stantes\net nobiscum fortiter militantes Christi castra non reliquerunt:\nquibus quidem nunc maior a nobis et dilectio et cura praestanda\nest, quod nec paupertate adacti nec persecutionis tempestate prostrati,\ndum Domino fideliter seruiunt, ceteris quoque pauperibus\nexemplum fidei praebuerunt. opto uos, fratres carissimi ac desiderantissimi,\nsemper bene ualere et nostri meminisse. fraternitatem\nmeo nomine salutate. [ualete.]\nCVPRIANVS ROGATIANO PRESBVTERO ET CETERIS CONFESSORIBVS FRATRIBVS S. Et iampridem uobis, fratres carissimi ac fortissimi, litteras\nmiseram quibus fidei et uirtuti uestrae uerbis exultantibus gratularer,\net nunc non aliud in primis uox nostra conplectitur\nquam ut laeto animo frequenter ac semper gloriam uestri nominis\npraedicemus. quid enim uel maius in uotis meis potest esse\nuel melius quam cum uideo confessionis uestrae honore inluminatum\ngregem Christi? nam cum gaudere in hoc omnes fratres\n\n\n\n\n\n\noportet, tunc in gaudio communi maior est episcopi portio.\necclosiae enim gloria praepositi gloria est. quantum dolemus\nex illis quos tempestas inimica prostrauit, tantum laetamur ex\nuobis quos diabolus superare non potuit.\nHortamur tamen per communem fidem, per pectoris nostri\nueram circa uos et simplicem caritatem, ut qui aduersarium\nprima hac congressione uicistis gloriam uestram forti et perseueranti\nuirtute teneatis. adhuc in saeculo sumus, adhuc in\nacie constituti, de uita nostra cottidie dimicamus. danda opera\nest, ut post haec initia ad incrementa quoque ueniatur et consummetur\nin uobis quod iam rudimentis felicibus esse coepistis.\nparum est adipisci aliquid potuisse. plus est quod adeptus es\nposse seruare, sicut et fides ipsa et natiuitas salutaris non\naccepta sed custodita uiuificat. nec statim consecutio, sed consummatio\nhominem Deo seruat. Dominus hoc magisterio suo\ndocuit dicens: ecce sanus factus es, iam noli peccare,\nne quid tibi deterius fiat. puta hoc illum et confessori\nsuo dicere: ecce confessor factus es, iam noli peccare, ne quid\ntibi deterius fiat. Salomon denique et Saul et ceteri multi\nquamdiu in uiis Domini non ambulauerunt, datam sibi gratiam\ntenere non potuerunt: recedente ab his disciplina dominica recessit\net gratia.\nPerseuerandum nobis est in arto et in angusto itinere laudis\net gloriae, et cum quies et humilitas et bonorum morum\n\n\n\n\n\n\ntranquillitas christianis omnibus congruat secundum Dei uocem\nqu neminem alium respicit nisi humilem et quietum et trementem\nsermones suos, tunc magis hoc obseruare et inplere\nconfessores oportet, qui exemplum facti estis ceteris fratribus,\nad quorum mores omnium uita et actus debeat prouocari. nam\nsicut Iudaei a Deo alienati sunt, propter quos nomen Dei blasphematur\nin gentibus, ita contra Deo cari sunt, per quorum\ndisciplinam nomen Domini laudabili testimonio praedicatur,\nsicut scriptum est Domino praemonente et dicente: luceat\nlumen uestrum coram hominibus, ut uideant bona\nopera uestra et clarificent patrem uestrum qui in\ncaelis est. et Paulus Apostolus dicit: lucete sicut luminaria\nin mundo. et Petrus similiter hortatur, sicut hospites,\ninquit, et peregrini abstinete uos a carnalibus\ndesideriis, quae militant aduersus animam, conuersationem\nhabentes inter gentiles bonam, ut dum\nretractant de uobis quasi de malignis, bona opera\nuestra aspicientes magnificent Dominum. quod quidem\nmaxima pars uestrum cum meo gaudio curat et confessionis\nipsius honore melior facta tranquillis et bonis moribus\ngloriam suam custodit et seruat.\nSed quosdam audio inficere numerum uestram et laudem\npraecipui nominis praua sua conuersatione destruere, quos etiam\nuos ipsi ut pote amatores et conseruatores laudis uestri obiurgare\net conprimere et emendare debetis. cum quanto enim\n\n\n\n\n\n\nnominis uestri pudore delinquitur, quando aliquis temulentus\net lasciuiens demoratur, alius in eam patriam unde extorris\nfactus est regreditur, ut deprehensus non iam quasi christianus\nsed quasi nocens pereat? inflari aliquos et tumere audio, cum\nscriptum sit: noli altum sapere, sed time. si enim\nDominus naturalibus ramis non pepercit, ne forte\nnec tibi parcat. Dominus noster sicut ouis ad uictimam\nadductus est et sicut agnus coram tondente sine uoce sic\nnon aperuit os suum. non sum, inquit, contumax, neque\ncontradico. dorsum meum posui ad flagella et maxillas\nmeas ad palmas. faciem autem meam non\nauerti a foeditate sputorum. et quisquam per ipsum\nnunc adque in ipso uiuens extollere se audet et superbire, inmemor\net factorum quae ille gessit et mandatorum quae nobis\nuel per se uel per apostolos suos tradidit? quod si non est\nmaior domino suo seruus, qui Dominum secuntur humiles et\nquieti et taciturni uestigia eius imitentur, quando quisque inferior\nfuerit sublimior fiat dicente Domino: qui minimus\nfuerit in uobis, hic erit magnus.\nQuid deinde illud, quam uobis exsecrandum debet uideri,\nquod cum summo animi nostri gemitu et dolore cognouimus,\nnon deesse qui Dei templa et post confessionem sanctificata et\ninlustrata plus membra turpi et infami concubitu suo\n\n\n\n\n\n\nmaculent, cubilia cum feminis promiscua iungentes. quando etsi\nstuprum conscientiae eorum desit, hoc ipsum grande crimen\nest, quod illorum cum scandalo in aliorum ruinas exempla\nnascantur. contentiones quoque et aemulationes inter nos nullas\nesse oportet, cum pacem suam nobis dimiserit Dominus et\nscriptam sit: diliges proximum tuum tamquam te.\nsi autem mordetis et incusatis inuicem, uidete ne\nconsumamini ab inuicem. conuiciis etiam et maledictis\nquaeso nos abstinete: quia neque maledici regnum Dei consequentur\net lingua quae Christum confessa est incolumis et\npura cam suo honore seruanda est. nam qui pacifica et bona\net iusta secundum praeceptum Christi loquitur Christum cottidie\nconfitetur. saeculo renuntiaueramus cum baptizati sumus:\nsed nunc uero renuntiamus saeculo quando temptati et probati\na Deo nostra omnia relinquentes Dominum secuti sumus\net fide ac timore eius stamus et uiuimus.\nCorroboremus nos exhortationibus mutuis et magis ac magis\nproficiamus in Domino, ut cum pro sua misericordia pacem\nfecerit quam se facturum repromittit, noui et paene mutati ad\necclesiam reuertamur, et excipiant siue fratres nostri siue gentiles\ncirca omnia correctos adque in melius reformatos et qui\n\n\n\n\n\n\nadmirati fuerant prius in uirtutibus gloriam nunc admirentur\nin moribus disciplinam. opto te, frater carissime, semper bene\nualere.\nCVPRIANVS PESBVTERIS ET DIACONIS FRATRIBVS S. Optaueram quidem, fratres carissimi, ut uniuersum clerum\nnostrum integrum et incolumem meis litteris salutarem. sed\nquoniam infesta tempestas quae plebem nostram ex maxima parte\nprostrauit hinc quoque addidit nostris doloribus cumulum ut\netiam cleri portionem sua strage perstringeret, oramus Dominum\nut uos quos et in fide et in uirtute stare cognouimus tutos quoque\nin posterum per diuinam misericordiam salutemus. et quamquam\ncausa conpelleret ut ipse ad uos properare et uenire\n\n\n\n\n\n\ndeberem, primo cupiditate et desiderio uestri, quae res in uotis\nmeis summa est, tunc deinde ut ea quae circa ecclesiae gubernacula\nutilitas communis exposcit tractare simul et plurimorum\nconsilio examinata limare possemus: tamen potius uisum est adhuc\ninterim latebram et quietem tenere respectu utilitatum aliarum\nquae ad pacem omnium nostrum pertinent et salutem, quarum\nuobis a Tertullo fratre nostro carissimo ratio reddetur: qui\npro cetera cura sua quam inpense diuinis operibus inpertit etiam\nhuius consilii auctor fuit, ut cautus et moderatus existerem nec me\nin conspectum publicum et maxime eius loci ubi totiens flagitatus\net quaesitus fuissem temere committerem.\nFretus ergo et dilectione et religione uestra quam satis noui\nhis litteris et hortor et mando ut uos, quorum minime illic, inuidiosa\net non adeo periculosa praesentia est, uice mea fungamini\ncirca gerenda ea quae administratio religiosa deposcit. habeatur\ninterim quantum potest et quomodo potest pauperum cura, si qui\ntamen inconcussa fide stantes gregem Christi non reliquerunt, ut\nhis ad tolerandam paenuriam sumptus per uestram diligentiam\nsuggeratur, ne quod circa fidentes tempestas non fecit circa laborantes\nnecessitas faciat. confessoribus etiam gloriosis impertiatur\ncura propensior. et quamquam sciam plurimos ex his fratrum\nuoto et dilectione susceptos, tamen si qui sunt qui uel uestitu uel\nsumptu indigeant, sicut etiam pridem uobis scripseram cum adhuc\nessent in carcere constituti, subministrentur eis quaecumque\n\n\n\n\nnecessaria, modo ut sciant ex uobis et instruantur et discant quid\nsecundum scripturarum magisterium ecclesiastica disciplina deposcat,\nhumiles et modestos et quietos esse debere, ut honorem\nsui nominis seruent, ut qui gloriosi uoce fuerint sint et moribus\ngloriosi, faciant se dignos. ut in omnibus Dominum promerentes\nad caelestem coronam laudis suae consummatione perueniant.\nplus enim superest quam quod transactum uidetur, cum scriptum\nsit: ante mortem ne laudes hominem quemquam, et\niterum: esto fidelis usque ad mortem, et dabo tibi\ncoronam uitae, et Dominus quoque dicat: qui tolerauerit\nusque ad finem hic saluabitur. imitentur Dominum qui\nsub ipso tempore passionis non superbior sed humilior fuit. tunc\nenim discipulorum suorum pedes lauit dicens: si ego laui\npedes uestros magister et dominus, et uos debetis\naliorum pedes lauare. exemplum enim dedi uobis\nut sicut ego feci et uos aliis faciatis. item Pauli apostoli\ndocumenta sectentur, qui post carcerem saepe repetitum,\npost flagella, post bestias, circa omnia mitis et humilis perseuerauit,\nnec post tertium caelum et paradisum quicquam sibi insolenter\nadsumpsit dicens: neque gratis panem manducauimus\nab aliquo, sed in labore et fatigatione nocte\net die operantes, ne quem uestrum grauaremus.\nHaec singula, oro uos, insinuate fratribus nostris. et quia exaltabitur\nqui se humiliauerit, nunc est ut magis insidiantem aduersarium\nmetuant, qui fortiorem quemque magis aggreditur\net acrior factus hoc ipso quo uictus est superantem superare\nconatur. dominus faciet ut et ego illos uidere et salutari exhortatione\nconponere mentes eorum ad seruandam gloriam suam\npossim. doleo enim quando audio quosdam improbe et insolenter\ndiscurrere, ad ineptias uel ad discordias uacare, Christi\nmembra et iam Christum confessa per concubitus inlicitos inquinare,\nnec a diaconis aut presbyteris regi posse, sed id agere\nut per paucorum prauos et malos mores multorum et bonorum\nconfessorum gloria honesta maculetur: quos uereri debent, ne\nipsorum testimonio et iudicio condemnati ab eorum societate\npriuentur. is enim demum confessor inlustris et\\'uerus est de\nquo postmodum non erubescit ecclesia sed gloriatur.\nAd id uero quod scripserunt mihi conpresbyteri nostri Donatus\net Fortunatus et Nouatus et Gordius, solus rescribere nihil\npotui, quando a primordio episcopatus mei statuerim nihil sine\nconsilio uestro et sine consensu plebis mea priuatim sententia\ngerere. sed cum ad uos per Dei gratiam uenero, tunc de his\nquae uel gesta sunt uel gerenda, sicut honor mutuus poscit,\nin commune tractabimus. opto uos, fratres carissimi ac\n\n\n\n\ndesiderantissimi, semper bene ualere et mei meminisse. fraternitatem\nsi qua uobiscum est multum a me salutate et ut nostri\nmeminerint admonete. ualete.\nCVPRIANVS MARTVRIBVS ET CONFESSORIBVS CARISSIMIS PRATRIBVS S. Sollicitudo loci nostri et timor Dei conpellit, fortissimi ac\nbeatissimi martyres, admonere uos litteris nostris ut a quibus\ntam deuote et fortiter seruatur fides Domini ab isdem lex quoque\net disciplina Domini reseruetur. nam cum omnes milites\nChristi custodire oporteat praecepta imperatoris sui, tunc uos\nmagis praeceptis eius obtemperare plus conuenit, qui exemplum\nceteris facti estis et uirtutis et timoris Dei. et credideram quidem\npresbyteros et diaconos qui illic praesentes sunt monere\nuos et instruere plenissime circa euangelii legem, sicut in praeteritis\nsemper sub antecessoribus nostris factum est, ut diaconi\nad carcerem commeantes martyrum desideria consiliis suis et\nscripturarum praeceptis gubernarent. sed nunc cum maximo\n\n\n\n\n\n\n\n\n\n\nanimi dolore cognosco non tantum illic non suggeri diuina praecepta,\nsed adhuc potius impediri, ut ea quae a uobis ipsis et\ncirca Deum caute et circa sacerdotem Dei honorifice fiunt a\nquibusdam presbyteris resoluantur, qui nec timorem Dei nec\nepiscopi honorem cogitantes, cum uos ad me litteras direxeritis,\nquibus examinari desideria uestra et quibusdam lapsis pacem\ndari postulastis, cum persecutione finita conuenire in unum cum\nclero et recolligi coeperimus, illic contra euangelii legem, contra\nuestram quoque honorificam petitionem, ante actam paenitentiam,\nante exomologesim grauissimi adque extremi delicti factam,\nante manum ab episcopo et clero in paenitentiam inpositam,\nofferre pro illis et eucharistiam [dare] id est sanctum Domini\ncorpus profanare audeant, cum scriptum sit: qui ederit panem\naut biberit calicem Domini indigne reus erit\ncorporis et sanguinis Domini.\nEt lapsis quidem potest in hoc uenia concedi. quis non mortuus\nuiuificari properet? quis non ad salutem suam uenire festinet\n? sed praepositorum est praeceptum tenere et uel properantes\nuel ignorantes instruere, ne qui ouium pastores esse debent\nlanii fiant. ea enim concedere quae in perniciem uertant decipere\nest: nec erigitur sic lapsus, sed per Dei offensam magis\ninpellitur ad ruinam. uel ex uobis itaque discant, quando docere\n\n\n\n\n\n\ndebuerant. petitiones et desideria uestra episcopo seruent, ad\npacem uobis petentibus dandam maturum et pacatum tempus\nexpectant. ante est ut a Domino pacem mater prior sumat,\ntunc secundum uestra desideria de filiorum pace tractetur.\nEt quoniam audio, fortissimi et carissimi fratres, inpudentia\nuos quorundam premi et uerecundiam uestram uim pati, oro\nuos quibus possum precibus ut euangelii memores et considerantes\nquae et qualia in praeteritum antecessores uestri martyres\nconcesserint, \\' quam solliciti in omnibus fuerint, uos quoque\nsollicite et caute petentium desideria ponderetis, ut pote amici\nDomini et cum illo postmodum iudicaturi inspiciatis et actum\net opera et merita singulorum, ipsorum quoque delictorum genera\net qualitates cogitetis, ne si quid abrupte et indigne uel a\nuobis promissum uel a nobis factum fuerit, apud gentiles quoque\nipsos ecclesia nostra erubescere incipiat. uisitamur enim\net castigamur frequenter et ut Domini mandata incorrupta et\ninuiolata permaneant admonemur. quod quidem nec illic apud\nuos cessare cognosco quo minus plurimos quoque ex uobis instruat\nad ecclesiae disciplinam diuina censura. hoc autem totum\npotest fieri, si ea quae a uobis petuntur religiosa contemplatione\nmoderemini, intellegentes et conprimentes eos qui personas accipientes\nin beneficiis uestris aut gratificantur aut inlicitae negotiationis\nnundinas aucupantur.\nDe hoc et ad clerum et ad plebem litteras feci, quas utrasque\nuobis legi mandaui. sed et illud ad diligentiam uestram\nredigere et emendare debetis, ut nominatim designetis eos quibus\npacem dari desideratis. audio enim quibusdam sic libellos\nfieri ut dicatur communicet ille cum suis) quod numquam;\nomnino a martyribus factum est, ut incerta et caeca petitio\ninuidiam nobis postmodum cumulet. late enim patet quando\ndicitur ille cum suis et possunt nobis et uiceni et triceni\net amplius offerri qui propinqui et adfines et liberti ac domestici\nesse adseuerentur eius qui accepit libellum. et ideo peto\nut eos quos ipsi uidetis, quos nostis, quorum paenitentiam satisfactioni\nproximam conspicitis, designetis nominatim libello et\nsic ad nos fidei ac disciplinae congruentes litteras dirigatis. opto\nnos, fortissimi ac dilectissimi fratres, in Domino semper bene\nualere et nostri meminisse. ualete.\nCVPRIANVS PRESBVTERIS ET DIACONIS FRATRIBVS S. Diu patientiam meam tenui, fratres carissimi, quasi uerecundum\nsilentium nostrum proficeret ad quietem. sed cum quorundam\ninmoderata et abrupta praesumptio temeritate sua et\nhonorem martyrum et confessorum pudorem et plebis uniuersae\ntranquillitatem turbare conetur, tacere ultra non oportet, ne ad .\npericulum et plebis pariter et nostrum taciturnitas nimia procedat.\nquod enim non periculum metuere debemus de offensa\nDomini, quando aliqui de presbyteris nec euangelii nec loci sui\nmemores, sed neque futurum Domini iudicium neque nunc sibi\npraepositum episcopum cogitantes, quod numquam omnino sub\nantecessoribus factum est, cum contumelia et contemptu praepositi\ntotum sibi uindicent?,\nAtque utinam non prostrata fratrum nostrorum salute sibi\nomnia uindicarent? contumelias episcopatus nostri dissimulare\net ferre possem, sicut dissimulaui semper et pertuli. sed dissimulandi\nnunc locus non est, quando decipiatur fraternitas\nnostra a quibusdam uestrum: qui dum sine ratione restituendae\n\n\n\n\nsalutis plausibiles esse cupiunt, magis lapsis obsunt. summum\nenim delictum esse quod persecutio committi coegit sciunt ipsi\netiam qui commiserunt, cum dixerit Dominus et iudex noster:\nqui in me confessus fuerit coram hominibus, et ego\nin illo confitebor coram patre meo qui in caelis est:\nqui autem me negauerit et ego illum negabo, et\niterum dixerit: omnia peccata remittentur filiis hominum\net blasphemiae. qui autem blasphemauerit spiritum\nsanctum, non habet remissam, sed reus est\naeterni peccati, item beatus apostolus dixerit: non pote\nstis calicem Domini bibere et calicem daemoniorum.\nnon potestis mensae Domini communicare et mensae\ndaemoniorum. haec qui subtrahit fratribus nostris decipit\nmiseros: ut qui possunt agentes paenitentiam ueram Deo qua\npatri et misericordi iam precibus et operibus suis satisfacere,\nseducantur, ut magis pereant et qui erigere se possunt plus\ncadant. nam cum in minoribus peccatis agant peccatores paenitentiam\niusto tempore, et secundum disciplinae ordinem ad\nexomologesin ueniant, et per manus inpositionem episcopi et\ncleri ius communicationis accipiant, nunc crudo tempore\n\n\n\n\n\n\npersecutione adhuc perseuerante. nondum restituta ecclesiae ipsius\npace, ad communicationem admittuntur, et offertur nomine\neorum, et nondum paenitentia acta, nondum exomologesi facta,\nnondum manu eis ab episcopo et clero inposita, eucharistia\nillis datur, cum scriptum sit: qui ederit panem aut biberit\ncalicem Domini indigne reus erit corporis et\nsanguinis Domini.\nSed nunc illi rei non sunt qui minus scripturae legem tenuerunt.\nerunt autem rei qui praesunt et haec fratribus non suggerunt\nut instructi a praepositis faciant omnia cum Dei timore\net cum data ab eo et praescripta obseruatione. exponunt deinde\ninuidiae beatos martyras, et gloriosos seruos Dei cum Dei sacerdote\ncommittunt, ut, cum illi memores loci nostri ad me litteras\ndirexerint et petierint tunc desideria sua examinari et pacem\ndari quando ipsa ante mater nostra pacem de misericordia\nDomini prior sumpserit et nos diuina protectio reduces ad ecclesiam\nsuam fecerit, hi sublato honore quem nobis beati martyres\ncum confessoribus seruant, contempta Domini lege et\nobseruatione quam idem martyres et confessores tenendam\nmandant, ante extinctum persecutionis metum, ante reditum\nnostrum, ante ipsum paene martyrum excessum, communicent\ncum lapsis et offerant et eucharistiam tradant, quando etiam si\n\n\n\n\n\n\nmartyres per calorem gloriae minus scripturam contemplantes\ncontra legem Domini plus aliquid cuperent, a presbyteris et\ndiaconis suggerentibus admoneri deberent, sicut semper in praeteritum\nfactum est.\nCastigare nos itaque diuina censura nec noctibus desinit nec\ndiebus. praeter nocturnas uisiones per dies quoque impletur\napud nos spiritu sancto puerorum innocens aetas, quae in ecstasi\nuidet oculis et audit et loquitur ea quibus nos Dominus\nmonere et instruere dignatur. et audietis omnia quando me ad\nuos reducem fecerit Dominus, qui ut secederem iussit. interim\ntemerarii et incauti et tumidi quidam inter uos, qui hominem\nnon cogitant, uel Deum timeant, scientes quoniam si ultra in\nisdem perseuerauerint, utar ea admonitione qua me uti Dominus\niubet, ut interim prohibeantur offerre, acturi et apud nos\net apud confessores ipsos et apud plebem uniuersam causam\nsuam, cum Domino permittente in sinum matris ecclesiae recolligi\ncoeperimus. de hoc ad martyras et confessores et ad\nplebem litteras feci quas utrasque legi uobis mandaui. opto\nuos, fratres carissimi ac desiderantissimi, in Domino semper\nbene ualere et nostri meminisse. ualete.\nCVPRIANVS FRATRIBVS IN PLEBE CONSISTENTIBVS S. Ingemescere nos et dolere ruinas fratrum nostrorum ex me\nscio, fratres carissimi, qui et ipse uobiscum pro singulis ingemesco\npariter et doleo et patior ac sentio quod beatus apostolus\ndicit: quis infirmatur, inquit, et ego non infirmor?\nquis scandalizatur, et non ego uror? et iterum\nposuit in epistula sua dicens: si patitur membrum unum,\nconpatiuntur et cetera membra: et si laetatur membrum\nunum, conlaetantur cetera membra. conpatior\nego, condoleo fratribus nostris, qui lapsi et persecutionis infestatione\nprostrati partem nostrorum uiscerum secum trahentes\nparem dolorem nobis suis uulneribus intulerunt: quibus\npotens est diuina misericordia medellam dare. properandum\ntamen non puto nec incaute aliquid et festinanter gerendum,\nne dum temere pax usurpatur diuinae indignationis offensa\ngrauius prouocetur. fecerunt ad nos de quibusdam beati martyres\nlitteras petentes examinari desideria sua. cum pace nobis\n\n\n\n\n\n\nomnibus a Domino prius data ad ecclesiam regredi coeperimus,\nexaminabuntur singula praesentibus et iudicantibus uobis.\nAudio quosdam tamen de presbyteris nec euangelii memores\nnec quid ad nos martyres scripserint cogitantes nec episcopo\nhonorem sacerdotii sui et cathedrae reseruantes iam cum lapsis\ncommunicare coepisse et offerre pro illis et eucharistiam\ndare, quando oporteat ad haec per ordinem perueniri. nam cum\nin minoribus delictis quae non in Deum committuntur paenitentia\nagatur iusto tempore et exomologesis fiat inspecta uita\neius qui agit paenitentiam, nec ad communicationem uenire\nquis possit nisi prius illi ab episcopo et clero manus fuerit\ninposita, quo magis in his grauissimis et extremis delictis\ncaute omnia et moderate secundum disciplinam Domini obseruari\noportet. quod quidem nostros presbyteri et diaconi monere\ndebuerant, ut commendatas sibi oues fouerent et diuino magisterio\nad uiam deprecandae salutis instruerent. ego plebis nostrae\net quietem noui pariter et timorem: in satisfactione Dei et deprecatione\nuigilarent, nisi illos quidam de presbyteris gratificantes\ndecepissent.\nVel uos itaque singulos regite et consilio ac moderatione.\nuestra secundum diuina praecepta lapsorum animos temperate.\nnemo inportuno adhuc tempore acerba poma decerpat. nemo\nnauem suam quassatam et perforatam fluctibus priusquam diligenter\neam refecerit in altum denuo committat. nemo tunicam\nscissam accipere et induere properet, nisi eam et ab artifice\n\n\n\n\nperito sartam uiderit et a fullone curatam receperit. audiant\nquaeso patienter consilium nostrum, expectent regressionem\nnostram, ut cum ad uos per Dei misericordiam uenerimus, conuocatis\ncoepiscopis plures secundum Domini disciplinam et confessorum\npraesentiam et uestram quoque sententiam beatorum\nmartyrum litteras et desideria examinare possimus. de hoc et\nad clerum et ad martyras et confessores litteras feci quas utrasque\nlegi uobis mandaui. opto uos, fratres carissimi ac desiderantissimi,\nin Domino semper bene ualere et nostri meminisse.\nualete.\nCVPRIANVS PRESBVTERIS ET DIACONIBVS FRATRIBVS S. Miror uos, fratres carissimi, ad multas epistulas meas quas\nad uos frequenter misi nihil rescripsisse, cum fraternitatis nostrae\nuel utilitas uel necessitas sic utique gubernetur, si a uobis instructi\nrerum gerendarum consilium limare possimus. quoniam\ntamen uideo facultatem ueniendi ad uos nondum esse et iam\naestatem coepisse, quod tempus infirmitatibus adsiduis et grauibus\ninfestat, occurrendum puto fratribus nostris, ut qui libellos\n\n\n\n\na martyribus acceperunt et praerogatiua eorum apud Deum\nadiuuari possunt, si incommodo aliquo et infirmitatis periculo\noccupati fuerint, non expectata praesentia nostra apud presbyterum\nquemcumque praesentem, uel si presbyter repertus non\nfuerit et urgere exitus coeperit, apud diaconum quoque exomologesin\nfacere delicti sui possint, ut manu eis in paenitentiam\ninposita ueniant ad Dominum cum pace quam dari martyres\nlitteris ad nos factis desiderauerunt.\nCeteram quoque partem plebis quae lapsa est praesentia uestri\nfouete et ut a fide et misericordia Domini non deficiant uestro\nsolacio focillate. neque enim deserentur ab ope et auxilio Domini\nqui mites et humiles et paenitentiam uere agentes in bonis opinionibus\nperseuerauerint, quo minus illis quoque diuino remedio\nconsulatur. audientibus etiam, si qui fuerint periculo praeuenti\net in exitu constituti, uigilantia uestra non desit, inplorantibus\ndiuinam gratiam misericordia Domini non denegetur. opto nos,\nfratres carissimi, semper bene ualere et nostri meminisse. fraternitatem\nuniuersam meo nomine salutate et ut nostri meminerit\nadmonete. ualete.\nCVPRIANVS PRESBVTERIS ET DIACONIBVS FRATRIBVS S. Legi litteras uestras, fratres carissimi, quibus scripsistis salubre\nconsilium uestrum non deesse fratribus nostris, ut temeraria\nfestinatione deposita religiosam patientiam Deo praebeant, ut\nquando in unum per eius misericordiam uenerimus, de omnibus\nspeciebus secundum ecclesiasticam disciplinam tractare possimus,\nmaxime cum scriptum sit: memento unde cecideris et\nage paenitentiam. paenitentiam autem ille agit qui diuini\npraecepti memor mitis et patiens et sacerdotibus Dei obtemperans\nobsequiis suis et operibus iustis Dominum promeretur.\nQuoniam tamen significastis quosdam inmoderatos esse et ad\ncommunicationem accipiendam festinanter urguere, et desiderastis\nin hanc rem formam uobis a me dari, satis plene scripsisse\nme ad hanc rem proximis litteris ad uos factis credo, ut\nqui libellum a martyribus acceperunt et auxilio eorum adiuuari\napud Dominum in delictis suis possunt, si premi infirmitate\naliqua et periculo coeperint, exomologesi facta et manu\neis a uobis in paenitentiam inposita cum pace a martyribus\nsibi promissa ad Dominum remittantur. ceteri uero qui nullo\n\n\n\n\n\n\nlibello a martyribus accepto inuidiam faciunt, quoniam non\npaucorum nec ecclesiae unius ant unius prouinciae sed totius\norbis haec causa est. expectent ante de Domini protectione\necclesiae ipsius publicam pacem. hoc enim et uerecundiae et\ndisciplinae et uitae ipsi omnium nostrum conuenit, ut praepositi\ncum clero conuenientes praesente etiam stantium plebe,\nquibus et ipsis pro fide et timore suo honor habendus est,\ndisponere omnia consilii communis religione possimus. ceterum\nquam inreligiosum est et ipsis quoque festinantibus perniciosum\nut cam extorres facti et patria pulsi ac bonis suis omnibus\nspoliati nondum ad ecclesiam redierint, quidam de lapsis confessores\nipsos praeuenire et ante ad ecclesiam introire festinent.\nqui si nimium properant, habent in sua potestate quod postulant\ntempore ipso sibi plus quam quod postulant largiente.\nacies adhuc geritur et agon cotidie celebratur. si commissi uere\net firmiter paenitent et fidei calor praeualet, qui differri non\npotest potest coronari. opto uos, fratres carissimi, semper bene\nualere et nostri meminisse, fraternitatem uniuersam meo nomine\nsalutate et ut nostri memores sint admonete. ualete.\nCVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. Quoniam conperi, fratres carissimi, minus simpliciter et minus\nfideliter UODIS renuntiari quae hic a nobis et gesta sunt et\ngeruntur, necessarium duxi has ad uos litteras facere, quibus\nuobis actus nostri et disciplinae et diligentiae ratio redderetur.\nnam sicut Domini mandata instruunt, orto statim turbationis\nimpetu primo, cum me clamore uiolento frequenter populus\nflagitasset, non tam meam salutem quam quietem fratrum\npublicam cogitans interim secessi, ne per inuerecundam praesentiam\nnostram seditio quae coeperat plus prouocaretur. absens\ntamen corpore nec spiritu nec actu nec monitis meis defui\nquo minus secundum Domini praecepta fratribus nostris in\nquibus possem mea mediocritate consulerem.\nEt quid egerim locuntur uobis epistulae pro temporibus\nemissae numero tredecim, quas ad uos transmisi, m quibus\nnec clero consilium nec confessoribus exhortatio nec extorribus\nquando oportuit obiurgatio nec uniuersae fraternitati ad deprecandam\nDei misericordiam adlocutio et persuasio nostra defuit,\nquantum secundum legem fidei et timorem Dei Domino suggerente\nnostra mediocritas potuit eniti.. postea quam uero et tormenta\nuenerunt, siue iam tortis fratribus nostris siue adhuc\nut torquerentur inclusis, ad corroborandos et confortandos eos\nnoster sermo penetrauit. item cum conperissem eos qui\n\n\n\n\nsacrilegis contactibus manus suas adque ora maculassent uel nefandis\nlibellis nihilominus conscientiam polluissent exambire\nad martyras passim, confessores quoque inportuna et gratiosa\ndeprecatione conrumpere ut sine ullo discrimine adque examine\nsingulorum darentur cotidie libellorum milia contra euangelii\nlegem, litteras feci quibus martyras et confessores consilio meo\nquantum possem ad dominica praecepta reuocarem. item presbyteris\net diaconibus non defuit sacerdotii uigor ut quidam\nminus disciplinae memores et temeraria festinatione praecipites,\nqui cum lapsis communicare iam coeperant. conprimerentur\nintercedentibus nobis. plebi quoque ipsi quantum potuimus animum\nconposuimus et ut ecclesiastica disciplina seruaretur instruximus.\nPostmodum nero cum quidam de lapsis sine sua sponte sine\nalio incitatore audaci flagitatione promerent ut pacem sibi a\nmartyribus et confessoribus promissam extorquere uiolento impetu\nniterentur, de hoc etiam bis ad clerum litteras feci et\nlegi eis mandaui, ut ad illorum uiolentiam interim quoque\ngenere mitigandam, si qui libello a martyribus accepto de saeculo\nexcederent, exomologesi facta et manu eis in paenitentia\ninposita cum pace sibi a martyribus promissa ad Dominum\nremitterentur. nec in hoc legem dedi aut me auctorem temere\nconstitui. sed cum uideretur et honor martyribus habendus et\neorum qui omnia turbare cupiebant impetus conprimendus, et\npraeterea uestra scripta legissem quae ad clerum nostrum per\nCrementium hypodiaconum nuper feceratis, ut his qui post lapsum\ninfirmitate adprehensi essent et paenitentes communicationem\ndesiderarent subueniretur, standum putaui et cum uestra\n\n\n\n\nsententia, ne actus noster qui adunatus esse et consentire circa\nomnia debet in aliquo discreparet. plane ceterorum causas quamuis\nlibello a martyribus accepto differri mandaui et in nostram\npraesentiam reseruari, ut cum pace a Domino nobis data plures\npraepositi conuenire in unum coeperimus, communicato etiam uobiscum\nconsilio disponere singula uel reformare possimus.\nopto uos, fratres carissimi, semper bene ualere.\nCELERINVS LVCIANO. Haec cum tibi scriberem, Domine frater, gaudens et tristis\neram, gaudens eo quod audierim te pro nomine Domini nostri\nIesu Christi saluatoris nostri tentum uel illius nomen penes\nmagistratus huius mundi confessum, tristis autem in eo quod ab\neo ex quo te deduxi numquam litteras tuas accipere potui. uel\nnunc modo duplex mihi tristitia incubuit quod Montanum fratrem\nnostrum communem abs te de carcere ad me esse uenturum\nsciebas et de salute tua uel quid penes te agatur mihi non significaueris.\nsed hoc solet contingere seruis Dei, maxime eis qui in\nconfessione Christi sunt constituti. scio enim quoniam unusquisque\niam quae sunt saeculi non attendit, quoniam coronam\n\n\n\n\n\n\n\n\n\n\ncaelestem sperat. ego enim dixi fortasse oblitum te esse mihi scribere.\nnam, ut tibi quoque de infimo tuus uel frater dicar, si fuero\ndignus Celerinus audire, tamen cum essem et ego in tam florida\nconfessione, fratres meos uetustissimos memorabar, et eos litteris\nmeis memoraui caritatem pristinam eorum penes me meosque\nnunc esse. peto tamen, carissime, a Domino ut ante cruore illo\nsancto laueris [si prius passus fueris] pro nomine Domini nostri\nIesu Christi quam litterae meae te in hoc mundo adprehendant:\nuel nunc si adprehenderint, mihi ad haec rescribas. sic coronet\nte cuius nomen confessus es. credo enim quoniam, etsi in hoc\nmundo nos non uiderimus, in futuro tamen nos coram Christo\ncomplectamus. pete ut sim dignus et ego coronari cum numero\nuestro.\nIn magna tamen tribulatione me constitutum scias, et ac si\nsis mecum praesens, sic caritatis pristinae reminiscor die ac nocte.\nDeus solus scit. et ideo peto ut annuas desiderio meo et mecum\ndoleas in morte sororis meae quae cecidit in hac uastatione\nChristo. sacrificauit enim et exacerbauit Dominum nostrum, quod\nnobis manifestum uidetur. pro cuius facto ego in die laetitiae\nPaschae flens die ac nocte, in cilicio et cinere lacrimabundus\ndies exegi et exigo usque in hodiernum, donec auxilium Domini\nnostri Iesu Christi et pietas per te uel per eos dominos meos qui\ncoronati fuerint, a quibus postulaturus es, subuenerit tam nefando\nnaufragio. memoratus sum enim caritatis tuae pristinae, quod\n\n\n\n\ncum omnes doleas pro sorore nostra *** quas et tu bene nosti, id\nest, Numeriam et Candidam: pro quarum peccato, quia nos fratres\nhabent, debeamus excubare. credo enim Christum secundum\nillarum paenitentiam et operas quas penes collegas nostros fecerunt\nextorres qui a uobis uenerunt, a quibus ipsis de operibus\neorum audies, iam Christum eis uobis martyribus suis petentibus\nindulturum credo.\nAudiui enim te floridiorum ministerium percepisse. o te felicem\nsuscipe uota tua quae semper desiderasti uel m terra dormiens.\noptasti pro nomine illius in carcerem mitti, quod nunc\ntibi contingit, sicut scriptum est: det tibi Dominus secundum\ncor tuum. et nunc super ipsos factus antistes Dei recognouit\nt idem minister. rogo itaque, Domine, et peto per Dominum\nnostrum Iesum Christum ut ceteris collegis tuis fratribus\ntuis meis dominis referas et ab eis petas ut quicumque prior\nuestrum coronatus fuerit, istis sororibus nostris Numeriae et\nCandidae tale peccatum remittant. nam hanc ipsam Etecusam\nsemper appellaui, testis est nobis Deus, quia pro se dona numerauit\nne sacrificaret: sed tantum ascendisse uidetur usque ad\nTria fata et inde descendisse. hanc ergo non sacrificasse ego scio.\nquarum iam causa audita praeceperunt eas praepositi tantisper\nsic esse, donec episcopus constituatur. sed quatenus per uestras\n\n\n\n\n\n\n\n\nsanctas orationes et petitiones, in quas nos fidimus, quoniam\nestis amici sed et testes Christi, qui omnia indulgeatis.\nPeto ergo, Domine carissime Lnciane, memor sis mei et petitioni\nmeae annuas. sic Christus coronam illam sanctam quam tibi\nnon tantum in confessione sed et in sanctimonio tradidit, in qua\nsemper cucurristi et exemplum sanctorum semper et testis fuisti,\nut omnibus dominis meis fratribus tuis confessoribus referas de\nhoc facto, ut a nobis auxilium recipiant. nam hoc, Domine frater,\nscire debes me non solum hoc pro eis petere, sed et Statium et\nSeuerianum et omnes confessores qui inde huc a nobis uenerunt,\nad quos ipsae in portum descenderunt, et in urbem leuauerunt,\nquod sexaginta quinque ministrauerunt et usque in hodiernum\nin omnibus fouerunt. sunt enim penes illas omnes. plus autem\ngrauare cor illud sanctum tuum non debui, cum sciam te prona\nuoluntate operari. salutant te Macarius cum sororibus suis Cornelia\net Emerita, qui laetatur de confessione tua florida, sed et\nomnium fratrum, et Saturninus, qui et ipse luctatus est cum\ndiabolo, qui et Christi nomen est fortiter confessus, qui et ibi in\npoena ungularum fortiter est confessus, qui et hic nimis rogat et\npetit. salutant te fratres tui Calpurnius et Maria et omnes sancti\nfratres. nam et hoc scire debes me et dominis meis fratribus\ntuis scripsisse, quas peto illis eas legere digneris.\nLVCIANVS CELERINO DOMINO SI DIGNVS FVERO VOCARI COLLEGA IN CHRISTO S. Accepi litteras tuas, Domine frater dilectissime, in quibus me\ntantum grauasti, ut propter tuam grauationem tantum gaudium\npaene exciderit, ut litteras quas et ego optabam post tantum\ntemporis legere, in quibus mei dignatus es memorare, beneficio\ntantae tuae humilitatis legere exultaui, qui scribens mihi diceres\nsi dignus fuero frater nominari tuus,\\' hominis qui apud pusilliores\nnomen Dei cum timore confessus sum. nam tu Deo uolente\nipsum anguem maiorem, metatorem antichristi, non tantum confessus\ndeterruisti uocibus illis et uerbis deificis quibus scio t quasi\namatores fidei et zelotypi disciplinae Christi, in qua te noui\nuiuacitate uersari et gaudeo, uicisti. nunc modo, carissime, iam\ninter martyres deputande, uoluisti nos litteris tuis grauare, in\nquibus significasti de sororibus nostris, pro quibus utinam fieri\n\n\n\n\n\nposset ut sine tanto scelere commisso memoriam faceremus. non\nprofecto tantis lacrimis incumberemus ut nunc.\nScire debuisti quid circa nos actum sit. cum benedictus martyr\nPaulus adhuc in corpore esset, uocauit me et dixit mihi:\nLuciane, coram Christo tibi dico ut si quis post arcessitionem\nmeam abs te pacem petierit, da in nomine meo. sed et omnes\nquos Dominus in tanta tribulatione arcessire dignatus est, uniuersi\nlitteras ex conpacto uniuersis pacem dimisimus. uide ergo,\nfrater, quoniam partim quod mihi Paulus praecepit quam uniuersis\nquod censuimus, ex quibus iam cum ante hanc tribulationem,\ncum iussi sumus secundum praeceptum imperatoris fame\net siti necari, et reclusi sumus in duabus cellis, ita ut t non\nefficiebat fame et siti. sed et ignis ab opere pressurae nostrae\ntam intolerabilis erat quem nemo portare posset. sed nunc in\nipsam claritatem sumus constituti. et ideo, frater carissime,\nsaluta Numeriam et Candidam, quas *** secundum Pauli praeceptum\net ceterorum martyrum, quorum nomina subicio, Bassi in\npetrario, Mappalici in quaestione, Fortunionis in carcere: Paulus\na quaestione, Fortunata, Victorinus, Victor, Herennius, Credula,\nHereda, Donatus, Firmus, Venustus, Fructus, Iulia, Martialis et\n\n\n\n\nAriston, qui Deo uolente in carcere fame necati sunt: quorum et\nnos socios futuros intra dies audietis. iam enim ut iterato reclusi\nsumus sunt dies octo in die quo tibi litteras scripsi. nam et ante\ndies octo per dies quinque medios modicum panis accepimus et\naquam ad mensuram. et ideo, frater, peto ut sicut hic, cum Dominus\ncoeperit ipsi ecclesiae pacem dare, secundum praeceptum\nPauli et nostrum tractatum exposita causa apud episcopum et\nfacta exomologesi habeant pacem, non tantum hae, sed et quas\nscis ad animum nostrum pertinere..\nSalutant uos collegae mei uniuersi. uos salutate confessores\nDomini qui ibi uobiscum sunt, quorum nomina significasti inter\nquos et Saturninus cum comitibus suis, sed et collega meus et\nMaris, Collecta et Emerita, Calpurnius et Maria, Sabina, Spesina,\net sorores Ianuaria, Datiua, Donata. salutamus cum suis\nSaturum, Bassianum et uniuersum clerum, Vranium, Alexium,\nQuintianum, Colonicam et uniuersos peto, quorum nomina non\nscripsi, quia tam lassus eram. ideo ignoscere debent. opto uos,\nAlexium et Getulicum et argentarios et sorores bene ualere. salutant\nuos sorores meae Ianuaria et Sophia quas uobis commendo.\nVNIVERSI CONFESSORES CVPRIANO PAPATI S. Scias nos uniuersos quibus ad te ratio constiterit quid post\ncommissum egerint dedisse pacem, et hanc formam per te et\naliis episcopis innotescere uolumus. optamus te cum sanctis martyribus\npacem habere. praesente de clero et exorcista et lectore\nLucianus scripsit.\nCVPRIANO ET COMPRESBVTERIS CARTHAGINI CONSISTENTIBVS CALDONIVS S. Necessitas temporis facit ut non temere pacem demus. sed\nquoniam oportebat uobis scribere ut quoniam hi qui posteaquam\nsacrificauerunt iterato temptati extorres sunt facti: uidentur ergo\nmihi abluisse prius delictum, dum possessiones et domos\n\n\n\n\n\n\ndimittunt et paenitentiam agentes Christum secuntur. ergo Felix qui\npresbyterium subministrabat sub Decimo proximus mihi uinculis\n(plenius cognoui eundem Felicem) et Victoria coniunx eius et\nLucius fideles extorres facti reliquerunt possessiones quas nunc\nfiscus tenet. sed et sub persecutione t eadem mulier nomine Bona\nquae tracta est a marito ad sacrificandum, quae conscientiam\nnon commiscuit sed tenentes manus eius sic ipsi sacrificauerunt,\nsic ipsa coepit dicere contra \\'non feci, uos fecistis: sic et ipsa\nextorris facta est. cum a me ergo uniuersi pacem peterent dicentes\n\\'recuperauimus fidem quam amiseramus, paenitentiam agentes\nChristum publice sumus confessi,\\' quamuis mihi uideatur ut\ndebeant pacem accipere, sed ad consultum uestrum eos dimisi,\nne quid uidear temere aliquid praesumere. si quid ergo ex communi\nconsilio placuerit scribite mihi. salutate nostros. uos nostri.\nopto uos felicissimos bene ualere.\nCVPRIANVS CALDONIO FRATRI S. Accepimus litteras tuas, frater carissime, satis sobrias et integritatis\nac fidei plenas. nec miramur si exercitatus et in scripturis\ndominicis peritus caute omnia et consulte geras. recte\nautem sensisti circa inpertiendam fratribus nostris pacem quam\nsibi ipsi uera paenitentia et dominicae confessionis gloria reddiderunt\nsermonibus suis iustificati, quibus se ante damnauerant.\ncum ergo abluerint omne delictum et maculam primam adsistente\nsibi Domino posteriore uirtute deleuerint, iacere ultra sub diabolo\nquasi prostrati non debent, qui extorres facti et bonis suis\nomnibus spoliati erexerunt se et cam Christo stare coeperunt.\natque utinam sic et ceteri post lapsum paenitentes in statum\npristinum reformentur: quos nunc urgentes et pacem temere\natque inportune extorquentes quomodo disposuerimus ut scires,\nlibrum tibi cum epistulis numero quinque misi quas ad clerum\net ad plebem et ad martyres quoque et confessores feci: quae\nepistulae etiam plurimis collegis nostris missae placuerunt, et\nrescripserunt se quoque nobiscum in eodem consilio secundum\ncatholicam fidem stare. quod ipsum tu etiam ad collegas nostros\nquos potueris transmittes, ut apud omnes unus actus et una consensio\nsecundum Domini praecepta teneatur. opto te, frater\ncarissime, semper bene ualere.\nCVPRIANVS PRESBVTERIS ET DIACONIBVS FRATRIBVS S. Dominus loquitur et dicit: super quem respiciam nisi\nsuper humilem et quietum et trementem sermones\nmeos? hoc cum debeamus omnes esse, tunc magis huiusmodi illi\nesse debent quibus laborandum est ut post grauem lapsum uera\npaenitentia et humilitate tota promereri Dominum possint. legi\nautem et uniuersorum confessorum litteras quas uoluerunt per me\ncollegis omnibus innotescere et ad eos pacem a se datam peruenire,\nquibus apud nos ratio constiterit quid post commissum egerint.)\nquae res cum omnium nostrum consilium et sententiam spectet,\npraeiudicare ego et solum mihi rem communem uindicare non\naudeo. et ideo instetur interim epistulis quas ad uos proximis\nfeceram, quarum exemplum coilegis quoque multis iam misi:\nqui perscripserunt placere sibi quod statuimus nec ad uos recedendum\nesse, donec pace nobis a Domino reddita in unum conuenire\net singulorum causas examinare possimus. sed et quid\nmihi Caldonius collega meus scripserit quidque ego ei\n\n\n\n\n\n\nrescripserim ut sciretis, utriusque epistulae exemplum litteris meis iunxi.\nquod totum peto fratribus nostris legatis, ut magis ac magis ad\npatientiam conponantur nec delicto priori adiciant adhuc aliud delictum,\nut dum nobis nec euangelio seruire nec secundum uniuersorum\nconfessorum litteras causas suas examinari permittunt.!\nopto uos, fratres carissimi, bene ualere et nostri meminisse.\nfraternitatem uniuersam salutate.\nCVPEIANVS PRESBVTERIS ET DIACONIBVS ROMAE CONSISTENTIBVS FRATRIBVS S. Factis ad uos litteris, fratres carissimi, quibus actus noster\nexpositus et disciplinae ac diligentiae quantulaecumque ratio\ndeclarata est, aliud accessit quod nec ipsum latere uos debuit.\nnam frater noster Lucianus et ipse unus de confessoribus, fide\n\n\n\n\n\n\nquidem calidus et uirtute robustus sed bene minus dominica\nlectione fundatus, quaedam conatus est inperite, iam pridem se\nauctorem constituens, ut manu eius scripti libelli gregatim multis\nnomine Pauli darentur, cum Mappalicus martyr cautus et\nuerecundus, legis ac disciplinae memor, nullas contra euangelium\nlitteras fecerit, sed tantum domestica pietate commotus matri et\nsorori suae quae lapsae fuerant mandauerit pacem dari, Saturninus\nquoque post tormenta adhuc in carcere constitutus nullas\neiusmodi litteras emiserit. Lucianus uero non tantum Paulo adhuc\nin carcere posito nomine eius libellos manu sua scriptos\npassim dedit, sed et post eius excessum eadem facere sub eius\nnomine perseuerauit, dicens hoc sibi ab illo esse mandatum et\nnesciens Domino magis quam conseruo obtemperandum. Aureli\nquoque adulescentis tormenta perpessi nomine libelli multi dati\nsunt eiusdem Luciani manu scripti, quod litteras ille non nosset.\nCui rei ut aliquantum posset obsisti, litteras ad eos feci quas\nad uos sub epistola priore transmisi, quibus petere et suadere\nnon destiti ut dominicae legis et euangelii ratio teneretur. post\n\n\n\n\nquas litteras quasi moderatius aliquid et temperantius fieret,\nuniuersorum confessorum nomine Lucianus epistolam scripsit,\nqua paene omne uinculum fidei et timor Dei et mandatum\nDomini et euangelii sanctitas et firmitas solueretur. scripsit\nenim omnium nomine uniuersos eos pacem dedisse et hanc formam\nper me aliis episcopis innotescere uelle, cuius epistolae\nexemplum ad uos transmisi. additum est plane cquibus ratio constiterit\nquid post commissum egerint.\\' quae res maiorem nobis\nconflat inuidiam, ut nos cum singulorum causas audire et excutere\ncoeperimus, uideamur multis negare quod se nunc omnes\niactant a martyribus et confessoribus accepisse.\nDenique huius seditionis origo iam coepit. namque in prouincia\nnostra per aliquot ciuitates in praepositos impetus per multitudinem\nfactus est, et pacem quam semel cunctis a martyribus et\nconfessoribus datam clamitabant confestim sibi repraesentari\ncoegerunt, territis et subactis praepositis suis qui ad resistendum\nminus uirtute animi et robore fidei praeualebant apud nos\netiam quidam turbulenti, qui uix a nobis in praeteritum regebantur\net in nostram praesentiam differebantur, per hanc epistolam\nuelut quibusdam facibus accensi plus exardescere et pacem\nsibi datam extorquere coeperunt. de quibus quales ad clerum\nI\n\n\n\n\nlitteras fecerim exemplum uobis misi. sed et quid mihi Caldonius\ncollega pro integritate et fide sua scripserit quidque ego ei\nrescripserim, utrumque ad uos legendum transmisi. exempla\nquoque epistolae Celerini boni et robusti confessoris, quam ad\nLucianum eundem confessorem scripserit, item quid Lucianus ei\nrescripserit, misi uobis, ut sciretis elaborare circa omnia diligentiam\nnostram et ueritate ipsa disceretis, Celerinus confessor\nquam sit moderatus et cautus et humilitate ac timore sectae\nnostrae uerecundus, Lucianus uero circa intellegentiam dominicae\nlectionis ut dixi minus peritus et circa inuidiam uerecundiae\nnostrae relinquendam facilitate sua immodestus. nam cum Dominus\ndixerit in nomine patris et filii et spiritus sancti gentes tingui\net in baptismo praeterita peccata dimitti, hic praecepti et\nlegis ignarus mandat pacem dari et peccata dimitti in Pauli\nnomine et hoc sibi ab illo dicit esse mandatum, sicut in litteris\neiusdem Luciani ad Celerinum factis animaduertetis, quibus\nminus considerauit quod non martyres euangelium faciant, sed\nper euangelium martyres fiant, quando et Paulus apostolus quem\nDominus. uas electionis suae dixit posuerit in epistola sua dicens:\nmiror quod sic tam cito demutamini ab eo qui uos\n\n\n\n\n\n\nuocauit in gratiam ad aliud euangelium, quod non\nest aliud: nisi si sunt aliqui qui uos turbant et\nuolunt conuertere euangelium Christi. sed licet\nnos aut angelus de caelo aliter adnuntiet praeterquam\nquod adnuntiauimus nobis, anathema sit,\nsicut praediximus, et nunc iterum dico: si quis\nnobis adnuntiauerit praeterquam quod accepistis,\nanathema sit.\nOpportune uero superuenerunt litterae uestrae quas accepi ad\nclerum factas, item quas beati confessores Moyses, Maximus,\nNicostratus et ceteri Saturnino et Aurelio et ceteris miserunt, in\nquibus euangelii plenus uigor et disciplina robusta legis dominicae\ncontinetur. laborantes hic nos et contra inuidiae impetum\ntotis fidei uiribus renitentes multum sermo uester adiuuit ut\ndiuinitus conpendium fieret, et prius quam uenerint ad uos litterae\nquas nobis proxime misi, declararetis nobis quod secundum\neuangelii legem stet nobiscum fortiter atque unanimiter etiam\nuestra sententia. opto uos, fratres carissimi ac desiderantissimi,\nsemper bene ualere.\nCVPRIANVS MOVSI ET MAXIMO PRESBVTERIS ET CETERIS CONFESSORIBVS DILECTISSIMIS FRATRIBVS S. Gloriam fidei et uirtutis uestrae, fortissimi ac beatissimi fratres,\niam pridem de opinione cognoueram, laetatus satis et plurimum\ngratulatus quod uos confessione sui nominis parauerit ad\ncoronam Domini nostri praecipua dignatio. uos enim primores et\nduces ad nostri temporis proelium facti caelestis militiae signa\nmouistis. uos spiritale certamen quod nunc geri Deus uoluit\nuestris uirtutibus inbuistis. uos surgentis belli inpetus primos\ninmobili robore adque inconcussa stabilitate fregistis. inde initia\nfelicia pugnandi orta sunt. inde uincendi auspicia coeperunt. contigit\nhic per tormenta consummari martyria: sed qui in congressione\npraecedens exemplum uirtutis fratribus factus est, cum\nmartyribus in honore communis est. coronas uestra manu sertas\ninde huc tradidistis et de poculo salutari fratribus propinastis.\nAccessit ad confessionis exordia glonosa et militiae uictricis\nauspicia disciplinae tenor quem de epistulae uestrae uigore perspeximus,\nquam modo ad collegas uestros in confessione uobiscum\nDomini copulatos sollicita admonitione misistis, ut euangelii\nsancta praecepta et tradita nobis semel mandata uitalia forti et\nstabili obseruatione teneantur. ecce alius gloriae uestrae sublimis\ngradus, ecce iterum cum confessione geminatus promerendi Dei\n\n\n\n\n\n\n\n\ntitulus, stare firmo gradu et in hac acie quae euangelium conatur\ninrumpere, et praeceptis Domini subruendis manus inpias inferentes\nfidei robore submouere, praebuisse ante initia uirtutum,\nnunc et morum magisteria praebere. Dominus post resurrectionem\nmittens apostolos mandat et dicit: data est mihi omnis\npotestas in caelo et in terra. ite ergo et docete gentes\nomnes, tinguentes eos in nomine patris et filii\net spiritus sancti, docentes eos obseruare omnia\nquaecumque praecepi uobis. et Iohannes apostolus mandati\nmemor in epistula sua postmodum ponit. in hoc, inquit,\nintellegimus quia cognouimus eum, si praecepta\neius custodiamus. qui dicit quoniam cognouit eum\net mandata eius non seruat, mendax est, et ueritas\nin illo non est. haec praecepta custodienda suggeritis, diuina\net caelestia mandata seruatis. hoc est esse confessorem Domini,\nhoc est esse martyrem Christi, seruare uocis suae inuiolatam\ncirca omnia et solidam firmitatem, nec per Dominum martyrem\nfieri et praecepta Domini destruere conari. uti aduersus illum\ndignatione quam tibi dederit, armis ab illo acceptis rebellem\nquodammodo fieri, hoc est Christum confiteri uelle et euangelium\nChristi negare. laetor igitur ex uobis, fortissimi ac fidelissimi\nfratres, et quantum gratulor martyribus istic honoratis ob uirium\n\n\n\n\n\n\ngloriam, tantum gratulor pariter et uobis ob dominicae etiam\ndisciplinae coronam. dignationem suam Dominus multiplici\ngenere largitatis infudit, bonorum militum laudes et glorias\nspiritales copiosa uarietate distribuit. honores uestri participes et\nnos sumus, gloriam uestram nostram gloriam conputamus, quorum\ntempora inlustrauit tanta felicitas ut aetate nostra uidere\ncontingeret probatos seruos Dei et Christi milites coronatos. opto\nuos, fortissimi ac beatissimi fratres, semper bene ualere et nostri\nmeminisse.\nCVPRIANVS PRESBVTERIS ET DIACONIBVS FRATRIBVS S. Ne quid conscientiam uestram lateret, fratres carissimi, quid\nmihi scriptum sit quidque ego rescripserim, utriusque epistolae\nexemplum uobis misi: et credo uobis id quod rescripsi non displicere.\nsed et illud ad uos perferre litteris meis debui urguente\ncausa clero in urbe consistenti litteras me misisse. et quoniam\noportuit me per clericos scribere, scio autem nostros plurimos\n\n\n\n\n\n\n\n\nabsentes esse, paucos uero qui illic sunt uix ad ministerium cotidianum\noperis sufficere, necesse fuit nouos aliquos constituere\nqui mitterentur. fecisse me autem sciatis lectorem Saturum et\nhypodiaconum Optatum confessorem, quos iam pridem communi\nconsilio clero proximos feceramus, quando aut Saturo die Paschae\nsemel atque iterum lectionem dedimus aut modo cum presbyteris\ndoctoribus lectores diligenter probaremus, Optatum inter lectores\ndoctorum audientium constituimus, examinantes an congruerent\nillis omnia quae esse deberent in his qui ad clerum parabantur.\nnihil ergo a me absentibus uobis nouum factum est, sed quod\niam pridem communi consilio omnium nostrum coeperat necessitate\nurguente promotum est. opto uos, fratres carissimi, semper\nbene ualere et nostri meminisse. fraternitatem salutate. ualete.\nCVPRIANO PAPAE PRESBVTERI ET DIACONI ROMAE CONSISTENTES S. Quamquam bene sibi conscius animus et euangelicae disciplinae\nuigore subnixus et uerus sibi m decretis caelestibus testis\neffectus soleat se solo Deo iudice esse contentus nec alterius aut\n\\' laudes petere aut accusationes pertimescere, tamen geminata sunt\nlaude condigni qui cum conscientiam sciant Deo soli debere se\niudici, actus tamen suos desiderant etiam ab ipsis suis fratribus\nconprobari. quod te, frater Cypriane, facere non mirum est, qui\npro tua uerecundia et ingenita industria consiliorum tuorum nos\nnon tam iudices uoluisti quam participes inueniri, ut in tuis\nrebus gestis laudem tecum dum illas probamus inueniremus et\ntuorum consiliorum bonorum coheredes quia et adfirmatores esse\npossemus. idem enim omnes credemur operati, in quo deprehendimur\nomnes eadem censurae et disciplinae consensione sociati.\nQuid enim magis aut in pace tam aptum aut in bello persecutionis\ntam necessarium quam debitam seueritatem diuini\nuigoris tenere? quam qui remiserit instabili rerum cursu erret\nsemper necesse est et huc adque illuc uariis et incertis negotiorum\ntempestatibus dissipetur et quasi extorto de manibus\n\n\n\n\nconsiliorum gubernaculo nauem ecclesiasticae salutis inlidat in\nscopulos, ut adpareat non aliter saluti ecclesiasticae consuli\nposse, nisi si qui et contra ipsam faciunt quasi quidam aduersi\nfluctus repellantur et disciplinae ipsius semper custodita ratio\nquasi salutare aliquod gubernaculum in tempestate seruetur. nec\nhoc nobis nunc nuper consilium cogitatum est nec haec apud nos\naduersus inprobos modo superuenerunt repentina subsidia, sed\nantiqua haec apud nos seueritas, antiqua fides, disciplina legitur\nantiqua, quoniam nec tantas de nobis laudes apostolus protulit\ndicendo: quia fides uestra praedicatur in toto mundo\nnisi iam exinde uigor iste radices fidei de temporibus illis mutuatus\nfuisset, quarum laudum et gloriae degenerem fuisse maximum.\ncrimen est. minus est enim dedecoris numquam ad praeconium\nlaudis accessisse quam de fastigio laudis ruisse. minus est criminis\nhonoratum bono testimonio non fuisse quam honorem\nbonorum testimoniorum perdidisse. minus est sine praeiudicio\nuirtutum ignobilem sine laude iacuisse quam exheredem fidei\nfactum laudes proprias perdidisse. ea enim quae in alicuius\ngloriam proferuntur, nisi anxio et sollicito labore seruentur, in\ninuidiam maximi criminis intumescunt.\nHoc nos non falso dicere superiores nostrae litterae probauerunt,\nin quibus uobis sententiam nostram dilucida expositione\nprotulimus aduersus eos qui se ipsos infideles inlicita nefariorum\nlibellorum professione prodiderant, quasi hoc euasuri inretientes\n\n\n\n\n\n\nillos diaboli laqueos uiderentur, quo non minus quam si ad\nnefarias aras accessissent hoc ipso quod ipsum contestati fuerant\ntenerentur, sed etiam aduersus illos qui accepta fecissent, licet\npraesentes cum fierent non adfuissent, cum praesentiam suam\nutique ut sic scriberentur mandando fecissent. non est enim inmunis\na scelere qui ut fieret inpetrauit, nec est alienus a crimine\ncuius consensu licet non admissum crimen tamen publice legitur:\net cum totum fidei sacramentum in confessione Christi nominis\nintellegatur esse digestum, qui fallaces in excusationem praestigias\nquaerit negauit, et qui uult uideri propositis aduersus\neuangelium uel edictis uel legibus satisfecisse, hoc ipso iam\nparuit quo uideri paruisse se uoluit. necnon etiam contra illos\nquoque qui inlicitis sacrificiis manus suas adque ora polluerant\npollutis ante mentibus propriis, unde etiam sunt ipsae manus\nadque ora polluta, fidem nostram consensumque monstrauimus.\nabsit enim ab ecclesia Romana uigorem suum tam profana facilitate\ndimittere et neruos seueritatis euersa fidei maiestate dissoluere,\nut cum adhuc non tantum iaceant, sed et cadant euersorum\nfratrum ruinae, properata nimis remedia communicationum\nutique non profutura praestentur et noua per misericordiam falsam\nuulnera ueteribus transgressionis uulneribus inprimantur, ut\nmiseris ad euersionem maiorem eripiatur et paenitentia. ubi enim\npoterit indulgentiae medicina procedere, si etiam ipse medicus\nintercepta paenitentia indulget periculis, si tantummodo operit\nuulnus nec sinit necessaria temporis remedia obducere cicatricem?\nhoc non est curare, sed si dicere uerum uolumus occidere.\nQuamquam confessoram quoque, quos hic adhuc in carcerem\ndignitas suae confessionis inclusit et ad certamen euangelicum\nsua fides in confessione iam gloriose semel coronauit, litteras\nhabeas conspirantes cum litteris nostris, quibus seueritatem\neuangelicae disciplinae protulerunt et inlicitas petitiones ab\necclesiae pudore reuocarunt, ne si hoc facile fecissent, disciplinae\neuangelicae ruinas non facile sarcirent, praesertim cum nulli\nmagis tam congruens esset tenore euangelici uigoris inlibatam\ndignitatem seruare quam qui se excruciandos et excarnificandos\npro euangelio furentibus tradidissent, ne martyrii honorem\nmerito perderent, si in occasione martyrii praeuaricatores euangelii\nesse uoluissent. nam qui id quod habet non custodit in eo\nex quo illud possidet, dum id ex quo possidet uiolat, amittit illud\nquod possidebat.\nIn quo loco marimafi tibi adque nberes gratias referre debemos\net reddimus quod illorum carceris tenebras litteris tuis inluminasti,\nquod ad illos uenisti quomodo introire potuisti, quod\nillorum animos sua fide et confessione robustos tuis adlocutionibus\nlitterisque recreasti, quod felicitates eorum condignis laudibus\nprosecutus accendisti ad multo ardentiorem caelestis gloriae\ncupididatem, quod pronos inpulisti, quod ut credimus et optamus\nuictores futuros uiribus tui sermonis animasti: ut quamquam\nhoc totum de fide confitentium et de diuina indulgentia uenire\n\n\n\n\nuideatur, tamen in martyrio suo tibi ex aliquo debitores facti\nesse uideantur. sed ut ad id unde digressus sermo uidebatur esse\nrursus reuertatur, quales litteras in Siciliam quoque miserimus\nsubiectas habebis. quamquam nobis differendae huius rei necessitas\nmaior incumbat, quibus post excessum nobilissimae memoriae\nuiri Fabiani nondum est episcopus propter rerum et temporum\ndifficultates constitutus, qui omnia ista moderetur et eorum qui\nlapsi sunt possit cum auctoritate et consilio habere rationem.\nquamquam nobis in tam ingenti negotio placeat quod et tu ipse\ntractasti, prius ecclesiae pacem sustinendam, deinde sic conlatione\nconsiliorum cum episcopis presbyteris diaconis confessoribus\npariter ac stantibus laicis facta lapsorum tractare\nrationem. perquam enim nobis et inuidiosum et onerosum uidetur\nnon per multos examinare quod per multos commissum\nuideatur fuisse et in unum sententiam dicere, cum tam grande\ncrimen per multos diffusum notetur exisse, quoniam nec firmum\ndecretum potest esse quod non plurimorum uidebitur habuisse\nconsensum. aspice totum orbem paene uastatum et ubique iacere\ndeiectorum reliquias et ruinas, et idcirco tam grande expeti consilium\nquam late propagatum uidetur esse delictum. non sit\nminor medicina quam uulnus est, non sint minora remedia quam\nfunera, ut quomodo qui ruerunt hoc ruerunt quod caeca temeritate\nnimis incauti fuerunt, ita qui hoc disponere nituntur, omni\nconsiliorum moderamine utantur, ne quid non ut oportet factum\ntamquam inritum ab omnibus iudicetur.\nVno igitur eodemque consilio, isdem precibus et fletibus tam\nnos qui usque adhuc uidemur temporis istius ruinas subterfugisse,\nquam illi qui in has temporis uidentur clades incidisse, diuinam\nmaiestatem deprecantes pacem ecclesiastico nomini postulemus.\nmutuis uotis nos inuicem foueamus, custodiamus, armemus.\noremus pro lapsis ut erigantur, oremus pro stantibus ut non ad\nruinas usque temptentur, oremus ut qui cecidisse referuntur\ndelicti sui magnitudinem agnoscentes intellegant non momentaneam\nneque praeproperam desiderare medicinam. oremus ut\neffectus indulgentiae lapsorum subsequatur et paenitentiam,\nintellecto suo crimine uelint nobis interim praestare patientiam,\nnec adhuc fluctuantem turbent ecclesiae statum, ne interiorem\nnobis persecutionem ipsi incendisse uideantur et accedat ad criminum\ncumulum quod etiam inquieti fuerunt maxime enim illis\ncongruit uerecundia quorum in delictis damnatur mens inuerecunda.\npulsent sane fores, sed non utique confringant. adeant ad\nlimen ecclesiae, sed non utique transiliant. castrorum caelestium\nexcubent portis, sed armati modestia qua intellegant se desertores\nfuisse. resumant precum suarum tubam, sed qua non bellicum\nclangant. arment se quidem modestiae telis et quem negando\nmortis metu fidei dimiserant clipeum resumant, sed ut contra\nhostem diabolum uel nunc armati, non contra ecclesiam quae\nillorum dolet casus, armatos esse se credant. multum illis proficiet\npetitio modesta, postulatio uerecunda, humilitas necessaria,\n\n\n\n\npatientia non otiosa. mittant legatos pro suis doloribus lacrimas,\naduocatione fungantur ex intimo pectore prolati gemitus dolorem\nprobantes commissi criminis et pudorem.\nImmo si dedecoris admissi magnitudinem perhorrescunt, si\npectoris et conscientiae suae letalem plagam et sinuosi uulneris\naltos recessus uere medica manu tractant, erubescant et petere:\nnisi quia maioris est rursum et periculi et pudoris auxilium pacis\nnon petisse. sed hoc totum in sacramento, sed in ipsius postulationis\nlege temporis facto temperamento, sed postulatione demissa,\nsed prece subdita: quoniam et qui petitur flecti debet, non incitari,\net sicut respici debet diuina clementia, sic respici debet et\ndiuina censura, et ut scriptum est: donaui tibi omne debitum,\nquia me rogasti, sic scriptum est: qui me negauerit\ncoram hominibus, negabo et ego eum coram\npatre meo et coram angelis eius. Deus enim ut est indulgens,\nita est praeceptorum suorum exactor et quidem diligens,\net sicut ad conuiuia uocat, sic habitum nuptiarum non habentem\nmanibus et pedibus extra sanctorum coetum foras iactat. parauit\ncaelum, sed parauit et tartarum. parauit refrigeria, sed parauit\netiam aeterna supplicia. parauit inaccessibilem lucem, sed parauit\netiam perpetuae noctis uastam aeternamque caliginem.\nCuius temperamenti moderamen nos hic tenere quaerentes diu\net quidem multi et quidem cum quibusdam episcopis uicinis\n\n\n\n\n\n\nnobis et adpropinquantibus et quos ex aliis prouinciis longe positis\npersecutionis istius ardor deiecerat,. ante constitutionem episcopi\nnihil innouandum putauimus, sed lapsorum curam mediocriter\ntemperandam esse credidimus, ut interim dum episcopus\ndari a Deo nobis sustinetur in suspenso eorum qui moras possunt\ndilationis sustinere causa teneatur, eorum autem quorum uitae\nsuae finem urgens exitus dilationem non potest ferre, acta paenitentia\net professa frequenter suorum detestatione factorum, si\nlacrimis, si gemitibus, si fletibus dolentes ac uere paenitentes\nanimi signa prodiderunt, cum spes uiuendi secundum hominem\nnulla substiterit, ita demum caute et sollicite subueniri, Deo\nipso sciente quid de talibus faciat et qualiter iudicii sui examinet\npondera, nobis tamen anxie curantibus ut nec pronam nostram\ninprobi homines laudent facilitatem nec uere paenitentes accusent\nnostram quasi duram crudelitatem. optamus te, beatissime ac\ngloriosissime papa, semper in Domino bene ualere et nostri\nmeminisse.\nCVPRIANO PAPAE MOVSES ET MAXMVS PRESBVTERI ET NICOSRATVS ET RVFINVS ET CETERI QVI CVM EIS CONFESSORES S. Inter uarios et multiplices, frater, dolores nobis constitutis\npropter praesentes multorum per totum paene orbem ruinas\nhoc praecipuum nobis solacium superuenit quod acceptis litteris\ntuis erecti sumus et dolentis animi maeroribus fomenta suscepimus.\nunde intellegere iam possumus gratiam diuinae prouidentiae\nforsitan non ob aliam causam nos tam diu clausos\nuinculis carceris reseruare uoluisse nisi ut instructi et robustius\nanimati litteris tuis uoto proniore ad coronam destinatam\npossemus peruenire. inluxerunt enim nobis litterae tuae ut in\ntempestate quadam serenitas, ut in turbido mari exoptata tranquillitas,\nut in laboribus requies, ut in periculis et doloribus\nsanitas, ut in densissimis tenebris candida lux et refulgens.\nita illas animo sitiente perbibimus et uoto esuriente suscepimus,\nut ad certamen inimici ex illis nos satis pastos et saginatos\ngaudeamus. reddet tibi Dominus pro ista tua caritate\nmercedem et huius tam boni operis repraesentabit debitam\n\n\n\n\nfrugem. non minus enim coronae mercede condignus est qui\nhortatus est quam qui et passus est, non magis laude condignus\nest qui fecit quam qui et docuit. non minus honorandus\nest qui monuit quam qui et exhortatori paruit, nisi quoniam\nnonnumquam magis gloriae cumulus redundat ad eum\nqui instituit quam ad eum qui se docibilem discipulum subministrauit.\nhic enim fortassis hoc quod exercuit non habuisset,\nnisi ille docuisset.\nPercepimus igitur, iterum dicemus, frater Cypriane, magna\ngaudia, magna solacia, magna fomenta, maxime quod et gloriosas\nmartyrum non dicam mortes sed inmortalitates gloriosis\net condignis laudibus prosecutus es. tales enim excessus talibus\nuocibus personandi fuerunt, ut quae referebantur sic dicerentur\nqualiter facta sunt. ex tuis ergo litteris uidimus gloriosos\nillos martyrum triumphos et oculis nostris quodammodo\ncaelum illos petentes prosecuti sumus et inter angelos ac potestates\ndominationesque caelestes constitutos quasi contemplati\nsumus. sed et Dominum apud patrem suum testimonium illis\npromissum perhibentem auribus nostris quodammodo sensimus.\nhoc est ergo quod et nobis animum in dies erigit et ad consequendos\ngradus tantae dignationis incendit.\nQuid enim gloriosius quidue felicius ulli homiaum poterit\nex diuina dignatione contingere quam inter ipsos carnifices interritum\nconfiteri Dominum Deum, quam inter saeuientis saecularis\npotestatis uaria et exquisita tormenta etiam extorto et\nexcruciato et excarnificato corpore Christum Dei filium etsi\nrecedente sed tamen libero spiritu confiteri, quam relicto mundo\ncaelum petisse, quam desertis hominibus inter angelos stare,\nquam inpedimentis omnibus saecularibus ruptis in conspectu\nDei iam se liberum sistere, quam caeleste regnum sine ulla\ncunctatione retinere, quam collegam passionis cum Christo in\nChristi nomine factum fuisse, quam iudicis sui diuina dignatione\niudicem factum fuisse, quam inmaculatam conscientiam\nde confessione nominis reportasse, quam humanis et sacrilegis\nlegibus contra fidem non oboedisse, quam ueritatem uoce publica\ncontestatum fuisse, quam ipsam quae ab omnibus metuatur\nmoriendo mortem subegisse, quam per ipsam mortem inmortalitatem\nconsecutum fuisse,, quam omnibus saeuitiae instrumentis\nexcarnificatum et extortum ipsis tormentis tormenta\nsuperasse, quam omnibus dilaniati corporis doloribus robore\nanimi reluctatum fuisse, quam sanguinem suum profluentem\nnon horruisse, quam supplicia sua post fidem amare coepisse,\nquam detrimentum uitae suae putare uixisse?\nAd hoc enim proelium quasi quadam tuba euangelii sui nos\n\nexcitat Dominus dicendo: qui plus diligit patrem aut\n\n\n\n\n\n\nmatrem quam me non est me dignus, et qui plus\ndiligit animam suam quam me non est me dignus,\net qui non tollit crucem suam et sequitur me non\nest me dignus. et iterum: beati qui persecutionem\npassi fuerint propter iustitiam, quoniam ipsorum\nest regnum caelorum. beati estis cum uos persecuti\nfuerint et odio habuerint. gaudete et exultate. sic\nenim et prophetas persecuti sunt, qui ante uos fuerunt.\net: quoniam ante reges et praesides stabitis,\net tradet frater fratrem ad mortem, et pater filium\net qui perseuerauerit usque in finem, hic saluus\nerit. et: uincenti dabo sedere super thronum meum,\nsicut et ego uici et sedi super thronum patris mei.\n. sed et apostolus: quis nos separabit a caritate Christi?\npressura an angustia an persecutio an fames an\nnuditas an periculum an gladius? sicut scriptum\nest: quia propter te interficimur tota die, aestimati\nsumus ut oues occisionis, sed in his omnibus\nsuperamus propter eum qui nos dilexit.\nHaec et huiusmodi cum in euangelio conlata perlegimus, et\nquasi faces quasdam ad inflammandam fidem dominicis uocibus\nsubpositas nobis sentiamus: hostes ueritatis iam non tantum non\nperhorrescimus, sed et prouocamus, et inimicos Dei iam hoc ipso\n\n\n\n\n\n\nquod non cessimus uicimus, et nefarias contra ueritatem leges\nsubegimus. et si nondum nostrum sanguinem fudimus, sed fudisse\nparati sumus, nemo hanc dilationis nostrae moram clementiam\niudicet, quae nobis officit, quae inpedimentum gloriae facit,\nquae caelum differt, quae gloriosum Dei conspectum inhibet. in\nhuiusmodi enim certamine et in huiusmodi ubi decertat fides\nproelio moram martyres non distulisse uera clementia est. pete\nergo, Cypriane carissime, ut nos gratia sua Dominus magis ac\nmagis in dies singulos quosque uberius atque propensius et armet\net inlustret, uiribus potentiae firmet ac roboret, ut qua optimus\nimperator milites suos, quos usque adhuc in castris carceris exercuit\net probauit, producat iam ad propositi certaminis campum.\nporrigat nobis arma diuina, illa tela quae nesciunt uinci, loricam\niustitiae quae numquam solet rumpi, clipeum fidei qui non potest\nperforari, [galeam salutis quae non potest frangi et] gladium\nspiritus qui non consueuit uulnerari. cui enim magis haec ut pro\nnobis petat mandare debemus quam tam glorioso, episcopo, ut\nhostiae destinati petant auxilium de sacerdote?.\nEcce aliud gaudium nostrum, quod in officio episcopatus tui,\nlicet interim a fratribus pro temporis condicione distractus es,\ntamen non defuisti, quod litteris confessores frequenter corroborasti,\nquod etiam sumptus necessarios de tuis laboribus iustis\n\n\n\n.\n\n\n\n\npraebuisti, quod in omnibus te praesentem quodammodo semper\nexhibuisti, quod in nulla officii tui parte quasi aliquis desertor\nclaudicasti. sed quod nos ad maiorem laetitiam robustius prouocauit\ntacere non possumus quin omni uocis nostrae testimonio\nprosequamur. animaduertimus enim te congruente censura et eos\ndigne obiurgasse, qui inmemores delictorum suorum pacem a\npresbyteris per absentiam tuam festinata et praecipiti cupididate\nextorsissent, et illos qui sine respectu euangelii sanctum Domini\net margaritas prona facilitate donassent, cum tam grande delictum\net per totum paene orbem incredibili uastatione grassatum\nnon oporteat nisi, ut ipse scribis, caute moderateque tractari,\nconsultis omnibus episcopis presbyteris diaconibus confessoribus\net ipsis stantibus laicis, ut in tuis litteris et ipse testaris, ne dum\nuolumus inportune ruinis subuenire, alias maiores ruinas uideamur\nparare. ubi enim diuinus metus relinquetur, si tam facile\npeccantibus uenia praestatur? fouendi sunt sane ipsorum animi\net ad maturitatis suae tempus nutriendi et de scripturis quia\ningens et supra omnia peccatum commiserint instruendi. nec hoc\nanimentur quia multi sunt, sed hoc ipso magis reprimantur quia\nnon pauci sunt. nihil ad extenuationem delicti numerus inpudens\nualere consueuit, sed pudor, sed modestia, sed paenitentia, sed\n\n\n\n\ndisciplina, sed humilitas atque subiectio, sed alienum de se expectasse\niudicium, sed alienam de suo actu sustinuisse sententiam.\nhoc est quod paenitentiam probat. hoc est quod inpresso uulneri\ninducit cicatricem. hoc est quod deiectae mentis ruinas erigit et\nadtollit, quod ardentem delictorum aestuantium morbum restinguit\net finit. non enim ea quae sanorum sunt corporum medicus\naegris dabit, ne inportunus cibus tempestatem ualetudinis saeuientis\nnon reprimat, sed accendat: scilicet ne quod potuisset\nmaturius ieiunio adtenuante sanari uideatur per inpatientiam\nlongius pasta cruditate produci.\nEluendae sunt igitur impio sacrificio manus inquinatae operi\nbus bonis et nefario cibo ora misera polluta paenitentiae sunt\nuerae sermonibus expianda, et in secretis cordis fidelis nouellandus\net conserendus est animus. crebri paenitentium gemitus\naudiantur et iterum fideles ex oculis lacrimae profundantur, ut\nilli ipsi oculi, qui male simulacra conspexerunt, quae inlicite\ncommiserant satisfacientibus Deo fletibus deleant. non est ni\npatientia in morbis necessaria. luctantur cum suo dolore qui languent\net ita demum sperant sanitatem, si tolerantia superarint\ndolorem. infidelis enim cicatrix quam cito festinans medicus induxit\net ad quemlibet casum medella rescinditur, si non fideliter\n\n\n\n\n\n\nde ipsa tarditate remedia praestantur. cito rursus in incendium\nflamma reuocatur, nisi totius ignis etiam usque ad extremam\nscintillam materia restinguitur, ut merito huiusmodi homines\nsciant sibi etiam de ipsa mora magis consuli et fideliora de necessariis\ndilationibus remedia praestari.\nCeterum ubi erit quod custodia squalidi carceris includuntur\nqui Christum confitentur, si sine periculo fidei sunt qui negauerunt?\nubi quod in nomine Dei catenarum ambitu uinciuntur,\nsi sine communicatione non sunt qui confessionem Dei renuerunt?\nubi quod detenti gloriosas animas ponunt, si qui dereliquerunt\nfidem periculorum et delictorum suorum non sentiunt\nmagnitudinem ? quod si nimiam inpatientiam praeferunt et intolerabilem\nfestinationem communicationis exposcunt, frustra\nquerula ista et inuidiosa ac nihil aduersus ueritatem ualentia\niactant petulanti et infreni ore conuicia, quandoquidem licuerit\nillis suo iure retinere quod nunc sua sponte quaesita necessitate\ncoguntur postulare. fides enim quae Christum potuit confiteri\npotuit et a Christo in communicatione retineri. optamus te, frater,\nbene ualere et nostri meminisse.\nCVPRIANVS PRESBVTERIS ET DIACONIBVS FRATRIBVS S. Quales litteras ad clerum Romae agentem fecerim quidque\nilli mihi rescripserint, quid etiam Moyses et Maximus presbyteri\net Nicostratus et Rufinus diaconi et ceteri cum eis confessores\nin custodia constituti aeque ad litteras meas rescripserint\nat scire possetis, fratres carissimi, exempla uobis legenda\ntransmisi. uos curate quantum potestis pro diligentia uestra ut\net scripta nostra et illorum rescripta fratribus nostris innotescant.\nsed et si qui de peregrinis episcopi collegae mei uel\npresbyteri uel diacones praesentes fuerint uel superuenerint,\nhaec omnia de uobis audiant. et si exempla epistularum transcribere\net ad suos perferre uoluerint, facultatem transcriptionis\naccipiant, quamuis et Satyro lectori fratri nostro mandauerim\nut singulis desiderantibus describendi faciat potestatem, ut in\necclesiarum statu quoquo modo interim componendo seruetur\nab omnibus una fida consensio. de ceteris uero quae agenda\nerunt, sicut et collegis meis plurimis scripsi, plenius consilio\ncommuni tractabimus, quando conuenire in unum permittente\nDomino coeperimus. opto uos, fratres carissimi ac desiderantissimi,\nsemper bene ualere. fraternitatem salutate. ualete.\nDominus noster, cuius praecepta metuere et seruare debemus,\nepiscopi honorem et ecclesiae suae rationem disponens in euangelio\nloquitur et dicit Petro: ego tibi dico quia tu es\nPetrus, et super istam petram aedificabo ecclesiam\nmeam, et portae inferorum non uincent eam, et tibi\ndabo claues regni caelorum, et quae ligaueris super\nterram erunt ligata et in caelis, et quaecumque solueris\nsuper terram erunt soluta et in caelis. inde per\ntemporum et successionum uices episcoporum ordinatio et eccle\nsiae ratio decurrit ut ecclesia super episcopos constituatur et\nomnis actus ecclesiae per eosdem praepositos gubernetur. cum\nhoc ita diuina lege fundatum sit, miror quosdam audaci temeritate\nsic mihi scribere uoluisse ut ecclesiae nomine litteras\nfacerent, quando ecclesia in episcopo et clero et in omnibus\nstantibus sit constituta. absit enim nec Domini misericordia\net potestas eius inuicta patiatur ut ecclesia esse dicatur lapsorum\nnumerus, cum scriptum sit: Deus non est mortuorum\n\n\n\n\n\n\nsed uiuorum. omnes quidem uiuificari optamus et ut in statum\npristinum restituantur precibus nostris et gemitibus oramus.\nsi autem quidam lapsi ecclesiam se uolunt esse et si apud\nillos atque in illis est ecclesia, quid superest quam ut ipsi\nrogentur a nobis ut nos ad ecclesiam dignentur admittere?\nsummissos ergo et quietos et uerecundos esse oportet eos qui\ndelicti sui memores satisfacere Deo debent nec ecclesiae nomine\nlitteras facere, cum se magis sciant ecclesiae scribere.\nScripserunt autem mihi quidam de lapsis humiles et mites\net trementes ac metuentes Deum et qui in ecclesiis semper gloriose\net granditer operati sunt et opus suum numquam Domino\ninputauerunt, scientes illum dixisse: et cum haec omnia\nfeceritis, dicite: serui superuacui sumus, quod debuimus\nfacere fecimus. quae illi cogitantes et quamuis\nlibello a martyribus accepto, ut tamen ad Dominum satisfactio\nipsa admitti possit, orantes scripserunt mihi se delictum suum\ncognoscere et paenitentiam ueram agere, nec ad pacem temere\naut inportune properare, sed expectare praesentiam nostram,\ndicentes pacem quoque ipsam, si eam nobis praesentibus acceperint,\ndulciorem sibi futuram. quibus quantum gratulatus sim\nDominus testis est, qui dignatus est ostendere quid eiusmodi\net tales serui de eius bonitate mereantur. quas cum litteras\n\n\n\n\n\n\nacceperim et nunc aliud scripsisse uos legerim, peto discernatis\ndesideria uestra et quicumque estis qui has litteras nunc\nmisistis nomina uestra libello subiciatis et libellum cum singulorum\nnominibus ad me transmittatis. ante est enim scire\nquibus rescribere habeam. tunc ad singula quae scripsistis pro\nloci et actus nostri mediocritate rescribam. opto uos, fratres,\nbene ualere et secundum Domini disciplinam quiete et tranquille\nagere. ualete.\nCVPRIANVS PRESBVTERIS ET DIACONIBVS FRATRIBVS S. Integre et cum disciplina fecistis, fratres carissimi, quod ex\nconsilio collegarum meorum qui praesentes erant Gaio Didensi\npresbytero et diacono eius censuistis non communicandum, qui\ncommunicando cum lapsis et offerendo oblationes eorum in prauis\nerroribus suis frequenter deprehensi et semel atque iterum\n\n\n\n\n\n\nsecundum quod mihi scripsistis a collegis meis moniti, ne hoc\nfacerent, in praesumptione et audacia sua pertinaciter perstiterunt,\ndecipientes quosdam fratres ex plebe nostra, quibus nos\nomni utilitate consultum cupimus et quorum saluti non adulatione\ncorrupta sed sincera fide prospicimus, ut uera paenitentia\net gemitu ac dolore pleno Deum deprecentur, quia scriptum est:\nmemento unde cecideris, et age paenitentiam, et\niterum loquitur diuina scriptura: sic dicit Dominus: cum\nconuersus gemueris, tunc saluaberis et scies ubi\nfueris.\nIngemescere autem et agere paenitentiam quomodo possunt\nquorum gemitibus et lacrimis intercedunt quidam de presbyteris,\nut communicandum cum illis temere existiment, nescientes scriptum\nesse: qui uos beatos esse dicunt, in errorem uos\nmittunt et semitam pedum uestrorum turbant. merito\nsalubria nostra et uera consilia nihil promouent, dum blanditiis\net palpatione perniciosa salutaris ueritas impeditur, et\npatitur lapsorum saucia et aegra mens quod corporaliter quoque\naegri et infirmi saepe patiuntur, ut dum salubres cibos et utiles\npotus quasi amaros et abhorrentes respuunt et illa quae oblectare\net ad praesens suauia uidentur esse adpetunt, perniciem sibi et\nmortem per inaudientiam et intemperantiam prouocent nec\n\n\n\n\n\n\nproficiant ad salutem artificis medella uera, dum blandientis decipit\ndulcis inlecebra.\nVos itaque secundum litteras meas fideliter et salnbriter consnlentes\na consiliis melioribus ne recedatis. legite uero has easdem\nlitteras et collegis meis, si qui ant praesentes fuerint aut\nsuperuenerint, ut unanimes et concordes ad fouenda et sananda\nlapsorum uulnera consilium salubre teneamus, tractaturi plenissime\nde omnibus cum conuenire in unum per Domini misericordiam\ncoeperimus. interea si quis inmoderatus et praeceps siue\nde nostris presbyteris uel diaconis siue de peregrinis ausus fuerit\nante sententiam nostram communicare cum lapsis, a communicatione\nnostra arceatur, apud omnes nos causam dicturus temeritatis\nsuae, quando in unum permittente Domino conuenerimus.\nDesiderastis quoque ut de Philumeno et Fortunato hypodiaconis\net Fauorino acolutho qui medio tempore recesserunt et\nnunc uenerunt quid mihi uideatur rescribam. cui rei non puto me\nsolum debere sententiam dare, cum multi adhuc de clero absentes\nsint nec locum suum uel sero repetendum putauerint et cognitio\nhaec singulorum tractanda sit et limanda plenius, non tantum\ncum coilegis meis, sed cum plebe ipsa uniuersa. expensa enim\nmoderatione libranda et pronuntianda res est quae in posterum\n\n\n\n\ncirca ministros ecclesiae constituat exemplum. interea se a diuisione\nmensuma tantum contineant non quasi a ministerio ecclesiastico\npriuati esse uideantur, sed ut integris omnibus ad nostram\npraesentiam differantur. opto uos, fratres carissimi, semper bene\nualere. fraternitatem uniuersam salutate. ualete.\nCVPRIANVS PRESBVTERIS ET DIACONIBVS ROMAE CONSISTENTIBVS FRATRIBVS S. Et dilectio communis et ratio exposcit, fratres carissimi, nihil\nconscientiae uestrae subtrahere de his quae apud nos geruntur,\nut sit nobis circa utilitatem ecclesiasticae administrationis commune\nconsilium. nam posteaquam ad uos litteras feci quas misi\nper Saturum lectorem et Optatum hypodiaconum fratres nostros,\nquorundam lapsorum conspirata temeritas, qui paenitentiam agere\net Deo satisfacere detractant, litteras ad me fecerunt, pacem non\ndandam sibi postulantes sed quasi iam datam uindicantes, quod\ndicant Paulum omnibus pacem dedisse, sicut in litteris eorum,\n\n\n\n\n\n\nquarum exemplum ad uos transmisi. legetis: simul quid eis ego\nbreuiter interim rescripserim, sed et quales postea ad clerum litteras\nfecerim ut scire possetis. huius quoque rei exemplum uobis\nmisi. quod si ultra temeritas eorum nec meis nec uestris litteris\nconpressa fuerit nec con?iliis salubribus optemperauerit. agemus\nea quae secundum euangelium Dominus agere praecepit. opto\nuos, fratres carissimi, semper bene ualere. ualete.\nCVPRIANO PAPATI PBESBVTERI ET DIACOXES ROMAE CONSISTENTES S. Cum perlegissemus, frater, litteras tuas quas per Fortunatum\nhypodiaconum miseras, gemino sumus dolore percussi et duplici\nmaerore confusi, quod neque tibi requies ulla in tantis persecutionis\nnecessitatibus traderetur et lapsorum fratrum inmoderata\npetulantia usque ad periculosam uerborum temeritatem producta\ndenotaretur. sed quamquam nos atque animum nostrum ista quae\ndiximus grauiter adfligerent, tamen maeroris nostri tam grauem\nsarcinam uigor tuus et secundum euangelicam disciplinam\n\n\n\n\n\n\nadhibita seueritas temperat, dum et quorundam inprobitatem iuste\ncoerces et cohortando ad paenitentiam uiam legitimae salutis\nostendis. quos quidem satis mirati sumus ad hoc usque prosilire\nuoluisse ut tam urgenter et tam inmaturo atque acerbo tempore,\nin tam ingenti et inmenso crimine atque delicto pacem sibi non\nadpeterent quam uindicarent, immo iam et in caelis habere se\ndicerent. qui si habent, quid petunt quod tenent? si autem non\nhabere illos probatur hoc ipso quod petunt, cur non iudicium\neorum sustinent a quibus petendam pacem quam utique non\nhabent putauerunt? quod si aliunde praerogatiuam communicationis\nhabere se credunt, cum euangelio illam conferre conentur,\nut ita demum firmiter ualeat, si ab euangelica lege non dissonat.\nceterum quo pacto euangelicam poterit praestare communicationem\nquod contra euangelicam decretum uidetur ueritatem?\nnam cum omnis praerogatiua ita demum ad indulgentiae priuilegium\nspectet, si ab eo cui sociari quaerit non discrepet, quia ab\neo cui sociari quaerit discrepat, necesse est indulgentiam et priuilegium\nsocietatis amittat.\nVideant igitur quid hoc negotio agere conentur. nam si aliud\nquidem euangelium, aliud uero martyres dicunt posuisse decretum,\nconlidentes contra euangelium martyres utrobique periclitabuntur.\nnam et euangelii fracta iam et iacens uidebitur esse\nmaiestas, si potuit alterius decreti nouitate superari, et de martyrum\ncapite gloriosa confessionis corona detracta, si non illam\nde euangelii conseruatione inuenientur consecuti unde martyres\nfiunt, ut merito nulli magis tam sit competens nihil contra\n\n\n\n\neuangelium decernere quam qui martyris nomen ex euangelio laborat\naccipere. illud praeterea uellemus addiscere: si martyres non\npropter aliud martyres fiunt nisi ut non sacrificantes teneant\necclesiae usque ad effusionem sanguinis sui pacem, ne cruciatus\ndolore superati perdendo pacem perdant salutem, quo pacto salutem\nquam se, si sacrificassent, habituros non putauerunt, illis\nexistimant donandam qui sacrificasse dicantur, cum legem hanc\ndebent in aliis tenere quam ipsi uidebantur sibi ante posuisse?\nin quo negotio hoc ipsum quod pro se ipsis facere putauerunt\nanimaduertimus contra se ipsos protulisse. nam si dandam illis\npacem martyres putauerunt, cur ipsi non dederunt? cur illos ad\nepiscopum, ut ipsi dicunt, remittendos censuerunt ? is enim qui\niubet fieri potest utique facere quod fieri iubet. sed ut intellegimus,\nimmo ut res ipsa loquitur et clamat, sanctissimi martyres\nutrobique adhibendum putauerunt temperamentum et pudoris et\nueritatis. nam quia a multis urguebantur, dum ad episcopum illos\nremittunt, uerecundiae propriae, ne ulterius inquietarentur, consulendum\nputauerunt: et dum illis non ipsi communicant, euangelicae\nlegis inlibatam sinceritatem custodiendam iudicauerunt\nTu tamen, frater, numquam pro tua caritate desistas lapsorum\nanimos temperare et errantibus ueritatis praestare medicinam,\nlicet animus aegrotans medentium respuere soleat industriam.\nrecens est lapsorum nuper hoc uulnus et adhuc in tumorem plaga\nconsurgens. et idcirco certi sumus quod spatio productions temporis\ninpetu isto consenescente amabunt hoc ipsum ad fidelem se\ndilatos esse medicinam, si tamen desint qui illos arment ad\n\n\n\n\npericulum proprium et in peruersum instruentes pro salutaribus dilationis\nremediis exitiosa deposcant illis properatae communicationis\nuenena. neque enim credimus sine instinctu quorundam ausuros\nfuisse omnes tam petulanter sibi iam pacem uindicare. nouimus\nCarthaginensis ecclesiae fidem, nouimus institutionem, nouimus\nhumilitatem. unde etiam mirati sumus quod quaedam inter uos\nper epistolam iniecta durius notaremus, cum amorem uestrum\nmutuum et caritatem exemplis multis reciprocae adfectionis in\nuos inuicem saepe conperissemus. tempus est igitur ut agant\ndelicti paenitentiam, ut probent lapsus sui dolorem, ut ostendant\nuerecundiam, ut monstrent humilitatem, ut exhibeant modestiam\nut de submissione prouocent in se Dei clementiam et de honore\ndebito in Dei sacerdotem eliciant in se diuinam misericordiam,\nquando meliores ipsorum litterae fuissent, si pro ipsis preces\nstantium humilitate ipsorum adiutae fuissent, quoniam et facilius\ninpetratur quod petitur, quando is pro quo petitur condignus\nest ut quod petitur inpetretur.\nQuod autem pertinet ad Priuatum Lambesitanum, pro tuo\nmore fecisti, qui rem nobis tamquam sollicitam nuntiare uoluisti.\nomnes enim nos decet pro corpore totius ecclesiae, cuius per\nuarias quasque prouincias membra digesta sunt, excubare. sed\nnos etiam ante litteras tuas fraus callidi hominis latere non potuit.\nnam cum antehac quidam ex ipsius nequitiae cohorte uenisset\nuexillarius Priuati Futurus ac fraudulenter litteras a nobis elicere\ncuraret, nec quis esset latuit nec litteras quas uolebat accepit.\noptamus te semper bene ualere.\nCVPRIANVS MOVSI ET MAXIMO PRESBVTERIS ET CETERIS CONFESSORIBVS FRATRIBVS S. Et cunctos uos pariter et singulos repraesentauit adfectibus\nnostris, fratres carissimi, Celerinus aduenieus, fidei ac uirtutis\nuestrae comes et gloriosis congressibus Dei miles. uniuersos nos\nin illo ueniente conspeximus, et cum caritatem circa me uestram\ndulciter ac saepe loqueretur, in eius sermonibus uos audiebamus.\nsatis ac plurimum gaudeo quando a uobis per tales talia perferuntur.\nuobiscum illic in carcere quodam modo et nos sumus, diuinae\ndignationis ornamenta uobiscum sentire nos credimus qui sic\nuestris cordibus adhaeremus. honori nos uestro caritas uestra indiuidua\nconectit, separari dilectionem spiritus non sinit. uos illic\nconfessio, me adfectio includit. et nos quidem uestri diebus ac\nnoctibus memores, et quando in sacrificiis precem cum pluribus\nfacimus et cum in secessu priuatis precibus oramus, coronis ac\nlaudibus uestris plenam Domini fauentiam postulamus. sed ad\nreddendam nobis uicem minor est nostra mediocritas. plus uos\ndatis quando nostri in oratione meministis, qui sperantes iam\nsola caelestia et tantum diuina meditantes, ad fastigia celsiora\nmora ipsa passionis ascenditis longoque temporum ductu glorias\nuestras non trahitis, sed augetis. beatum facit prima et una confessio.\nuos totiens confitemini quotiens rogati ut de carcere\n\n\n\n\nrecedatis carcerem fide et uirtute praeligitis. tot uestrae laudes quot\ndies, quot mensium curricula tot incrementa meritorum. semel\nuincit qui statim patitur. at qui manens semper in poenis congreditur\ncum dolore nec uincitur, cottidie coronatur.\nEant nunc magistratus et consules siue proconsules, annuae\ndignitatis insignibus et duodecim fascibus glorientur. ecce dignitas\ncaelestis in uobis honoris annui claritate signata est et iam\nreuertentis anni uolubilem circulum uictricis gloriae diuturnitate\ntransgressa est. inluminabat mundum sol oriens et luna decurrens:\nsed uobis idem qui solem fecit et lunam maius in carcere\nlumen fuit, et in corde ac mentibus uestris Christi claritudo\nresplendens horribiles ceteris adque funestas paenalis loci tenebras\naeterna illa et candida luce radiauit. per uicissitudines mensium\ntransmeauit hibernum: sed uos inclusi tempora hiemis persecutionis\nhieme pensatis. successit hiemi uerna temperies rosis laeta\net floribus coronata: sed uobis rosae et flores de paradisi deliciis\naderant et caput uestrum serta caelestia coronabant. aestas ecce\nmessium fertilitate fecunda est et area frugibus plena est: sed\nuos qui gloriam seminastis frugem gloriae metitis adque in\nDomini area constituti exuri paleas inextinguibili igne perspicitis,\nipsi ut tritici grana purgata et frumenta pretiosa iam probati\net conditi hospitium carceris horreum conputatis. nec deest te\nautumno ad munera fungenda temporis gratia spiritalis. uindemia\nforis premitur et profutura poculis in torcularibus uua calcatur:\nuos de Domini uinea pingues racemi et iam maturis fructibus\n\n\n\n\n\n\n\n\nbotrui pressurae saecularis infestatione calcati torcular nostram\ncarcere torquente sentitis, uini uice sanguinem funditis, ad passionis\ntolerantiam fortes martyrii poculum libenter hauritis. sic\napud seruos Dei annus euoluitur. sic spiritalibus meritis et caelestibus\npraemiis temporum uicissitudo celebratur.\nBeati satis qui ex uobis per haec gloriarum uestigia commeantes\niam de saeculo recesserunt confectoque itinere uirtutis ac fidei\nad conplexum et osculum Domini Domino ipso gaudente uenerunt.\nsed et uestra non minor gloria, qui adhuc in certamine constituti\net comitum glorias secuturi pugnam diu geritis inmotaque\net inconcussa fide stabiles cottidie spectaculum Deo uestris\nuirtutibus exhibetis. quo longior uestra pugna, hoc corona sublimior:\nagon unus sed multiplici proeliorum numerositate congestus.\nfamem uincitis et sitim spernitis et squalorem carceris\nac receptaculi paenalis horrorem roboris uigore calcatis. paena\nillic subigitur, cruciatus obteritur, nec mors metuitur sed optatur,\nquae scilicet inmortalitatis praemio uincitur, ut uitae aeternitate\nqui uicerit honoretur. qui nunc in uobis animus, quam\nsublime quam capax pectus, ubi talia et tanta uoluuntur, ubi non\nnisi Dei praecepta et Christi praemia cogitantur? uoluntas est\nillic tantum Dei, et in carne adhue licet uobis positis uita iam\nuiuitur non praesentis saeculi sed futuri.\nNunc est, fratres beatissimi, ut memores mei sitis, ut inter\nmagnas adque diuinas cogitationes uestras nos quoque animo ac\nmente uoluatis, simque in precibus et orationibus uestris cum\nuox illa purificatione confessionis inlustris et iugi honoris sui\n\n\n\n\ntenore laudabilis ad Dei aures penetrat et aperto sibi caelo de\nhis subacti mundi partibus ad superna transmissa inpetrat de\nDomini bonitate quod postulat. quid enim petitis de indulgentia\nDomini quod non inpetrare mereamini? qui sic Domini mandata\nseruastis, qui euangelicam disciplinam sincero fidei uigore tenuistis,\nqui incorrupto honore uirtutis cum praeceptis Domini et\ncum apostolis eius fortiter stantes nutantem multorum fidem\nmartyrii uestri ueritate solidastis. uere euangelii testes et uere\nmartyres Christi radicibus eius innixi, super petram robusta mole\nfundati, disciplinam cum uirtute iunxistis, ad timorem Dei\nceteros prouocastis, martyria uestra exempla fecistis. opto uos\nfortissimi ac beatissimi fratres, semper bene ualere et nostri\nmeminisse.\nCVPRIANVS PRESBVTERIS ET DIACONIBVS ITEM PLEBI VNIVERSAE S. In ordinationibus clericis, fratres carissimi, solemus uos ante\nconsulere et mores ac merita singulorum communi consilio ponderare.\nsed expectanda non sunt testimonia humana cum\n\n\n\n\n\n\n\n\npraecedunt diuina suffragia. Aurelius frater noster inlustris adulescens\na Domino iam probatus et Deo carus est, in annis adhuc nouellus,\nsed in uirtutis ac fidei laude prouectus, minor in aetatis suae\nindole, sed maior in honore: gemino hic agone certauit, bis confessus\net bis confessionis suae uictoria gloriosus, et quando uicit\nin cursu factus extorris et cum denuo certamine fortiore pugnauit\ntriumphator et uictor in proelio passionis. quotiens aduersarius\nprouocare seruos Dei uoluit, totiens promptissimus ac fortissimus\nmiles et pugnauit et uicit. parum fuerat sub oculis ante\npaucorum, quando extorris fiebat, congressum fuisse: meruit et\nin foro congredi clariore uirtute, ut post magistratus et proconsulem\nuinceret, post exilium tormenta superaret. nec inuenio\nquid in eo praedicare plus debeam, gloriam uulnerum an uerecundiam\nmorum, quod honore uirtutis insignis est an quod\npudoris admiratione laudabilis ita et dignitate excelsus est et\nhumilitate summissus ut appareat illum diuinitus reseruatum\nqui ad ecclesiasticam disciplinam ceteris esset exemplo, quomodo\nserui Dei in confessione uirtutibus uincerent, post confessionem\nmoribus eminerent.\n\nMerebatur talis clericae ordinationis ulteriores gradus et incrementa\nmaiora, non de annis suis sed de meritis aestimandus.\nsed interim placuit ut ab officio lectionis incipiat, quia et nihil\nmagis congruit uoci quae Deum gloriosa praedicatione confessa\nest quam celebrandis diuinis lectionibus personare, post uerba\nsublimia quae Christi martyrium prolocuta sunt euangeliumÂ»\n\n\n\n\nChristi legere unde martyres fiunt, ad pulpitum post catastam\nuenire, illic fuisse conspicuum gentilium multitudini, hic a fratribus\nconspici, illic auditum esse cum miraculo circumstantis\npopuli, hic cum gaudio fraternitatis audiri. hunc igitur, fratres\ndilectissimi, a me et a collegis qui praesentes aderant ordinatum\nsciatis. quod uos scio et libenter amplecti et optare tales in\necclesia nostra quam plurimos ordinari. et quoniam semper gaudium\nproperat nec potest moras ferre laetitia, dominico legit interim\nnobis, id est auspicatus est pacem, dum dedicat lectionem.\nuos orationibus frequenter insistite et preces nostras uestris precibus\nadiuuate, ut Domini misericordia fauens nobis cito plebi\nsuae et sacerdotem reddat incolumem et martyrem cum sacerdote\nlectorem. opto uos, fratres carissimi, [in Deo patre et Christo\nIesu] semper bene ualere.\nCVPRIANVS PRESBVTERIS ET DIACONIS ET PLEBI VNIVERSAE FRATRIBVS S. Agnoscenda et amplectenda sunt, fratres dilectissimi, beneficia\ndiuina quibus ecclesiam suam Dominus inlustrare temporibus\nnostris et honestare dignatus est, commeatum dando bonis confessoribus\nsuis et martyribus gloriosis, ut qui sublimiter Christum\nconfessi essent clerum postmodum Christi ministeriis ecclesiasticis\nadornarent. exultate itaque et gaudete nobiscum lectis\n\n\n\n\n\n\nlitteris nostris quibus ego et collegae mei qui praesentes aderant\nreferimus ad uos Celerinum fratrem nostrum uirtutibus pariter\net moribus gloriosum clero nostro non humana suffragatione sed\ndiuina dignatione coniunctum. qui cum consentire dubitaret,\necclesiae ipsius admonitu et hortatu in uisione per noctem conpulsus\nest ne negaret. nobis suadentibus cui plus licuit et coegit,\nquia nec fas fuerat nec decebat sine honore ecclesiastico esse\nquem sic Dominus honorauit caelestis gloriae dignitate.\nHic ad temporis nostri proelium primus, hic inter Christi\nmilites antesignanus, hic inter persecutionis initia feruentia cum\nipso infestationis principe et auctore congressus, dum inexpugnabili\nfirmitate certaminis sui aduersarium uincit, uincendi\nceteris uiam fecit, non breui conpendio uulnerum uictor, sed adhaerentibus\ndiu et permanentibus paenis longae conluctationis\nmiraculo triumphator. per decem nouem dies custodia carceris\nsaeptus in neruo ac ferro fuit. sed posito in uinculis corpore\nsolutus ac liber spiritus mansit. caro famis ac sitis diuturnitate\ncontabuit, sed animam fide et uirtute uiuentem nutrimentis spiritalibus\nDeus pauit. iacuit inter paenas paenis suis fortior, inclusus\nincludentibus maior, iacens stantibus celsior, uincientibus\nfirmior uinctus, sublimior iudicantibus iudicatus, et quamuis\nligati neruo pedes essent, galeatus serpens et obtritus et uictus\nest. lucent in corpore glorioso clara uulnerum signa, eminent et\napparent in neruis hominis ac membris longa tabe consumptis\nexpressa uestigia. sunt magna, sunt mira quae de uirtutibus\neius ac laudibus fraternitas audiat. et si aliquis Thomae similis\nextiterit qui minus auribus credat, nec oculorum fides deest ut\n\n\n\n\nquis quod audit et uideat. in seruo Dei uictoriam gloria uulnerum\nfecit, gloriam cicatricum memoria custodit.\nNec rudis iste aut nouus est m Celerino canssimo nostro titulus\ngloriarum. per uestigia cognationis suae graditur, parentibus\nac propinquis suis honore consimili diuinae dignationis aequatur.\nauia eius Celerina iam pridem martyrio coronata est. item patruus\neius et auunculus Laurentinus et Egnatius in castris et ipsi\nquondam saecularibus militantes, sed ueri et spiritales Dei milites,\ndum diabolum Christi confessione prosternunt, palmas Domini\net coronas inlustri passione meruerunt. sacrificia pro eis. semper\nut meministis, offerimus, quotiens martyrum passiones et dies\nanniuersaria commemoratione celebramus. nec degener ergo esse\nnec minor poterat quem sic domesticis exemplis uirtutis ac fidei\nprouocabat familiae dignitas et generosa nobilitas. quod si in\nfamilia saeculari praedicationis et laudis est esse patricium,\nquanto maioris laudis et honoris est fieri in caelesti praedicatione\ngenerosum. non inuenio quem beatiorem magis dicam, utrumne\nillos de posteritate tam clara an hunc de origine gloriosa. ita\naequaliter apud eos recurrit et commeat diuina dignatio ut et\nillorum coronam dignitas sobolis inlustret et huius gloriam\\'\nsublimitas generis inluminet.\nHunc ad nos, fratres dilectissimi, cum tanta Domini dignatione\nuenientem, testimonio et miraculo eius ipsius qui se persecutus\nfuerat inlustrem, quid aliud quam super pulpitum id est super\ntribunal ecclesiae oportebat inponi, ut loci altioris celsitate subnixus\net plebi uniuersae pro honoris sui claritate conspicuus legat\n\n\n\n\npraecepta et euangelium Domini quae fortiter ac fideliter sequitur?\nuox Dominum confessa in his cottidie quae Dominus locutus\nest audiatur. uiderit an sit ulterior gradus ad quem profici in\necclesia possit. nihil est in quo magis confessor fratribus prosit\nquam ut dum euangelica lectio de ore eius auditur, lectoris fidem\nquisque audierit imitetur. iungendus in lectione Aurelio fuerat,\ncum quo et diuini honoris societate coniunctus est, cum quo\nomnibus uirtutis et laudis insignibus copulatus est. pares ambo\net uterque consimiles, in quantum gloria sublimes, in tantum\nuerecundia humiles, quantum diuina dignatione promoti, tantum\nsua quiete et tranquillitate summissi, et uirtutum pariter et\nmorum singulis exempla praebentes et congressioni et paci congruentes,\nillic robore hic pudore laudabiles.\nIn talibus seruis laetatur Dominus, m eiusmodi coniessonbus\ngloriatur, quorum secta et conuersatio sic proficit ad praeconium\ngloriae ut magisterium ceteris praebeat disciplinae. ad hoc eos\nChristus esse hic in ecclesia diu uoluit, ad hoc de media morte\nsubtractos quadam dixerim resurrectione circa eos facta incolumes\nreseruauit, ut dum nihil in honore sublimius, nihil in\nhumilitate summissius a fratribus cernitur, hos eosdem fraternitas\nsectata comitetur. hos tamen lectores interim constitutos\nsciatis, quia oportebat lucernam super candelabrum poni unde\nomnibus luceat et gloriosos uultus in loco altiore constitui, ubi\nab omni circumstante conspecti incitamentum gloriae uidentibus\npraebeant. ceterum presbyterii honorem designasse nos illis iam\n\n\n\n\nsciatis, ut et sportulis idem cum presbyteris honorentur et\ndiuisiones mensurnas aequatis quantitatibus partiantur, sessuri\nnobiscum prouectis et corroboratis annis suis, quamuis in nullo\nminor possit uideri aetatis indole qui consummauit aetatem\ngloriae dignitate. opto uos, fratres carissimi et desiderantissimi,\nsemper bene ualere.\nCVPRIANVS PRESBVTERIS ET DIACONIBVS ET PLEBI VNIVERSAE CARISSIMIS AC DESIDERANTISSIMIS FRATRIBVS S. Nuntiandum uobis fuit, fratres carissimi, quod pertineat et ad\ncommunem laetitiam et ad ecclesiae nostrae maximam gloriam.\nnam admonitos nos et instructos sciatis dignatione diuina ut\nNumidicus presbyter adscribatur presbyterorum Carthaginensium\nnumero et nobiscum sedeat in clero, luce clarissima confessionis.\ninlustris et uirtutis ac fidei honore sublimis: qui hortatu suo\ngloriosum martyrum numerum lapidibus et flammis necatum ante\n\n\n\n\n\n\nse misit quique ad uxorem haerentem lateri suo igne crematam\nsimul cam ceteris, sed conseruatam magis dixerim, laetus aspexit.\nipse semiustilatus et lapidibus obrutus et pro mortuo derelictus,\ndum postmodum filia sollicito pietatis obsequio cadauer patris\ninquirit, semianimis inuentus et extractus et focillatus a comitibus\nquos ipse praemiserat remansit inuitus. sed remanendi, ut\nuidemus. haec fuit causa ut eum clero nostro Dominus adiungeret\net desolatam per lapsum quorundam presbyterorum nostrorum\ncopiam gloriosis sacerdotibus adornaret. et promouebitur quidem,\ncum Deus permiserit, ad ampliorem locum religionis suae, quando\nin praesentiam protegente Domino uenerimus. interim quod ostenditur\nfiat, ut cum gratiarum actione suscipiamus hoc Dei munus,\nsperantes de misericordia Domini eiusmodi ornamenta conplura,\nut redintegrato ecclesiae suae robore tam mites et humiles faciat\nin consessus nostri honore florere. opto uos, fratres carissimi ac\ndesiderantissimi, semper bene ualere.\nCVPRIANVS CALDONIO ET HERCVLANO COLLEGIS ITEM ROGATIANO ET NVMIDICO COMPRESBVTERIS S. Vehementer contristatus sum, fratres carissimi, acceptis litteris\nuestris, ut cum mihi propositum semper et uotum sit\nuniuersam fraternitatem nostram incolumem continere et inlibatum\ngregem secundum quod caritas exigit reseruare, nunc\nnuntietis Felicissimum multa inprobe et insidiose esse molitum,\nut praeter fraudes suas et rapinas, de quibus iam pridem\nmulta cognoueram, nunc quoque cum episcopo portionem plebis\ninlidere id est a pastore oues separare et filios a parente\nsecernere et Christi membra dissipare temptauerit, cumque ego\nuos pro me uicarios miserim, ut expungeretis necessitates fratrum\nnostrorum sumptibus istis, si qui uellent etiam suas artes\nexercere additamento quantum satis esset desideria eorum iuuaretis,\nsimul etiam et aetates et condiciones eorum et merita\n. discerneretis, ut etiam nunc ego, cui cura incumbit, omnes opto\n\n\n\n\nme nosse et dignos quosque et humiles et mites ad ecclesiasticae\nadministrationis officia promouere, ille intercesserit ne qui posset\nexpungi neue ea quae desideraueram possent diligentiae uestrae\nexaminatione discerni, comminatus sit etiam fratribus nostris\nqui primi expungi accesserant potentatu inprobo et terrore uiolento\nquod secum in morte non communicarent qui nobis obtemperare\nuoluissent.\nCumque post haec omnia nec loci mei honore motus nec\nuestra auctoritate et praesentia fractus instinctu suo quietem\nfratrum turbans proripuerit se cum plurimis, ducem se factionis\net seditionis principem temerario furore contestans â in\nquo quidem gratulor plurimos fratres ab eius audacia recessisse\net uobis adquiescere maluisse ut cum ecclesia matre remanerent\net stipendia eius episcopo dispensante perciperent, quod\nquidem et ceteros pro certo scio cum pace facturos et cito ab\nerrore temerario recessuros â interim, cum Felicissimus comminatus\nsit non communicaturos in morte secum qui nobis obtemperassent\nid est [qui] communicarent, accipiat sententiam\n\n\n\n\nquam prior dixit, ut abstentum se a nobis sciat, quando ad\nfraudes eius et rapinas quas dilucida ueritate cognouimus, adulterii\netiam crimen accedit, quod fratres nostri graues uiri\ndeprehendisse se nuntiauerunt et probaturos se adseuerauerunt.\nquae omnia cognoscemus, quando in unum cum collegis pluribus\npermittente Domino conuenerimus. sed et Augendus, qui\nnec episcopum nec ecclesiam cogitans pari se cum illo conspiratione\nsociauit, si ultra cum eodem perseuerauerit, sententiam\nferat quam ille in se factiosus et temerarius prouocat.\nsed quisque se conspirationi et factioni eius adiunxerit sciat\nse in ecclesia nobiscum communicaturum non esse, qui se sponte\nmaluit ab ecclesia separare. has litteras meas fratribus nostris\nlegite et Carthaginem ad clerum transmittite additis nominibus\neorum quicumque se Felicissimo iunxerint. opto uos, fratres\ncarissimi, semper bene ualere.\nCALDONIVS CVM HERCVLANO ET VICTORE COLLEGIS ITEM ROGATIANO CVM NVMIDICO PRESBVTERIS. Abstinuimus a communicatione Felicissimum et Augendum,\nitem Repostum. de extorribus et Irenem Rutilorum et Paulam\nsarcinatricem, quod ex adnotatione mea scire debuisti. item\nabstinuimus Sophronium et ipsum de extorribus Soliassum\nbudinarium.\nCVPRIANVS PLEBI VNIVERSAE S. Quamquam, fratres carissimi, Virtius fidelissimus adque integerrimus\npresbyter, item Rogatianus et Numidicus presbyteri\nconfessores et gloria diuinae dignationis inlustres, sed et diaconi\nboni uiri et ecclesiasticae administrationi per omnia obsequia\ndeuoti, cum ceteris ministeriis plenam uobis praesentiae\n\n\n\n\n\n\nsuae diligentiam praebeant et exhortationibus adsiduis singulos\ncorroborare sed et lapsorum mentes consiliis salubribus regere\net reformare non desinant, tamen ego quantum possum admoneo\net quomodo possum uisito uos litteris meis. litteras inquam,\nfratres carissimi. hoc enim quorundam presbyterorum malignitas\net perfidia perfecit ne ad uos ante diem Paschae uenire\nlicuisset, dum coniurationis suae memores et antiqua illa contra\nepiscopatum meum immo contra suffragium uestrum et Dei\niudicium uenena retinentes instaurant ueterem contra nos inpugnationem\nsuam et sacrilegas machinationes insidiis solitis .\ndenuo renouant. et quidem de Dei prouidentia nobis hoc nec\nuolentibus nec optantibus immo et ignoscentibus et tacentibus\npaenas quas meruerant pependerunt, ut a nobis non eiecti ultro\nse eicerent, ipsi in se pro conscientia sua sententiam darent,\nsecundum uestra diuina suffragia coniurati et scelerati de ecclesia\nsponte se pellerent.\nNunc apparuit Felicissimi factio unde uenisset, quibus radicibus\net quibus uiribus staret. hi fomenta olim quibusdam confessoribus\net hortamenta tribuebant, ne concordarent cum episcopo\nsuo nec ecclesiasticam disciplinam cum fide et quiete\niuxta praecepta dominica continerent, ne confessionis suae gloriam\nincorrupta et inmaculata conuersatione seruarent. ac ne\nparum fuisset corrupisse quorundam confessorum mentes et\naduersus sacerdotium Dei portionem ruptae fraternitatis armare\nuoluisse, nunc se et ad lapsorum perniciem uenenata sua\n\n\n\n\ndeceptione uerterunt, ut aegros et saucios et ad capienda fortiora\nconsilia per calamitatem ruinae suae minus idoneos et\nminus solidos a medella uulneris sui auocent et intermissis\nprecibus et orationibus quibus Dominus longa et continua satisfactione\nplacandus est ad exitiosam temeritatem mendacio captiosae\npacis inuitent.\nSed oro uos, fratres, uigilate contra insidias diaboli et pro\nuestra salute solliciti contra mortiferam fallaciam diligentius\nexcubate. persecutio est haec alia et alia est temptatio et quinque\nisti presbyteri nihil aliud sunt quam quinque primores\nilli qui edicto nuper magistratibus fuerant copulati, ut fidem\nnostram subruerent, ut gracilia fratrum corda ad letales laqueos\npraeuaricatione ueritatis auerterent. eadem nunc ratio, eadem\nrursus euersio per quinque presbyteros Felicissimo copulatos\nad ruinam salutis inducitur, ut non rogetur Deus nec qui negauit\nChristum eundem Christum quem negauerat deprecetur, post\nculpam criminis tollatur et paenitentia, nec per episcopos et\nsacerdotes Domini Domino satisfiat, sed relictis Domini sacerdotibus\ncontra euangelicam disciplinam noua traditio sacrilegae\ninstitutionis exurgat, cumque semel placuerit tam nobis quam\nconfessoribus et clericis urbicis, item uniuersis episcopis uel in\nnostra prouincia uel trans mare constitutis ut nihil innouetur\ncirca lapsorum causam, nisi omnes in unum conuenerimus et\nconlatis consiliis cum disciplina pariter et misericordia temperatam\nsententiam fixerimus, contra hoc consilium nostrum rebelletur\net omnis sacerdotalis auctoritas et potestas factiosis conspirationibus\ndestruatur.\nQuas nunc paenas patior, fratres carissimi, quod ipse ad uos\ninpraesentiarum uenire non possum, ipse singulos adgredi, ipse\nuos secundum Domini et euangelii eius magisterium cohortari.\nnon suffecerat exilium iam bienni et a uultibus adque ab\noculis uestris lugubris separatio, dolor iugis et gemitus qui\nme solum sine uobis continua lamentatione discruciat, lacrimae\ndiebus ac noctibus profluentes, quod sacerdoti quem tanto amore\net ardore fecistis necdum uos salutare et necdum conplexibus\nuestris inhaerere contingat. accessit hic tabescenti animo nostro.\ndolor maior, quod in tanta sollicitudine ac necessitate excurrere\nad uos ipse non possum, dum per minas et per insidias\nperfidorum cauemus ne aduenientibus nobis tumultus illic maior\noriatur et cum paci et tranquillitati episcopus prouidere in\nomnibus debeat, ipse materiam seditioni dedisse et persecutionem\ndenuo exacerbasse uideatur. hinc tamen, fratres dilectissimi,\nhinc admoneo pariter et consulo ne perniciosis uocibus\ntemere credatis, ne fallacibus uerbis consensum facile commodetis,\nne pro luce tenebras, pro die noctem, pro cibo famem,\npro potu sitim, uenenum pro remedio, mortem pro salute\nsumatis. nec aetas uos eorum nec auctoritas fallat, qui ad\nI duorum presbyterorum ueterem nequitiam respondentes, sicut\nilli Susannam pudicam corrumpere et uiolare conati sunt, sic\net hi adulterinis doctrinis ecclesiae pudicitiam corrumpere et\nueritatem euangelicam uiolare conantur.\nClamat etdicitDeus: nolite audire sermones pseudoprophetarum,\nquoniam uisiones cordis eorum\n\n\n\n\n\n\n\n\n\n\nfrustrantur eos. locuntur, sed non ab ore Domini. dicunt\neis qui abiciunt uerbum Domini: pax erit uobis. pa\ncem nunc offerunt qui ipsi non habent pacem nec ecclesiam\nlapsos reducere et reuocare permittunt qui de ecclesia reccssere\nrant Deos una est et Christus unus et una ecclesia et cathedra\nima super Petrum Domini uoce fundata. aliud altare constitui\nant sacerdotium nouum fieri praeter unum altare et unum\nsacerdotium non potest. quisque alibi collegerit spargit. adulterum\nest, impium est, sacrilegum est quodcumque humano furore\ninstituitur ut dispositio diuina uioletur. procul ab huiusmodi\nhominum contagione discedite et sermones eorum uelut cancer\net pestem fugiendo uitate praemonente Domino et dicente:\ncaeci sunt duces caecorum. caecus autem caecum\nducens simul in foueam cadent. intercedunt precibus\nnostris quas nobiscum diebus ac noctibus Deo funditis at eum\niusta satisfactione placetis. intercedunt lacrimis nostris, quibus\ncommissi delicti crimen abluitis. intercedunt paci quam uere\net fideliter de Domini misericordia postulatis, nesciunt scriptum\nesse: et propheta ille aut somnium somnians,\nille qui locutus est, ut errare te faceret a Domine\nDeo tuo. nemo uos, fratres, errare a Domini uiis faciat. nemo\nuos Christianos ab euangelio Christi rapiat, nemo filios ecclesiae\nde ecclesia tollat. pereant sibi soli qui perire uoluerunt,\nextra ecclesiam soli remaneant qui de ecclesia recesserunt, soli\n\n\n\n\n\n\ncum episcopis non sint qui contra episcopos rebellarunt, coniurationis\nsuae paenas soli subeant qui olim secundum uestra\nsuffragia, nunc secundum Dei iudicia sententiam coniurationis\net malignitatis suae subire meruerunt.\nMonet nos Dominus in euangelio suo dicens: reicitis mandatum\nDei ut traditionem uestram statuatis. qui\nmandatum Dei reiciunt et traditionem suam statuere conantur\nfortiter a uobis et firmiter respuantur. sufficiat lapsis ruina\nuna. nemo uolentes surgere sua circumuentione praecipitet.\nnemo iacentes, pro quibus nos rogamus ut Dei manu et brachio\nsubleuentur, prosternat grauius et deprimat. nemo semianimes\net ut salutem suam pristinam recipiant deprecantes ab omni\nspe salutis auertat. nemo nutantibus lapsus sui caligine omne\nitineris salutaris lumen extinguat. instruit apostolus dicens:\nsi quis aliter docet et non adquiescit sanis uerbis\nDomini nostri lesu Christi et doctrinae eius stupore\nelatus, discede ab huiusmodi. et iterum dicit ipse:\nnemo uos decipiat inanibus uerbis. propterea enim\nuenit ira Dei super filios contumaciae. nolite ergo\nesse participes eorum. non est quod decepti inanibus uerbis\nprauitatis eorum incipiatis esse participes. discedite a talibus\nquaeso uos et adquiescite consiliis nostris qui pro uobis cottidie\ncontinuas Domino preces fundimus, qui uos ad ecclesiam\nreuocari per Domini clementiam cupimus, qui de Deo pacem\nplenissimam primo matri, tunc et filiis eius oramus. cum\n\n\n\n\n\n\n\n\nprecibus adque orationibus nostris uestras quoque orationes et\npreces iungite, cum fletibus nostris uestras lacrimas copulate.\nuitate lupos que oues a pastore secernunt, uitate linguam diaboli\nuenenatam qui ab initio mundi fallax semper et mendax\nmentitur at fallat, blanditur ut noceat. bona promittit ut\nmalum tribuat, uitam pollicetur ut perimat. lucent nunc quoque\nuerba eius et uenena manifesta sunt pacem pollicetur, ne\nperueniri possit ad pacem. salutem promittit, ne qui deliquit\nueniat ad salutem ecclesiam spondet, quando id agat ut qui\nilli credit in totum ab ecclesia pereat.\nNunc est fratres dilectissimi, nt et qui statis fortiter perseneretis\net stabilitatem uestram gloriosam quam in persecutione\ntenuistis perpetua firmitate seruetis, et qui circumueniente\naduersario lapsi estis in secunda hac temptatione spei\net paci uestrae fideliter consulatis et ut uobis Dominus ignoscat,\na sacerdotibus Domini non recedatis, cam scriptum sit:\net homo quicumque fecerit in superbia, ut non exaudiat\nsacerdotem ant iudicem quicumque fuerit in\ndiebus illis, morietur homo ille. persecutionis istius\nnouissima haec est et extrema temptatio, quae et ipsa cito.\nDomino protegente transibit, ut repraesenter uobis post Paschae\ndiem cum collegis meis: quibus praesentibus secundum arbitrium\nquoque uestrum et omnium nostrum commune consilium,\nsicut semel placuit, ea quae agenda sunt disponere pariter et\nlimare poterimus. si quis autem paenitentiam agere et Deo\n\n\n\n\n\n\nsatisfacere detractans in Felicissimi et satellitum eius partes\nconcesserit et se haereticae factioni coniunxerit, sciat se postea\nad ecclesiam redire et cum episcopis et plebe Christi communicare\nnon posse. opto uos, fratres carissimi, semper bene\nualere et circa Domini misericordiam exorandam continuis\nnobiscum precibus insistere.\\'\nCVPRIANVS CORNELIO FRATRI S. Venerunt ad nos, frater carissime, missi a Nouatiano Maximus\npresbyter et Augendus diaconus et Machaeus quidam et Longinus.\nsed enim cum ex litteris quas secum ferebant et ei eorum\nsermone adque adseueratione Nouatianum episcopum factum\nconperissemus, inlicitae et contra ecclesiam catholicam factae\nordinationis prauitate commoti a communicatione eos nostra\nstatim cohibendos esse censuimus. et refutatis interim ac retusis\nquae obstinate ac pertinaciter adserere temptabant, tamen ego et\ncollegae plurimi qui ad me conuenerant expectauimus aduentum\ncollegarum nostrorum Caldoni et Fortunati quos ad te nuper et\n\n\n\n\n\n\ncoepiscopos nostros qui ordinationi tuae adfuerant legatos miseramus,\nut eis aduentantibus et rei gestae ueritatem reportantibus\nmaiore auctoritate et elucida per eos probatione partis aduersae\ninprobitas frangeretur. superuenerunt uero Pompeius ac Stephanus\ncollegae nostri, qui et ipsi quoque ad instruendos istinc nos\nmanifesta secundum grauitatem ac fidem suam indicia ac testimonia\nprotulerunt, ut nec necesse fuerit audiri ultra eos qui a\nNouatiano uenerant missi.\nQui cum in statione inuidiosis quoque conuiciis et clamoribus\nturbulentis proruerent et flagitarent ut crimina quae se adferre\nac probare dicebant publice a nobis et plebe cognoscerentur,\ngrauitati nostrae negauimus conuenire, ut collegae nostri iam\ndelecti et ordinati et laudabili multorum sententia conprobati\nuentilari ultra honorem maledica aemulantium uoce pateremur.\net quia quibus refutati et conpressi sunt et inlicitis conatibus\nhaeresim fecisse nudati sunt, in epistula congerere longum fuit,\nex Primitiuo compresbytero nostro plenissime singula quando ad\nuos uenerit audietis.\n\nAc ne eorum furens audacia umquam desisteret, hic quoque in\nschismatis partes Christi membra distrahere et catholicae ecclesiae\ncorpus suum scindere ac laniare nituntur, ut ostiatim per\nmultorum domos uel oppidatim per quasdam ciuitates\n\n\n\n\ndiscurrentes obstinationis suae et erroris scissi sibi quaerant comites. quibus\nsemel responsum dedimus nec mandare desistimus ut perniciosa\ndissensione et concertatione deposita inpietatem esse\nsciant matrem deserere et agnoscant adque intellegant episcopo\nsemel facto et collegarum ac plebis testimonio et iudicio conprobato\nalium constitui nullo modo posse: proinde si pacifice sibi\nac fideliter consuluisse, si se adsertores euangelii et Christi esse\nconfitentur, prius ad ecclesiam reuertantur. opto te, frater carissime,\nsemper bene ualere.\nCVPRIANVS CORNELIO FRATRI S. Quod seruis Dei et maxime sacerdotibus iustis et pacificis congruebat,\nfrater carissime, miseramus nuper collegas nostros Caldonium\net Fortunatum, ut non tantum persuasione litterarum\nnostrarum, sed praesentia sua et consilio omnium uestrum eniterentur\nquantum possent et elaborarent, ut ad catholicae ecclesiae\nunitatem scissi corporis membra conponerent et Christianae\n\n\n\n\n\n\ncaritatis uinculum copularent. sed quoniam diuersae partis obstinata\net inflexibilis pertinacia non tantum radicis et matris sinum adque\nconplexum recusauit, sed etiam gliscente et in peius recrudescente\ndiscordia episcopum sibi constituit et contra sacramentum\nsemel traditum diuinae dispositionis et catholicae unitatis adulterum\net contrarium caput extra ecclesiam fecit, acceptis litteris\ntam tuis quam collegarum nostrorum, item aduentantibus bonis\nuiris et nobis carissimis collegis nostris Pompeio et Stephano,\na quibus haec omnia nobis cum laetitia communi adseuerata sunt\nfirmiter et probata, secundum quod diuinae traditionis et ecclesiasticae\ninstitutionis sanctitas pariter ac ueritas exigebat, litteras\nnostras ad te direximus. sed et per prouinciam nostram haec\neadem collegis singulis in notitiam perferentes ab his quoque\nfratres cum litteris redigendos esse mandauimus.\nQuamquam mens nostra et propositum iam tunc fratribus et\nplebi istic uniuersae manifestatum fuisset, quando litteris nuper\nab utraque parte susceptis tuas litteras legimus et episcopatus\ntui ordinationem singulorum auribus intimauimus. honoris etiam\ncommunis memores et grauitatis sacerdotalis ac sanctitatis\nrespectum tenentes ea quae ex diuerso in librum missum congesta\nfuerant acerbationibus criminosis respuimus, considerantes pariter\net ponderantes quod in tanto fratrum religiosoque conuentu considentibus\nDei sacerdotibus et altari posito et legi debeat et\n\n\n\n\naudiri. neque enim facile promenda sunt et incaute ac temere\npublicanda quae discordioso stilo audientibus scandalum moueant\net fratres, longe positos ac trans mare constitutos incerta opinione\nconfundant. uiderint qui uel furori suo uel libidini seruientes et\ndiuinae legis et sanctitatis inmemores uel iactitare interim\ngestiunt quae probare non possunt, et cum innocentiam destruere\nadque expugnare non ualeant, satis habent fama mendaci et falso\nrumore maculas inspergere. certe. quod praepositis ac sacerdotibus\ncongruit danda opera est ut talia cum a quibusdam\nscribuntur per nos respuantur. ubi enim erit quod discimus ac\ndocemus scriptum esse: contine linguam tuam a malo,\net labia tua ne loquantur dolum? item alibi: os tuum\nabundauit malitia, et lingua tua conplectebatur\ninsidias. sedens aduersus fratrem tuum detrahebas\net aduersus filium matris tuae ponebas scandalum,\nitem quod apostolus dicit: omnis sermo malus de ore\nuestro non procedat, sed bonus ad aedificationem\nfidei, ut det gratiam audientibus. porro haec fieri debere\nostendimus, si quando talia quorundam calumniosa temeritate\nconscripta sunt, legi apud nos patimur. et idcirco, frater\ncarissime, cum ad me talia aduersum te et conpresbyteri tecum\n\n\n\n\n\n\nconsidentis scripta uenissent, clero et plebi legi praecepi quae\nreligiosam simplicitatem sonabant nec ullis maledictorum et\nconuiciorum latratibus perstrepebant\nQuod autem scripta collegarum nostrorum qui illic ordinationi\ntuae adfuerant desiderauimus, non ueteres mores obliti nouum\naliquid quacrebamus nam satis est ut te episcopum factis litteris\nnuntiares, nisi esset M diucrso discrepans factio quae criminosis\net calumniosis commentis suis collegarum pariter ac fratrum\nplurimorum turbaret mentes et corda confunderet cui rei sopiendae\nnecessarium duximus at scribentium nobis uobis collegarum\nnostrorum firma et solida auctoritas pararetur : qui moribus ac\nuitae et disciplinae tuae condigna litterarum suarum testimonia\npraedicantes aemulis quoque.. rerum uel nouitate uel prauitate\ngaudentibus omnem ambigendi et discrepandi scrupulum sustulerunt.\net secundum consilium nostrum salubri ratione libratum\nin hoc fluctu aestuantium fratrum mentes sincere ac firmiter\ntuum sacerdotium probauerunt. hoc enim uel maxime, frater,\net laboramus et laborare debemus ut unitatem a Domino et\nper apostolos nobis successoribus traditam quantum possumus\nobtinere curemus et quod in nobis est balabundas et errantes\noues, quas quorundam peruicax factio et haeretica temptatio a\nmatre secernit, in ecclesia colligamus, illis solis foris\n\n\n\n\nremanentibus qui obstinatione sua uel furore supersederunt et ad nos redire\nnoluerunt, discretionis et separationis a se factae et ecclesiae\nderelictae ipsi rationem Domino reddituri.\nQuantum uero hic ad presbyterium quorundam et Felicissimi causam\npertinet, quid hic actum sit ut scire posses, litteras ad te\ncollegae nostri manu sua subscriptas miserunt, qui auditis eis\nquid senserint et quid pronuntiauerint ex eorum litteris disces.\nmelius autem, frater, facies, si etiam exempla litterarum quae ad\nte legenda pro dilectione communi per Caldonium et Fortunatum\ncollegas nostros proxime miseram, quae de eodem Felicissimo et\nde presbyteris isdem ad clerum istic, non et ad plebem scripseram,\nlegi illic fratribus iubeas, quae et ordinationem et rationem rei\ngestae loquantur, ut tam istic quam illic circa omnia per nos\nfraternitas instruatur. exemplaria autem eadem nunc quoque per\nMettium hypodiaconum a me missum et Nicephorum acoluthum\ntransmisi. opto te, frater carissime, semper bene ualere.\nCVPRIANVS MAXIMO ET NICOSTRATO ET CETERIS CONFESSORIBVS S.\nCum frequenter, carissimi, cognoueritis ex litteris meis quem\net confessioni uestrae honorem et fraternitati conexae dilectionem\nmeo sermone seruauerim, credatis quaeso et adquiescatis his litteris\nmeis, quibus uobis et actui ac laudibus uestris et scribo et\nsimpliciter ac fideliter consulo. grauat enim me adque contristat,\nintolerabilis perculsi et paene prostrati pectoris maestitia praestringit,\ncum uos illic conperissem contra Dei dispositionem,\ncontra euangelicam legem, contra institutionis catholicae unitatem\nalium episcopum fieri consensisse, id est, quod nec fas\nest nec licet fieri, ecclesiam alteram institui, Christi membra\ndiscerpi, dominici gregis animum et corpus unum discissa aemulatione\nlacerari. quod quaeso ut in nobis saltem inlicitum istud\nfraternitatis nostrae discidium non perseueret, sed et confessionis\nuestrae et diuinae traditionis memores ad matrem reuertamini\nunde prodistis, unde ad confessionis gloriam cum eiusdem matris\nexultatione uenistis.\nNec putetis sic uos euangelium Christi adserere, dum uos\nmet ipsos a Christi grege et ab eius pace et concordia separatis,\ncum magis militibus gloriosis et bonis congruat intra domestica\ncastra consistere et intus positos ea quae incommune tractanda\nsunt agere ac prouidere. nam cum unanimitas et concordia nostra\nscindi omnino non debeat, quia nos ecclesia derelicta foras exire\net ad uos uenire non possumus, ut uos magis ad ecclesiam matrem\net ad uestram fraternitatem reuertamini quibus possumus hortamentis\npetimus et rogamus. opto uos, fratres carissimi, semper\nbene ualere.\nCVPRIANVS CORNELIO FRATRI S. Et religiosum uobis et necessarium existimaui, frater carissime,\nad confessores qui illic sunt et Nouatiani ac Nouati obstinatione\net prauitate seducti de ecclesia recesserunt litteras breues facere,\nquibus eos pro adfectione mutua conuenirem ut ad matrem suam\nid est ecclesiam catholicam reuertantur. quas litteras tibi a Mettio\nhypodiacono legi prius mandaui, ne quis aliud me scripsisse fingeret\nquam quod meis litteris continetur. mandaui tamen eidem\n\n\n\n\n\n\nMettio a me ad uos misso at de tuo arbitrio rem gerat. et si easdem\nlitteras confessoribus putaueris esse credendas,. tunc eas\ntradat. opto te, frater carissime. semper bene ualera.\nCVPRIANVS COEXELIO FRATRI S. Legi litteras tuas, frater carissime. quas per Primitiuum conpresbyterum\nnostrum misisti, in quibus te conperi motum quod\ncam de Hadrumetina colonia Polycarpi nomine ad te litterae\ndirigerentur, posteaquam nos ego et Liberalis in eundem locum\nuenissemus, coepissent illuc ad presbyteros et ad diaconos litterae\ndirigi.\nQuod scire te aolnmas et pro certo credere nulla id leaitate\naut contumelia factum. sed cum statuissemus collegae conplures\nqui in unum conueneramus ut legatis ad nos coepiscopis nostris\nCaldonio et Fortunato missis omnia interim integra suspenderentur,\ndonec ad nos idem collegae nostri rebus illic aut ad pacem\nredactis aut pro ueritate conpertis redirent, presbyteri et diaconi\nin Hadrumetino consistentes Polycarpo coepiscopo nostro absente\n\n\n\n\n\n\nignorabant quid nobis in commune placuisset. at ubi nos in praesentia\nuenimus, conperto consilio nostro ipsi quoque id quod et\nceteri obseruare coeperunt, ut in nullo ecclesiarum istic consistentium\nconsensio discreparet.\nQuidam tamen mentes nonnumquam et animos sermonibne\nsuis turbant, dum aliter quaedam quam se habet ueritas nuntiant.\nnos enim singulis nauigantibus, ne cum scandalo ullo nauigarent,\nrationem reddentes, nos scimus hortatos esse ut ecclesiae catholicae\nmatricem et radicem agnoscerent ac tenerent. sed quoniam\nlatins fusa est nostra prouincia, habet etiam Numidiam et Mauritaniam\nsibi cohaerentes, ne in urbe schisma factum absentium\nanimos incerta opinione confunderet, placuit ut per episcopos\nretenta a nobis rei ueritate et ad conprobandam ordinationem\ntuam facta auctoritate maiore, tunc demum scrupulo omni de\nsingulorum pectoribus excusso, per omnes omnino istic positos\nlitterae fierent, sicuti fiunt, ut te uniuersi collegae nostri et communicationem\ntuam id est catholicae ecclesiae unitatem pariter\net caritatem probarent firmiter ac tenerent. quod diuinitus euenisse\net consilium nostrum prouidenter processisse gaudemus.\nIta enim nunc episcopatus tui et ueritas pariter et dignitas\napertissima luce, manifestissima et firmissima conprobatione\n\n\n\n\nfundata est. at ei rescriptis collegarum nostrorum qui ad nos\nlitteras inde fecerunt et ex relatione ae testimoniis coepiscoporum\nPompei et Stephani et Caldoni ac Fortunati ordinationis tuae et\norigo necessaria et ratio iusta et gloriosa quoque innocentia\nomnibus nosceretur. quod ut simul cum ceteris quoque collegis\nnostris stabiliter ac firmiter administremus adque [ut] catholicae\necclesiae concordi unanimitate teneamus, perficiet diuina\nprotectio. ut Dominus qui sacerdotes sibi in ecclesia sua eligere\net constituere dignatur. electos quoque et constitutos sua uoluntate\nadque opitulatione tueatur, gubernanter inspirans ac subministrans\net ad inproborum contumaciam frenandam uigorem\net ad lapsorum fouendam paenitentiam lenitatem. opto te, frater\ncarissime, semper bene ualere.\nCOHNELIVS CYPRIANO FRATBI S. Quantam sollicitudinem et anxietatem sustinuimus de his\nconfessoribus qui dolo et malitia hominis callidi et ueteratoris\nfuerant circumuenti et paene decepti et ab ecclesia alienati, tanta\n\n\n\n\n\n\nlaetitia adfecti sumus et Deo omnipotenti et Christo Domino\nnostro gratias agimus, cum cognito suo errore et intellecta\nhominis maligni. uelut serpentis astutia uenenata ad ecclesiam\nunde exierant, sicuti ipsi ex suo corde profitentur, simplici uoluntate\nuenerunt. et primo quidem fratres nostri probatae fidei\namantes pacem unitatem optantes tumorem illorum horum\nmollitiam nuntiabant, fides tamen non idonea, ut facile nobis\ncredere daretur illos repente esse mutatos. postea uero Vrbanus\net Sidonius confessores ad compresbyteros nostros uenerunt adfirmantes\nMaximum confessorem et presbyterum ** secum pariter\ncupere in ecclesiam redire. sed quoniam multa praecesserant ab\neis designata, quae tu quoque a coepiscopis nostris et ex litteris\nmeis cognouisti, ut non temere eis fides haberetur, ex ipsorum\nore et confessione ista quae per legationem mandauerant placuit\naudiri. qui cum uenissent et a presbyteris quae gesserant exigerentur,\nnouissime quod per omnes ecclesias litterae calumniis et\nmaledictis plenae eorum nomine frequentes missae fuissent et\npaene omnes ecclesias perturbassent, circumuentos se esse\n\n\n\n\n\n\n\n\nadfirmarunt neque quae in istis litteris inessent scisse, tantummodo\nsubscripsisse, calliditate eius circumductos se commisisse\nquoque schismati et haeresis auctores fuisse ut paterentur ci\nmanum quasi in episcopatum inponi qui cum haec et cetera eis\nfuissent exprobrata, ut abolerentur et de memoria tollerentur\ndeprecati sunt.\nOmni acta ad me perlato placuit contrahi presbyterium. adfnerant\netiam episcopi quinque, qui et eo die praesentes fuerunt,\nut firmato consilio quid circa personam eorum obseruari deberet\nconsensu omnium statueretur. et ut motum omnium et consilium\nsingulorum dinosceres, etiam sententias nostras placuit in noti.\ntiam nestram perferri, quas et subiectas leges. his ita gestis in\npresbyterium uenerunt Maximus, Vrbanus, Sidonius et plerique\nfratres qui eis se adiunxerant, summis precibus desiderantes ut\nea quae ante fuerant gesta in obliuionem cederent nullaque eorum\nmentio haberetur, proinde atque si nihil esset uel commissum\nuel dictum, inuicem omnibus remissis, cor mundum et purum\niam Deo exhiberent, sequentes euangelicam uocem beatos esse\n\n\n\n\npuros corde, quoniam ipsi Deum uidebunt. quod erat consequens,\nomnis hic actus populo fuerat insinuandus, ut et ipsos uiderent\nin ecclesia constitutos quos errantes et palabundos tam diu uiderant\net dolebant. quorum uoluntate cognita magnus fraternitatis\nconcursus factus. una uox erat omnium gratias Deo agentium\ngaudium pectoris lacrimis exprimentes, conplectentes eos quasi\nhoc die poena carceris fuissent liberati. et ut ipsorum propria\nuerba designem, \\'nos\\', inquiunt \\'Cornelium episcopum sanctissimae\ncatholicae ecclesiae electum a Deo omnipotente et Christo Domino\nnostro scimus. nos errorem nostrum confitemur. inposturam\npassi sumus. circumuenti sumus perfidia et loquacitate captiosa.\nnam tametsi uidebamur quasi quandam communicationem cum\nschismatico et haeretico homine habuisse, cor tamen nostrum\nsemper in ecclesia fuit. nec enim ignoramus unum Deum esse et\nunum Christum esse Dominum quem confessi sumus, unum\nsanctum spiritum, unum episcopum in catholica esse debere/\nista eorum professione quis non moueretur, ut quod apud\n\n\n\n\n\n\npotestatem saeculi erant confessi m ecclesia constituti conprobarent?\nquapropter Maximum presbyterum locum suum agnoscere iussimus.\nceteris cum ingenti populi suffragio omnia ante gesta remisimus\nDeo omnipotenti, in cuius potestate sunt omnia reseruata.\n\n\nHaec igitur, frater carissime, eadem hora eodem momento ad\nte per scripta transmisimus et Niceforum acoluthum descendere\nad nauigandum festinantem de statione ad uos statim dimisi, ut\nnulla procrastinatione habita uelut praesens in isto clero et in\nisto populi coetu nobiscum pariter Deo omnipotenti et Christo\nDomino nostro gratias ageres. credimus fore, quin immo pro certo\niam confidimus ceteros quoque qui in errore hoc sunt constituti\nin ecclesiam breui reuersuros, cum auctores suos uiderint nobiscum\nagere. has litteras puto te debere, frater carissime, et ad ceteras\necclesias mittere, ut omnes sciant schismatici huius et haeretici\ndolum et praeuaricationem de die euacuari. bene uale, frater\ncarissime.\nJCORNELIVS CVPRIANO FRATRI S. Ne quid minus ad poenam futuram huius scelerati hominis deesset,\nprostratus uirtutibus Dei, cum Maximus et Longinus et\nMachaeus inde fuissent expulsi, denuo resurrexit, et sicut prioribus\nlitteris tibi quas per Augendum confessorem misi significaui,\nputem Nicostratum et Nouatum et Euaristum et Primum et\nDionysium illo iam peruenisse. inuigiletur ergo ut omnibus\ncoepiscopis nostris et fratribus innotescat: Nicostratum multorum\ncriminum reum et non solum patronae suae carnali cuius rationes\ngessit fraudes et rapinas fecisse, uerum etiam, quod est illi ad\nperpetuam poenam reseruatum, ecclesiae deposita non modica\nabstulisse, Euaristum uero cum auctore schismatis fuisse et successorem\nplebi cui antea praefuerat Zetum in locum eius episcopum\nesse constitutum. Nouatus uero ea hic designauit malitia et\n\n\n\n\ninexplebili auaritia sua qualia illic apud nos semper exercuit: ut\nscias quales duces et protectores iste schismaticus et haereticus\nlateri suo semper iunctos habeat. bene uale, frater carissime.\nCVPRIANVS CORNELIO FRATRI S. Et egisse nos et agere, frater carissime, maximas gratias\nsine cessatione profitemur Deo patri omnipotenti et Christo eius\nDomino et Deo nostro salutari, quod sic ecclesia diuinitus protegatur\nut unitas eius et sanctitas non iugiter nec in totum perfidiae\net haereticae prauitatis obstinatione uitietur. legimus enim\nlitteras uestras et uoti communis amplissimum gaudium exultanter\nexcepimus Maximum presbyterum et Vrbanum confessores\ncum Sidonio et Macario ad ecclesiam catholicam regressos esse,\nid est errore deposito et schismatico immo haeretico furore deserto\nunitatis ac ueritatis domicilium fideli sanitate repetisse, ut\n\n\n\n\n\n\nunde ad gloriam processerant illuc gloriosi redirent, ne qui\nChristum confessi essent Christi postmodum castra desererent,\nnec temptarentur caritatis adque unitatis fide qui uicti robore et\nuirtute non fuerant. ecce incolumis et inmaculata laudis integritas,\necce incorrupta et solida confitentium dignitas, a desertoribus\net profugis recessisse, proditores fidei et ecclesiae catholicae inpugnatores\nreliquisse, merito illos reuertentes summo ut scribitis\ngaudio et clerus et plebs, fraternitas omnis excepit, quoniam in\nconfessoribus gloriam suam conseruantibus et ad unitatem reuertentibus\nnemo non socium se et participem eorum gloriae conputat.\n\nHuius diei laetitiam de nostris possumus sensibus aestimare.\nnam cum istic ad litteras uestras quas de eorum confessione\nmisistis laetatus sit omnis fratrum numerus et summa alacritate\nhunc nuntium communis gratulationis exceperit, quid illic ubi\nres ipsa et praesens laetitia sub oculis omnium gerebatur? cum\nenim Dominus in euangelio suo dicat esse summum gaudium in\ncaelo super peccatore paenitentiam agente, quanto maius est\ngaudium et in terris pariter et in caelo super confessoribus ad\necclesiam Dei cum gloria sua et cum laude redeuntibus et\nredeundi uiam ceteris exempli sui fide et probatione facientibus?\nhic enim quosdam fratres nostros error induxerat quod sibi communicationem\nconfessorum sequi uiderentur. suo errore sublato\nlux omnium pectoribus infusa est et ecclesia catholica una esse\nnec scindi nec diuidi posse monstrata est. nec quisquam iam\n\n\n\n\nfacile poterit schismatici furentis uerbis loquacibus decipi, quando\nprobatum sit bonos et gloriosos Christi milites non potuisse diu\naliena fallacia et perfidia extra ecclesiam detineri. opto te, frater\ncarissime, semper bene ualere.\nCVPRIANVS CORNELIO FRATRI S. Et cum diligentia et cum dilectione fecisti, frater carissime, festinato ad nos mittendo Niceforum acoluthum, qui nobis et de\nconfessoribus regressis gloriosam laetitiam nuntiaret et aduersus\nNouatiani et Nouati nonas et perniciosas ad inpugnandam Christi\necclesiam machinas plenissime instrueret. nam cum pridie istic\nuenisset haereticae prauitatis nocens factio ipsa iam perdita et\nalios qui sibi consenserint perditura, postero die Niceforus cum\nuestris litteris superuenit, quibus et didicimus et docere adque\ninstruere ceteros coepimus Euaristum de episcopo iam nec laicum\nremansisse, cathedrae et plebis extorrem et de ecclesia Christi\nexulem per alias longe prouincias oberrare et ipsum ueritatis ac\nfidei naufragum factum circa quosdam sui similes paria\n\n\n\n\n\n\nnaufragia concitare, Nicostratum quoque diaconio sanctae administrationis\namisso, ecclesiasticis pecuniis sacrilega fraude subtractis\net uiduarum ac pupillorum depositis denegatis non tam in\nAfricam uenire uoluisse quam conscientia rapinarum et criminum\nnefandorum illinc ab urbe fugisse. et nunc ecclesiae desertor ac\nprofugus, quasi mutasse sit hominem mutare regionem, confessorem\nse ultra iactat et praedicat, cum Christi confessor nec dici\nnec esse iam possit qui ecclesiam Christi negauit. nam cum\nPaulus apostolus dicat: propter hoc relinquet homo\npatrem et matrem, et erunt duo in carne una.\nsacramentum istud magnum est, ego autem dico in\nChristum et ecclesiam, cum hoc, inquam, beatus apostolus\ndicat et Christi pariter adque ecclesiae unitatem indiuiduis nexibus\ncohaerentem sancta sua uoce testetur, quomodo potest esse\ncum Christo qui cum sponsa Christi adque in eius ecclesia non\nest? aut quomodo adsumit sibi regendae aut gubernandae ecclesiae\ncuram qui spoliauit et fraudauit ecclesiam Christi?\nNam de Nouato nihil inde ad nos fuerat nuntiandum, cum\nmagis per nos uobis debeat Nouatus ostendi rerum nouarum\nsemper cupidus, auaritiae inexplebilis rapacitate furibundus,\nadrogantia et stupore superbi tumoris inflatus, semper istic episcopis\nmale cognitus, quasi haereticus semper et perfidus omnium\nsacerdotum uoce damnatus, curiosus semper ut prodat, ad hoc\n\n\n\n\n\n\nadulator ut fallat, numquam fidelis ut diligat, fax et ignis ad\nconflanda, seditionis incendia, turbo et tempestas ad fidei facienda\nnaufragia, hostis quietis, tranquillitatis aduersarius, pacis inimicus.\ndenique Nouato illinc a uobis recedente id est procella et\nturbine recedente ex parte illic quies facta est, et gloriosi ac\nboni confessores qui de ecclesia illo incitante discesserant, posteaquam\nab urbe ille discessit, ad ecclesiam reuerterunt. idem est\nNouatus, qui apud nos primum discordiae incendium seminauit,\nqui quosdam istic ex fratribus ab episcopo segregauit, qui in ipsa\npersecutione ad euertendas fratrum mentes alia. quaedam persecutio\nnostri fuit. ipse est qui Felicissimum satellitem suum\ndiaconum nec permittente me nec sciente sua factione et ambitione\nconstituit et cum sua tempestate Romae quoque ad euertendam\necclesiam nauigans similia illic et paria molitus est,\na clero portionem plebis auellens, fraternitatis bene sibi cohaerentis\net se inuicem diligentis concordiam scindens. plane quoniam\npro magnitudine sua debeat Carthaginem Roma praecedere, illic\nmaiora et grauiora commisit. qui istic aduersus ecclesiam diaconum\nfecerat, illic episcopum fecit. nec hoc quisquam miretur\nin talibus. feruntur semper mali suo furore dementes et posteaquam\nscelera fecerunt, conscientia ipsa sceleratae mentis agitantur.\nnec remanere in ecclesia Dei possunt qui deificam et ecclesiasticam\ndisciplinam nec actus sui conuersatione nec morum pace\n\n\n\n\ntenuerunt. spoliati ab illo pupilli, fraudatae uiduae, pecuniae\nquoque ecclesiae denegatae has de illo exigunt poenas quas in\neius furore conspicimus. pater etiam eius in uico fame mortuus\net ab eo in morte postmodum nec sepultus. uterus uxoris calce\npercussus et abortione properante in parricidium partus expressus.\net damnare nunc audet sacrificantium manus, cum sit\nipse nocentior pedibus, quibus filius qui nascebatur occisus est.\nHanc conscientiam criminum iam pridem timebat. propter hoc\nse non de presbyterio excitari tantum, sed et communicatione\nprohiberi pro certo tenebat, et urguentibus fratribus imminebat\ncognitionis dies quo apud nos causa eius ageretur, nisi persecutio\nante uenisset, quam iste uoto quodam euadendae et lucrandae\ndamnationis excipiens haec omnia commisit et miscuit, ut qui\neici de ecclesia et excludi habebat, iudicium sacerdotum uoluntaria\ndiscessione praecederet, quasi euasisse sit poenam praeuenisse\nsententiam.\nCirca ceteros autem tratres elaboramus, quos ab eo circumuentos\ndolemus, ut ueteratoris perniciosum latus fugiant, ut\nletales laqueos sollicitantis euadant, ut de qua ille pelli diuinitus\nmeruit ecclesiam repetant: quos quidem Domino adiuuante per\neius misericordiam regredi posse confidimus. neque enim potest\nperire nisi quem constat esse periturum, cum Dominus in euangelio\nsuo dicat: omnis plantatio quam non plantauit\npater meus caelestis eradicabitur. qui plantatus non\n\n\n\n\n\n\nest praeceptis Dei patris et monitis, solus poterit de ecclesia ille\ndiscedere, solus episcopis derelictis cum schismaticis et haereticis\nin furore remanere. ceteros uero nobis adunabit Dei patris misericordia\net Christi Domini nostri indulgentia et nostra patientia.\nopto te, frater carissime, semper bene ualere.\nCVPRIANO FRATRI MAXIMVS VRBANVS SIDONIVS MACAEIVS S. ,Certi sumus, frater carissime, te quoque nobiscum pari uoto\ncongaudere quod nos habito consilio utilitatibus ecclesiae et paci\nmagis consulentes, omnibus rebus praetermissis et iudicio Dei\nseruatis, cum Cornelio episcopo nostro pariter et cum uniuerso\nclero pacem fecisse. cum gaudio etiam uniuersae ecclesiae prona\netiam omnium caritate hoc factum his litteris nostris certissime\nscire debuisti. oramus te, frater carissime, multis annis bene\nualere.\nCVPEIANVS MAXIMO PRESBVTERO ITEM VRBANO ET SIDONIO ET MACABIO PRATRIBVS S. Lectis litteris uestris, fratres carissimi, quas ad me de uestra\nregressione et de ecclesiastica pace ac fraterna redintegratione\nfecistis, in tantum me laetatum esse confiteor in quantum.\nfueram et ante laetatus quando confessionis uestrae gloriam\nconperi et militiae uestrae caelestem ac spiritalem laudem\ngratulabundus excepi. nam et haec fidei et laudis uestrae alia\nconfessio est unam esse ecclesiam confiteri nec alieni erroris\nuel potius prauitatis participem fieri, repetere eadem castra\nunde prodistis, unde ad gerendum proelium et aduersarium\nsubigendum fortissimis uiribus prosilistis. illuc enim erant de\nacie tropaea referenda unde ad aciem fuerant arma suscepta,\nne quos ad gloriam Christus parasset eosdem gloriosos Christi\necclesia non haberet. nunc uero et uos congruentem fidei uestrae\ntenorem adque indiuiduae caritatis et concordiae legem dominica\npace tenuistis et exemplum ceteris dilectionis et pacis\nuestro itinere fecistis, ut ecclesiae ueritas et euangelii ac\n\n\n\n\n\nsacramenti unitas quae a nobis tenebatur uestro etiam consensu ac\nuinculo necteretur nec confessores Christi erroris duces fierent\nqui uirtutis et honoris auctores laudabiles extitissent.\nViderint quantum uobis ceteri gratulentur uel quantum aput\nse ipsos singuli glorientur: ego me et gratulari satis uobis et\nplus ceteris gloriari in hac uestra pacifica regressione et caritate\nconfiteor. simpliciter enim quid in meo corde fuerit debetis\naudire. dolebam uehementer et grauiter angebar quod eis communicare\nnon possem quos semel diligere coepissem. posteaquam\nuos de carcere prodeuntes schismaticus et haereticus error\nexcepit, sic res erat quasi uestra gloria in carcere remansisset.\nillic enim resedisse uestri nominis dignitas uidebatur quando\nmilites Christi non ad ecclesiam de carcere redirent, in quem\nprius cum ecclesiae laude et gratulatione uenissent.\nNam etsi uidentur in ecclesia esse zizania, non tamen inpediri\ndebet aut fides aut caritas nostra ut quoniam zizania esse in\necclesia cernimus, ipsi de ecclesia recedamus. nobis tantummodo\nlaborandum est ut frumentum esse possimus, ut cum\ncoeperit frumentum dominicis horreis condi, fructum pro opere\nnostro et labore capiamus. apostolus in epistula sua dicit: in\ndomo autem magna non solum uasa sunt aurea et\nargentea, sed et lignea et fictilia, et quaedam\n\n\n\n\n\n\nquidem honorata, quaedam inhonorata. nos operam demus\net quantum possumus laboremus ut uas aureum uel argenteum\nsimus. ceterum fictilia uasa confringere Domino soli concessum\nest cui et uirga ferrea data est. esse non potest maior domino\nsuo seruus nec quisquam sibi quod soli filio pater tribuit uindicare,\nut se putet aut ad aream uentilandam et purgandam palam\niam ferre posse aut a frumento uniuersa zizania humano iudicio\nseparare. superba est ista obstinatio et sacrilega praesumptio\nquam sibi furor prauus adsumit. et dum sibi semper quidam\nplus quam mitis iustitia deposcit adsumunt, de ecclesia pereunt,\net dum se insolenter extollunt, ipso suo tumore caecati ueritatis\nlumen amittunt. propter quod et nos temperamentum\ntenentes et libram Domini contemplantes et Dei patris pietatem\nac misericordiam cogitantes diu multumque tractatu inter nos\nhabito iusta moderatione agenda librauimus.\nQuae omnia penitus potestis inspicere lectis libellis quos hic\nnuper legeram et ad uos quoque legendos pro communi dilectione\ntransmiseram, ubi lapsis nec censura deest quae increpet nec\nmedicina quae sanet. sed et catholicae ecclesiae unitatem quantum\npotuit expressit nostra mediocritas: quem libellum magis\nac magis nunc uobis placere confido, quando eum iam sic\nlegitis ut et probetis et ametis, siquidem quod nos uerbis\n\n\n\n\n\nconscripsimus uos factis inpletis, quando ad ecclesiam caritatis\nac pacis unitate remeatis. opto uos, fratres carissimi, semper\nbene ualere.\nCVPRIANVS ANTONIANO FRATRI S. Accepi primas litteras tuas, frater carissime, concordiam collegii\nsacerdotalis firmiter optinentes et catholicae ecclesiae\ncohaerentes, quibus significasti cum Nouatiano te non communicare,\nsed sequi consilium nostrum et cum Cornelio coepiscopo\nearundem litterarum ad Cornelium collegam nostrum\ntransmitterem, ut deposita omni sollicitudine iam sciret te\nsecum hoc est cum catholica ecclesia communicare.\nSed enim superuenerunt postmodum aliae litterae tuae per\nQuintum conpresbyterum missae, in quibus animaduerti animum\ntuum Nouatiani litteris motum nutare coepisse. nam cum\net consilium et consensum tuum firmiter ante fixisses, desiderasti\nin his litteris ut rescriberem tibi quam haeresim Nouatianus\nintroduxisset uel Cornelius qua ratione Trofimo et turificatis\ncommunicet. quod quidem si pro sollicitudine fidei anxie K\ncuras et rei dubiae ueritatem sollicitus exploras, reprehendenda\nnon est in timore diuino aestuantis animi sollicitudo suspensa.\nQuoniam tamen uideo post primam sententiam epistulae tuae\nNouatiani litteris postmodum te esse commotum, illud, frater\ncarissime, primo in loco pono graues uiros et semel super\npetram solida stabilitate fundatos non dico aura leui sed nec\nuento aut turbine commoueri, ne animus dubius et incertus\nuariis opinionibus uelut quibusdam uentorum incursantium\nflatibus frequenter agitetur et a proposito suo cum quadam\nleuitatis reprehensione mutetur. quod ne apud te uel apud\nquemquam Nouatiani litterae faciant, ut desiderasti, frater,\nrationem rei tibi breuiter exponam. et quidem primum, quoniam\nde meo quoque actu motus uideris, mea apud te et persona et\ncausa purganda est, ne me aliquis existimet a proposito meo\nleuiter recessisse, et cum euangelicum uigorem primo et inter\ninitia defenderim, postmodum uidear animum meum a disciplina\net censura priore flexisse, ut his qui libellis conscientiam suam\nmaculauerint uel nefanda sacrificia commiserint laxandam pacem\nputauerim. quod utrumque non sine librata diu et ponderata\nratione a me factum est.\nNam cum acies adhuc inter manus esset et proelium gloriosi\ncertaminis in persecutione ferueret, toto hortatu et pleno\ninpetu militum uires fuerant excitandae et maxime lapsorum\nmentes classico quodam nostrae uocis animandae, ut paenitentiae\nuiam non solum precibus et lamentationibus sequerentur,\nsed quoniam repetendi certaminis et reparandae salutis dabatur\noccasio, ad confessionis potius ardorem et martyrii gloriam\n\n\n\n\n\n\n\n\nnostris increpiti uocibus prouocarentur. denique cum de quibusdam\nad me presbyteri et diaconi scripsissent eos inmoderatos\nesse et ad communicationem accipiendam festinanter urgere,\nrescribens eis in epistula mea quae extat et hoc addidi: qui\nsi nimium properant, habent in sua potestate quods\npostulant tempore ipso sibi plus quam quod postulant\nlargiente. acies adhuc geritur et agon cotidie\ncelebratur. si commissi uere et firmiter paenitet,\net fidei calor praeualet, qui differri non potest\npotest coronari. de eo tamen quod statuendum esset circa\ncausam lapsorum distuli, ut cum quies et tranquillitas data\nesset et episcopis in unum conuenire indulgentia diuina permitteret,\ntunc communicato et librato de omnium conlatione\nconsilio statueremus quid fieri oporteret, si quis uero ante consilium\nnostrum et ante sententiam de omnium consilio statutam\nlapsis temere communicare uoluisset, ipse a communicatione\nabstineretur.\nQuod etiam Romam ad clerum tunc adhuc sine episcopo\nagentem et ad confessores Maximum presbyterum et ceteros in\ncustodia constitutos, nunc in ecclesia cum Cornelio iunctos,\nplenissime scripsi, quod me scripsisse de eorum rescriptis potes\n\n\n\n\nnoscere. nam in epistula sua ita posuerunt: quamquam nobis\nin tam ingenti negotio placeat quod et tu ipse\ntractasti, prius esse ecclesiae pacem sustinendam,\ndeinde sic conlatione consiliorum cum episcopis\npresbyteris diaconis confessoribus pariter ac stantibus\nlaicis facta lapsorum tractare rationem. additum\nest etiam Nouatiano tunc scribente et quod scripserat sua\nuoce recitante et presbytero Moyse tunc adhuc confessore nunc\niam martyre subscribente, ut lapsis infirmis et in exitu constitutis\npax daretur. quae litterae per totum mundum missae\nsunt et in notitiam ecclesiis omnibus et uniuersis fratribus\nperlatae [sunt].\nSecundum quod tamen ante fuerat destinatum, persecutione\nsopita. cum data esset facultas m unum conueniendi, copiosus\nepiscoporum numerus, quos integros et incolumes fides sua et\nDomini tutela protexit, in unum conuenimus et scripturis [diu]\nex utraque parte prolatis temperamentum salubri moderatione\nlibrauimus, ut nec in totum spes communicationis et pacis\nlapsis denegaretur, ne plus desperatione deficerent et eo quod\nsibi ecclesia cluderetur secuti saeculum gentiliter uiuerent, nec,\ntamen rursus censura euangelica solueretur, ut ad communicationem\ntemere prosilirent, sed traheretur diu paenitentia et\nrogaretur dolenter paterna clementia et examinarentur causae\n\n\n\n\n\n\net uolontates et necessitates singulorum, secundum quod libello\ncontinetur quem ad te peruenisse confido, ubi singula placitorum\ncapita conscripta sunt. ac si minus sufficiens episcoporum\nin Africa numerus uidebatur, etiam Romam super hac re scripsimus\nad Cornelium collegam nostrum, qui et ipse cum plurimis\ncoepiscopis habito concilio in eandem nobiscum sententiam\npari grauitate et salubri moderatione consensit.\nDe quo tibi necesse nunc fuit scribere, ut scias me nihil\nleuiter egisse, sed secundum quod litteris meis fueram ante\nconplexus, omnia ad commune concilii nostri consilium distulisse\net nemini quidem ex lapsis prius communicasse, quando\nadhuc erat unde non tantum indulgentiam sed et coronam\nlapsus acciperet, postea tamen, sicut et collegii concordia et\nconligendae fraternitatis ac medendi uulneris utilitas exigebat\nnecessitate temporum succubuisse et saluti multorum prouidendum\nputasse, et nunc ab his non recedere quae semel in concilio\nnostro de communi conlatione placuerunt, quamuis multa\nmultorum uocibus uentilentur et mendacia aduersus sacerdotes\nDei de diaboli ore prolata ad rumpendam catholicae unitatis\nconcordiam ubique iactentur. sed te oportet ut bonum fratrem\nadque unanimem consacerdotem, non quid maligni adque apostatae\ndicant facile suscipere, sed quid collegae tui modesti et\ngraues uiri faciant de uitae et disciplinae nostrae exploratione\nperpendere.\nVenio iam nunc, frater carissime, ad personam Corneli collegae\nnostri, ut Cornelium nobiscum uerius noueris, non de\nmalignorum et detrahentium mendacio, sed de Dei iudicio qui\nepiscopum eum fecit et coepiscoporum testimonio quorum numerus\nuniuersus per totum mundum concordi unanimitate consensit.\nnam quod Cornelium carissimum nostrum Deo et Christo\net ecclesiae eius, item consacerdotibus cunctis laudabili praedicatione\ncommendat, non iste ad episcopatum subito peruenit,\nsed per omnia ecclesiastica officia promotus et in diuinis administrationibus\nDominum saepe promeritus ad sacerdotii sublime\nfastigium cunctis religionis gradibus ascendit. tunc deinde episcopatum\nipsum nec postulauit nec uoluit, nec ut ceteri quos adrogantiae\net superbiae suae tumor inflat inuasit, sed quietus alias\net modestus et quales esse consuerunt qui ad hunc locum diuinitus\neliguntur, pro pudore uirginalis continentiae suae et pro\nhumilitate ingenitae sibi et custoditae uerecundiae non ut quidam\nuim fecit ut episcopus fieret, sed ipse uim passus est ut\nepiscopatum coactus exciperet. et factus est episcopus a plurimis\ncollegis nostris qui tunc in urbe Roma aderant, qui ad nos\nlitteras honorificas et laudabiles et testimonio suae praedicationis\ninlustres de eius ordinatione miserunt. factus est autem\nCornelius episcopus de Dei et Christi eius iudicio, de clericorum\npaene omnium testimonio, de plebis quae tunc adfuit\nsuffragio, de sacerdotum antiquorum et bonorum uirorum\n\n\n\n\ncollegio, cum nemo ante se factus esset, cum Fabiani locus id\nest cum locus Petri et gradus cathedrae sacerdotalis uacaret\nquo occupato et de Dei uoluntate adque omnium nostrum consensione\nfirmato quisque iam episcopus fieri uoluerit foris fiat\nnecesse est nec habeat ecclesiasticam ordinationem. qui ecclesiae\nnon tenet unitatem. quisque ille fuerit multum de se licet\niactans et sibi plurimum uindicans profanus est, alienus est,\nforis est. et cum post primum secundus esse non possit, quisque\npost unum qui solus esse debeat factus est iam non secundus\nille sed nullus est.\nTunc deinde post episcopatum non exambitum nec extortum,\nsed de Dei qui sacerdotes facit uoluntate susceptum, quanta\nin ipso suscepto episcopatu suo uirtus, quantum robur animi,\nqualis firmitas fidei, quod nos simplici corde et perspicere penitus\net laudare debemus, sedisse intrepidum Romae in sacerdotali\ncathedra eo tempore cum tyrannus infestus sacerdotibus\nDei fanda adque infanda comminaretur, cum multo patientius\net tolerabilius audiret leuari aduersus se aemulum principem\nquam constitui Romae Dei sacerdotem. nonne hic, frater carissime,\nsummo uirtutis et fidei testimonio praedicandus est, nonne\ninter gloriosos confessores et martyras deputandus, qui tantum\ntemporis sedit expectans corporis sui carnifices et tyranni ferocientis\nultores, qui Cornelium aduersus edicta feralia resistentem\net minas et cruciatus et tormenta fidei uigore calcantem\n\n\n\n\nuel gladio inuaderent uel crucifigerent uel igne torrerent uel\nquolibet inaudito genere poenarum uiscera eius et membra laniarent?\netiamsi maiestas Domini protegentis et bonitas sacerdotem\nquem fieri uoluit factum quoque protexit, tamen Cornelius,\nquantum ad eius deuotionem pertinet et timorem, passus\nest quidquid pati potuit et tyrannum armis et bello postmodum\nuictum prior sacerdotio suo uicit.\nQuod autem quaedam de illo inhonesta et magna iactantur,\nnolo mireris, cum scias hoc esse opus semper diaboli ut seruos\nDei mendacio laceret et opinionibus falsis gloriosum nomen infamet,\nut qui conscientiae suae luce clarescunt alienis rumoribus\nsordidentur. explorasse autem collegas nostros scias et uerissime\nconperisse nulla illum libelli, ut quidam iactitant, labe maculatum\nesse, sed neque cum episcopis qui sacrificauerint communicationem\nsacrilegam miscuisse, sed eos demum quorum\ncausa audita et innocentia conprobata sit coniunxisse nobiscum.\nNam et de Trofimo, de quo tibi scribi desiderasti, non ita\nres est ut ad te pertulit rumor et mendacium malignorum.\nnam, sicut et antecessores nostri saepe fecerunt, conligendis\nfratribus nostris carissimus frater noster necessitate succubuit.\net quoniam cum Trofimo pars maxima plebis abscesserat, redeunte\nnunc ad ecclesiam Trofimo et satisfaciente et paenitentia\ndeprecationis errorem pristinum confitente et fraternitatem quam\nnuper abstraxerat cum plena humilitate et satisfactione reuocante\nauditae sunt eius preces et in ecclesiam Domini non tam\n\n\n\n\nTrofimus quam maximus fratrum numerus qui cum Trofimo\nfuerat admissus est, qui omnes regressuri ad ecclesiam non\nessent, nisi cum Trofimo comitante uenissent. tractatu ergo illic\ncum collegis plurimis habito susceptus est Trofimus, pro quo\nsatisfaciebat fratrum reditus et restituta multorum salus. sic\ntamen admissus est Trofimus ut laicus communicet, non secundum\nquod ad te malignorum litterae pertulerunt quasi locum\nsacerdotii usurpet.\nSed et quod passim communicare sacrificatis Cornelius tibi\nnuntiatus est, hoc quoque de apostatarum fictis rumoribus\nnascitur. neque enim possunt laudare nos qui recedunt, aut expectare\ndebemus ut placeamus illis qui nobis displicentes et\ncontra ecclesiam rebelles sollicitandis de ecclesia fratribus uiolenter\ninsistunt. quare et de Cornelio et de nobis quaecumque\niactantur nec audias facile nec credas, frater carissime.\nSi qui enim infirmitatibus occupantur, illis sicut placuit in\npericulo subuenitur. postea quam tamen subuentum est et\npericlitantibus pax data est, offocari a nobis non possunt aut\nopprimi aut ui et manu nostra in exitum mortis urgeri, ut\nquoniam morientibus pax datur necesse sit mori eos qui acceperint\npacem, cum magis in hoc indicium diuinae pietatis et\npaternae lenitatis appareat quod qui pignus uitae in data pace\npercipiunt hic quoque ad uitam percepta pace teneantur. et\nidcirco si accepta pace commeatus a Deo datur, nemo hoc debet\nin sacerdotibus criminari, cum semel placuerit fratribus in\n\n\n\n\npericulo subueniri. nec tu existimes, frater carissime, sicut quibusdam\nuidetur, libellaticos cum sacrificatis aequari oportere, quando\ninter ipsos etiam qui sacrificauerint et condicio frequenter et\ncausa diuersa sit. neque enim aequandi sunt ille qui ad sacrificium\nnefandum statim uoluntate prosiliuit et qui reluctatus et\ncongressus diu ad hoc funestum opus necessitate peruenit, ille qui\net se et omnes suos prodidit et qui ipse pro cunctis ad discrimen\naccedens uxorem et liberos et domum totam periculi sui pactione\nprotexit, ille qui inquilinos uel amicos suos ad facinus\nconpulit et qui inquilinis et colonis pepercit, fratres etiam plurimos\nqui extorres et profugi recedebant in sua tecta et hospitia\nrecepit, ostendens et offerens Domino multas uiuentes et incolumes\nanimas quae pro una saucia deprecentur.\nCum ergo inter ipsos qui sacrificauerint multa sit diuersitas,\nquae inclementia est et quam acerba duritia libellaticos cum his\nqui sacrificauerint iungere, quando is cui libellus acceptus est\\'\ndicat: cego prius legeram et episcopo tractante cognoueram non\nsacrificandum idolis nec simulacra seruum Dei adorare debere,\net idcirco ne hoc facerem quod non licebat, cum occasio libelli\nfuisset oblata, quem nec ipsum acciperem nisi ostensa fuisset\noccasio, ad magistratum uel ueni uel alio eunte mandaui, Christianum\nme esse, sacrificare mihi non licere, ad aras diaboli me\n\n\n\n\nuenire non posse, dare me ob hoc praemium, ne quod non licet\nfaciam\\'. nunc tamen etiam iste qui libello maculatus est, posteaquam\nnobis admonentibus didicit nec hoc se facere debuisse, etsi\nmanus pura sit et os eius feralis cibi contagia nulla polluerint,\nconscientiam tamen eius esse pollutam, flet auditis nobis et\nlamentatur et quod deliquerit nunc admonetur et non tam crimine\nquam errore deceptus quod iam de cetero instructus et\nparatus sit contestatur.\nQuorum si paenitentiam respuamus habentium aliquam fiduciam\ntolerabilis conscientiae, statim cum uxore cum liberis, quos\nincolumes reseruauerant, in haeresim uel schisma diabolo inuitante\nrapiuntur: et adscribetur nobis in die iudicii nec ouem sauciam\ncurasse et propter unam sauciam multas integras perdidisse:\net cum Dominus relictis nonaginta nouem sanis unam errantem\net lassam quaesierit et inuentam umeris suis ipse portauerit,\nnos non tantum non quaeramus lassos, sed et uenientes arceamus,\net cum pseudoprophetae gregem Christi nunc uastare et lacerare\nnon desinant, occasionem canibus et lupis demus ut quos persecutio\ninfesta non perdidit eos nos duritia nostra et inhumanitate\nperdamus. et ubi erit, frater carissime, quod apostolus dicit:\nomnibus per omnia placeo, non quaerens quod mihi\nest utile, sed quod multis; ut saluentur. imitatores\nmei estote, sicut et ego Christi. et iterum: factus sum\n\n\n\n\n\n\ninfirmus infirmis ut infirmos lucrarer. et iterum: si\npatitur membrum unum, conpatiuntur et cetera\nmembra: et si laetatur unum membrum, conlaetantur\net cetera membra. ,\nAlia est philosophorum et Stoicorum ratio, frater carissime,\nqui dicunt omnia peccata paria esse et uirum grauem non facile\nflecti oportere. inter Christianos autem et philosophos plurimum\ndistat. et cum apostolus dicat: uidete ne quis uos depraedetur\nper philosophiam et inanem fallaciam, uitanda\nsunt quae non de Dei clementia ueniunt, sed de philosophiae\ndurioris praesumptione descendunt. de Moyse autem legimus in\nscripturis dictum: et fuit Moyses homo lenis nimis. et\nDominus in euangelio suo dicit: estote misericordes, sicut\net pater uester misertus est uestri. et iterum: non\nest opus sanis medicus, sed male habentibus. quam\npotest exercere medicinam qui dicit: (ego solos sanos curo, quibus\nmedicus necessarius non est\\'. opem nostram, medellam nostram\nuulneratis exhibere debemus. nec putemus mortuos esse, sed\nmagis semianimes iacere eos quos persecutione funesta sauciatos\nuidemus: qui si in totum mortui essent, numquam de isdem postmodum\net confessores et martyres fierent.\nSed quoniam est in illis quod paenitentia sequente reualescat\nad fidem et ad uirtutem de paenitentia robur armatur, â quod\n\n\n\n\n\n\n. armari non poterit, si quis desperatione deficiat, si ab ecclesia\ndure et crudeliter segregatus ad gentiles se uias et saecularia\nopera conuertat uel ad haereticos et schismaticos reiectus ab\n, ecclesia transeat, ubi etsi occisus propter nomen postmodum fuerit\nextra ecclesiam constitutus et ab unitate adque a caritate diuisus\ncoronari in morte non poterit â: et ideo placuit frater carissime,\nexaminatis causis singulorum libellaticos interim admitti,\nsacrificatis in exitu subueniri, quia exomologesis apud inferos non\nest nec ad paenitentiam quis a nobis conpelli potest, si fructus\npaenitentiae subtrahatur. si proelium prius uenerit, corroboratus\na nobis inuenietur [armatus] ad proelium: si uero ante proelium\ninfirmitas urserit, cum solacio pacis et communicationis abscedit.\nNeque enim praeiudicamus Domino iudicaturo quo minus si\npaenitentiam plenam et iustam peccatoris inuenerit, tunc ratum\nfaciat quod a nobis fuerit hic statutum. si uero nos aliquis paenitentiae\nsimulatione deluserit, Deus qui non deridetur et qui\ncor hominis intuetur de his quae nos minus perspeximus iudicet\net seruorum sententiam Dominus emendet, dum tamen nos\nmeminisse, frater, debemus scriptum esse. frater fratrem adiuuans\nexaltabitur, et apostolum quoque dixisse: in contemplatione\nhabentes unusquisque, ne et uos\n\n\n\n\n\n\ntemptemini, alterutrum onera sustinete, et sic adinplebitis\nlegem Christi, item quod superbos redarguens et adrogantiam\nfrangens in epistula sua ponat: et qui se putat stare, uideat\nne cadat, et alio in loco dicat: tu quis es qui iudicas\nalienum seruum? domino suo stat aut cadit. stabit\nautem: potens est enim Deus stabilire eum, Iohannes\nquoque legum Christum Dominum nostrum aduocatum et deprecatorem\npro peccatis nostris probet dicens: filioli mei, ista\nscribo uobis ne delinquatis: etsi qui deliquerit, aduocatum\nhabemus apud patrem legum Christum\niustum, et ipse est deprecatio pro delictis nostris.\net Paulus quoque apostolus in epistula sua posuit: si cum adhuc\npeccatores essemus, Christus pro nobis mortuus\nest, multo magis nunc iustificati in sanguine illius\neliberabimur per illum ab ira.\nCuius pietatem et clementiam cogitantes, non acerbi adeo nee\nduri nec m fouendis fratribus inhumani esse debemus, sed dolere\ncum dolentibus et cum flentibus flere, et eos quantum possumus\nauxilio et solacio nostrae dilectionis erigere, nec adeo inmites et\npertinaces ad eorum paenitentiam retundendam nec iterum soluti\net faciles ad communicationem temere laxandam. iacet ecce saucius\nfrater ab aduersario in acie uulneratus. inde diabolus conatur\noccidere quem uulnerauit, hinc Christus hortatur ne in totum\n\n\n\n\n\n\npereat quem redemit. cui de duobus adsistimus, in cuius parte\nstamus? utrumne diabolo fauemus ut perimat, et semianimem\nfratrem iacentem, sicut in euangelio sacerdos et leuites, praeterimus?\nan uero ut sacerdotes Dei et Christi quod Christus et docuit\net fecit imitantes uulneratum de aduersarii faucibus rapimus,\nhunc curatum Deo iudici reseruamus?\nNec putes, frater carissime, hinc aut uirtutem fratrum minui\naut martyria deficere quod lapsis laxata sit paenitentia et quod\npaenitentibus spes pacis oblata. manet uere fidentium robur inmobile\net apud timentes ac diligentes corde toto Deum stabilis\net fortis perseuerat integritas. nam et moechis a nobis paenitentiae\ntempus conceditur et pax datur. non tamen idcirco uirginitas in\necclesia deficit aut continentiae propositum gloriosum per aliena\npeccata languescit. floret ecclesia tot uirginibus coronata et castitas\nac pudicitia tenorem gloriae suae seruat nec quia adultero\npaenitentia et uenia laxatur, continentiae uigor frangitur. aliud\nest ad ueniam stare, aliud ad gloriam peruenire, aliud missum\nin carcerem non exire inde donec soluat nouissimum quadrantem,\naliud statim fidei et uirtutis accipere mercedem, aliud pro peccatis\nlongo dolore cruciatum emundari et purgari diu igne, aliud\npeccata omnia passione purgasse, aliud denique pendere in die\niudicii ad sententiam Domini, aliud statim a Domino coronari.\nEt quidem apud antecessores nostros quidam de episcopis istic\nin prouincia nostra dandam pacem moechis non putauerunt et in\ntotum paenitentiae locum contra adulteria cluserunt. non tamen\n\n\n\n\na coepiscoporum suorum collegio recesserunt aut catholicae ecclesiae\nunitatem uel duritiae uel censurae suae obstinatione ruperunt,\nut quia apud alios adulteris pax dabatur, qui non dabat de\necclesia separaretur. manente concordiae uinculo et perseuerante\ncatholicae ecclesiae indiuiduo sacramento, actum suum disponit,\net dirigit unusquisque episcopus rationem propositi sui Domino\nredditurus.\nMiror autem quosdam sic obstinatos esse ut dandam non\nputent lapsis paenitentiam aut paenitentibus existiment ueniam\ndenegandam, cum scriptum sit: memento unde cecideris\net age paenitentiam et fac priora opera. quod utique\nei dicitur quem constet cecidisse et quem Dominus hortatur per\nopera rursus exurgere, quia scriptum est: eleemosyna a morte\nliberat, et non utique ab illa morte quam semel Christi sanguis\nextinxit et a qua aqua nos salutaris baptismi et redemptoris nostri\ngratia liberauit, sed ab ea quae per delicta postmodum serpit.\nalio item loco paenitentiae tempus datur et paenitentiam non\nagenti Dominus comminatur, habeo, inquit, aduersus te\nmulta, quod uxorem tuam Iezabel quae se dicit propheten\nsinis docere et seducere seruos meos, fornicari\net manducare de sacrificio, et dedi illi tempus\nut paenitentiam ageret, et paeniteri non uult a\nfornicatione. ecce mitto eam in lectum et qui cum\n\n\n\n\n\n\nea fornicati sunt in maximam tribulationem, nisi\npaenitentiam gesserint ab operibus suis. quod utique\nad paenitentiam Dominus non hortaretur, nisi quia paenitentibus\nindulgentiam pollicetur. et in euangelio, dico, inquit, uobis,\nsic erit gaudium in caelo super peccatore paenitentiam\nagente quam super nonaginta nouem iustis\nquibus non est opus paenitentia. nam cum scriptum\nsit: Deus mortem non fecit nec laetatur in perditione\n. uiuorum, utique qui neminem uult perire cupit peccatores\npaenitentiam agere et per paenitentiam denuo ad uitam\nredire. ideo et per Iohel prophetam clamat et dicit: et nunc\ndicit Dominus Deus uester: reuertimini ad me ex\ntoto corde uestro simulque et ieiunio et fletu et\nplanctu, et discindite corda uestra et non uestimenta\nuestra, et reuertimini ad Dominum Deum\nuestrum, quia misericors et pius est et patiens et\nmultae miserationis, et qui sententiam flectat aduersus\nmalitiam inrogatam. in psalmis etiam legimus\ncensuram pariter et clementiam Dei comminantis simul adque\nparcentis, punientis ut corrigat et cum correxerit reseruantis\nuisitabo, inquit, in uirga facinora eorum, et in flagellis\ndelicta eorum. misericordiam autem meam\nnon dispargam ab eis.\nDominus quoque in euangelio pietatem Dei patris ostendens\nait: quis est ex uobis homo quem si petierit filius\n\n\n\n\n\n\neius panem, lapidem porrigat illi, aut si piscem\npostulauerit, serpentem illi porrigat? si ergo uos,\ncum sitis nequam, scitis bona data dare filiis uestris,\nquanto magis pater uester caelestis dabit\nbona poscentibus eum? conparat hic Dominus carnalem\npatrem et Dei patris aeternam largamque pietatem. quod si iste\nin terris nequam pater offensus grauiter a filio peccatore et malo,\nsi tamen eundem postmodum uiderit reformatum et depositis\nprioris uitae delictis ad sobrios et bonos mores et ad innocentiae\ndisciplinam paenitentiae dolore correctum, gaudet et gratulatur\net susceptum quem ante proiecerat cum uoto paternae exultationis\namplectitur: quanto magis unus ille et uerus pater bonus\nmisericors et pius, immo ipse bonitas et misericordia et pietas,\nlaetatur in paenitentia filiorum suorum nec iram paenitentibus aut\nplangentibus et lamentantibus poenam comminatur, sed ueniam\nmagis et indulgentiam pollicetur. unde Dominus in euangelio\nbeatos dicit plangentes, quia qui plangit misericordiam prouocat:\nqui peruicax et superbus est, iram sibi et poenam iudicii uenientis\nexaggerat. et idcirco, frater carissime, paenitentiam non agentes\nnec dolorem delictorum suorum toto corde et manifesta\nlamentationis suae professione testantes prohibendos omnino censuimus\na spe communicationis et pacis, si in infirmitate adque\nin periculo coeperint deprecari, quia rogare illos non delicti\n\n\n\n\n\n\n\n\npaeniteutia sed mortis urgentis admonitio conpellit, nec dignus est ia\nmorte accipere solacium qui se non cogitauit esse moriturum.\nQvoa nero ad Nouatiani persanam pertinet, frater carissime,\nde quo desiderasti tibi seribi quam haeresim introduxisset, scias\nnos primo in loco nec curiosos esse debere quid ille doceat, cum\nforis doceat. quisque ille est et qualiscumque est, christianus non\nest qui in Christi ecclesia non est. iactet se licet et philosophiam\nuel eloquentiam suam superbis uocibus praedicet, qui nec fraternam\ncaritatem nec ecclesiasticam unitatem tenuit etiam quod\nprius fuerat amisit nisi si episcopus tibi uidetur qui episcopo in\necclesia a sedecim coepiscopis facto adulter adque extraneus episcopus\nfieri a desertoribus per ambitum nititur, et cum sit a\nChristo una ecclesia per totum mundum in multa membra diuisa,\nitem episcopatus unus episcoporum multorum concordi numerositate\ndiffusus, ille post Dei traditionem, post conexam et ubique\nconiunctam catholicae ecclesiae unitatem humanam conetur\necclesiam facere et per plurimas ciuitates nouos apostolos suos\nmittat, ut quaedam recentia institutionis suae fundamenta constituat,\ncumque iam pridem per omnes prouincias et per urbes\nsingulas ordinati sint episcopi in aetate antiqui, in fide integri,\nin pressura probati, in persecutione proscripti, ille super eos\ncreare alios pseudoepiscopos audeat: quasi possit aut totum orbem\nnoui conatus obstinatione peragrare aut ecclesiastici corporis\nconpaginem discordiae suae seminatione rescindere, nesciens\n\n\n\n\nschismaticos semper inter initia feruere, incrementa uero habere\nnon posse nec augere quod inlicite coeperint, sed statim cum\npraua sua aemulatione deficere. episcopatum autem tenere non\nposset, etiam si episcopus prius factus a coepiscoporum suorum\ncorpore et ab ecclesiae unitate descisceret, quando apostolus admoneat\nut inuicem nosmet ipsos sustineamus, ne ab unitate quam\nDeus constituit recedamus, et dicat: sustinentes inuicem\nin dilectione, satis agentes seruare unitatem spiritus\nin coniunctione pacis. qui ergo nec unitatem spiritus\nnec coniunctionem pacis obseruat et se ab ecclesiae uinculo adque\na sacerdotum collegio separat, episcopi nec potestatem potest\nhabere nec honorem qui episcopatus nec unitatem uoluit tenere\nnec pacem.\nTunc deinde quantus adrogantiae twqior est, quajita humilitatis\net lenitatis obliuio, adrogantiae suae quanta iactatio, ut\nquis aut audeat aut facere posse se credat quod nec apostolis concessit\nDominus, at zizania a frumento putet se posse discernere\nant quasi ipsi palam ferre et aream purgare concessum sit, paleas\nconetur a tritico separare, cumque apostolus dicat: in domo\nautem magna non solum uasa aurea sunt et argentea,\nsed et lignea et fictilia, aurea et argentea uasa uideatur\neligere, lignea uero et fictilia contemnere abicere damnare,\nquando non nisi die Domini uasa lignea diuini ardoris incendio\n\n\n\n\n\n\n\n\nconcrementur et fictilia ab eo cui data est ferrea uirga frangantur.\nAut si se cordis et renis scmtatorem constituit et iudicem, per\nomnia aequaliter iudicet et cum sciat scriptum esse: eccesanus\nfactus es, iam noli peccare, ne quid tibi deterius\nfiat, fraudatores et moechos a latere adque a comitatu suo\nseparet, quando multo et grauior et peior sit moechi quam libellatici\ncausa, cum hic necessitate, ille uoluntate peccauerit, hic\nexistimans sibi satis esse quod non sacrificarit errore deceptus\nsit, ille matrimonii expugnator alieni uel lupanar ingressus ad\ncloacam et caenosam uoraginem uulgi sanctificatum corpus et\nDei templum detestabili conluuione uiolauerit, sicut apostolus\ndicit: omne peccatum quodcumque fecerit homo,\nextra corpus est: qui autem moechatur, in corpus\nsuum peccat. quibus tamen et ipsis paenitentia conceditur et\nlamentandi ac satisfaciendi spes relinquitur secundum ipsum\napostolum dicentem: timeo ne forte ueniens ad uos\nlugeam multos ex his qui ante peccauerunt et non\negerunt paenitentiam de inmunditiis quas fecerunt\net fornicationibus et libidinibus.\nNec sibi in hoc noui haeretici blandiantur quod se dicant idololatris\nnon communicare, quando sint apud illos et adulteri et\nfraudatores qui teneantur idololatriae crimine secundum\n\n\n\n\n\n\napostolum dicentem: hoc enim scitote intellegentes quia\nomnis fornicator aut inmundus aut fraudator, quod\nest idololatria, non habet reditatem|reditatem in regno\nChristi et Dei. et iterum: mortificate itaque membra\nuestra quae in terra sunt, exponentes fornicationem\ninmunditiam et concupiscentiam malam et cupiditatem,\nquae sunt idolorum seruitus, propter quae\nuenit ira Dei. nam cum corpora nostra membra sint Christi\net singuli simus templum Dei, quisque adulterio templum Dei\nuiolat Deum uiolat, et qui in peccatis committendis uoluntatem\ndiaboli facit daemoniis et idolis seruit. neque enim mala facta\nde sancto spiritu ueniunt, sed de aduersarii instinctu et de inmundo\nspiritu natae concupiscentiae contra Deum facere et diabolo\nseruire conpellunt. ita fit ut si peccato alterius inquinari\nalterum dicunt et idololatriam delinquentis ad non delinquentem\ntransire sua. adseueratione contendunt, excusari secundum suam\nuocem non possint ab idololatriae crimine, cum constet de\napostolica probatione moechos et fraudatores quibus illi communicant\nidololatras esse. nobis autem secundum fidem nostram\net diuinae praedicationis datam formam conpetit ratio ueritatis\nunumquemque in peccato suo ipsum teneri nec posse alium pro\naltero reum fieri, cum Dominus praemoneat et dicat: iustitia\niusti super eum erit et scelus scelerati super eum\n\n\n\n\n\n\nerit. et iterum: non morientur patres. pro filiis et\nfilii non morientur pro patribus. unusquisque in\npeccato suo morietur. quod legentes scilicet et tenentes\nneminem putamus & fructu satisfactionis et spe pacis arcendum,\ncum sciamus iuxta, scripturarum diuinarum fide? auctore et hortatore\nipso Deo et ad agendam paenitentiam peccatores redigi t\nueniam adque indulgentiam paenitentibus non denegari.\nAdque o frustrandae fraternitatis inrisio. o mieerorum laAentatftium\neadem deceptio, e haereticae institutionis inefficax\net uana traditio hortari ad satisfactionis paenitentiam et subtrahere\nde satisfactione medicinam, dicere fratribus nostris:\nplange et lacrimas funde et diebus ac noctibus ingemesce et pro\nabluende et purgando delicto tao largiter et frequenter operare,\nsed. extra ecclesiam post omnia iÃta morieris: quaecumque ad\npacem pertinent facies, sed nullam pacem quam quaeris accipies.\\'\nquis non statim pereat, quis non ipsa desperatione deficiat, quis\nnon animum suum a proposito lamentationis auertat? operari tu\nputas rusticum posse, si dixeris: agrum peritia omni rusticitatis\nexerce, culturis diligenter insiste, sed nullam messem metes\n[nullam uindemiam premes], nullos oliueti tui fructus capies\nnulla de arboribus poma decerpes.\\' uel si ei cui dominium et\nusum nauium suadeas dicas: \\'materiam de excellentibus siluis\nmercare, frater, carinam praeualidis et electis roboribus intexe,\n\n\n\n\n\n\nclauo funibus uelis ut fabricetur adque armetur nauis operare,\nsed cum haec feceris, fructum de actibus eius et cursibus non\nuidebis.\\'\nPraeclndere est adque abscidere iter doloris ac paenitendi uiam,\nut cum in scripturis Dominus Deus reuertentibus ad se et paenitentibus\nblandiatur, nostra duritia et crudelitate, dum fructus\npaenitentiae intercipitur, paenitentia ipsa tollatur. quod si inuenimus\na paenitentia agenda neminem debere prohiberi et deprecantibus\nadque exorantibus Domini misericordiam secundum\nquod ille misericors et pius est per sacerdotes eius pacem posse\nconcedi, admittendus est plangentium gemitus et paenitentiae\nfructus dolentibus non negandus. et quia apud inferos confessio\nnon est nec exomologesis illic fieri potest, qui ex toto corde paenituerint\net rogauerint in ecclesiam debent interim suscipi et in\nipsa Domino reseruari, qui ad ecclesiam suam uenturus de illis\nutique quos in ea intus inuenerit iudicabit. apostatae uero et\ndesertores uel aduersarii et hostes et Christi ecclesiam dissipantes,\n, nec si occisi pro nomine foris fuerint, admitti secundum apostolum\npossunt ad ecclesiae pacem, quando nec spiritus nec\necclesiae tenuerunt unitatem.\nHasc interim, frater carissime, pauca de multis quantum potui\nbreuiter decucurri, quibus et desiderio tuo satisfacerem et te\nmagis ac magis collegii et corporis nostri societate coniungerem.\nsi autem tibi ueniendi ad nos opportunitas et facultas fuerit,\nl\n\n\n\n\nplura in commune conferre et uberius ac plenius quae in salutarem\nconcordiam faciant tractare poterimus. opto te, frater\ncarissime, semper bene ualere.\nCVPRIANVS FORTVNATO AHVMMO OPTATO PRIVATIANO DONATVLO ET FELICI FRATRIBVS S. Scripsistis mihi, fratres carissimi, quod cum in Capsensi ciuitate\npropter ordinationem episcopi essetis, pertulerit ad uos\nSuperius frater et collega noster Ninum Clementianum Florum\nfratres nostros, qui in persecutione adprehensi prius fuerant et\nnomen Domini confessi uiolentiam magistratus et populi frementis\ninpetum uicerant, postmodum cum apud proconsulem poenis\ngrauibus excruciarentur, ui tormentorum subactos esse et\ngradu gloriae ad quam plena fidei uirtute tendebant diutinis\ncruciatibus excidisse, nec tamen post hunc grauem lapsum non\nuoluntate sed necessitate susceptum a paenitentia agenda per hoc\ntriennium non destitisse: de quibus consulendum putastis an eos\nad communicationem iam fas esset admittere.\nEt quidem quod ad mei animi sententiam pertinet, puto his\nindulgentiam Domini non defuturam quos constet stetisse in\n\n\n\n\n\n\nacie, nomen Domini confessos esse, uiolentiam magistratuum et\npopuli furentis incursum inmobilis fidei obstinatione uicisse, passos\nesse carcerem, diu inter minas proconsulis et fremitum populi\ncircumstantis tormentis laniantibus ac longa iteratione cruciantibus\nrepugnasse, ut quod in nouissimo infirmitate carnis subactum\nuidetur meritorum praecedentium defensione releuetur et sit\nsatis talibus gloriam perdidisse, non tamen debere nos eis et\nueniae locum cludere adque eos a paterna pietate et a nostra\ncommunicatione priuare: quibus aetimamus ad deprecandam\nclementiam Domini posse sufficere quod triennium iugiter et\ndolenter ut scribitis cum summa paenitentiae lamentatione\nplanxerunt. certe non puto incaute et temere his pacem committi\nquos uidemus militiae suae fortitudine nec prius pugnae\ndefuisse, et si acies etiam denuo uenerit, gloriam suam posse\nreparare. nam cum in concilio placuerit paenitentiam agentibus\nin infirmitatis periculo subueniri et pacem dari, debent utique in\naccipienda pace praecedere quos uidemus non animi infirmitate\ncecidisse, sed in proelio congressos et uulneratos per inbecillitatem\ncarnis confessionis suae coronam non potuisse perferre,\nmaxime cum cupientibus mori non permitteretur occidi, sed\ntamdiu fessos tormenta laniarent quamdiu non fidem quae inuicta\nest uincerent, sed carnem quae infirma est fatigarent.\nQuoniam tamen scripsistis ut cum pluribus collegia de hoc\nipso plenissime tractem et res tanta exigit maius et pensius de\nmultorum conlatione consilium et nunc omnes fere inter Paschae\nprima sollemnia apud se cum fratribus demorantur, quando sollemnitati\ncelebrandae apud suos satisfecerint et ad me uenire coeperint,\n\n\n\n\ntractabo cum singulis plenius, ut de eo quod consuluistis figatur\napud nos et rescribatur uobis firma sententia multorum sacerdotum\nconsilio ponderata. opto nos, fratres carissimi, semper\nbene ualere.\nCVPRIANVS LIBERALIS CALDONIVS NICOMEDES CAECILIVS IVNIVS MARRVTIVS FELIX SVCCESSVS FAVSTINVS FOBTVNATVS VICTOR SATVRNINVS ALIVS SATVRNINVS EOGATIANVS TERTVLLVS LVCIANVS SATTTVS SECVNDINVS ALIVS SATVRNINVS EVTVCHES AMPIVS ALIVS SATVRNINVS AVRELIVS PRISCVS HERCVLANEVS VICTORICVS QVINTVS BONO. RATVS MANTHANEVS HORTENSIANVS VERIANVS IAMBVS DONATVS POMPONTVS POLVCARPVS DEMETRIVS ALIVS DONATVS PRIVATIANVS PORTVNATVS ROGATVS ET MONNVLVS CORNEIO FRATRI S. Statueramus quidem pridem, frater carissime, participato inuicem\nnobiscum consilio ut qui in persecutionis infestatione subplantati\nab aduersario et lapsi fuissent et sacrificiis se inlicitis\nmaculassent, agerent diu paenitentiam plenam et si periculum\ninfirmitatis urgueret, pacem sub ictu mortis acciperent. nec enim..\nfas erat aut permittebat paterna pietas et diuina clementia\n\n\n\n\n\n\necclesiam pulsantibus cludi et dolentibus ac deprecantibus spei salutaris\nsubsidium denegari, ut de saeculo recedentes sine communicatione\net pace ad Dominum dimitterentur, quando permiserit\nipse et legem dederit ut ligata in terris et in caelis ligata essent,\nsolui autem possent illic quae hic prius in ecclesia soluerentur.\nsed enim cum uideamus diem rursus alterius infestationis adpropinquare\ncoepisse et crebris adque adsiduis ostensionibus admoneamur\nut ad certamen quod nobis hostis indicit armati et\nparati simus, plebem etiam nobis de diuina dignatione commissam\nexhortationibus nostris paremus, paremus omnino milites\nChristi qui arma desiderant et proelium flagitant intra castra\ndominica colligamus: necessitate cogente censuimus eis qui de\necclesia Domini non recesserunt et paenitentiam agere et lamentari\nac Dominum deprecari a primo lapsus sui die non destiterunt,\npacem dandam esse et eos ad proelium quod inminet armari\net instrui oportere.\nObtemperandum est namque ostensionibus adque admonitionibus\niustis, ut a pastoribus oues in periculum non deserantur, sed\ngrex omnis in unum congregetur et exercitus Domini ad certamen\nmilitiae caelestis armetur. merito enim trahebatur dolentium\npaenitentia tempore longiore ut infirmis in exitu subueniretur\nquamdiu quies et tranquillitas aderat, quae differre diu plangentium\nlacrimas et subuenire sero morientibus in infirmitate pateretur.\nat uero nunc non infirmis sed fortibus pax necessaria est nec\nmorientibus sed uiuentibus communicatio a nobis danda est,, ut\n\n\n\n\nquos excitamus et hortamur ad proelium non inermes et nudos\nrelinquamus, sed protectione sanguinis et corporis Christi muniamus,\net cum ad hoc fiat eucharistia ut possit accipientibus esse\ntutela, quos tutos esse contra aduersarium uolumus, munimento\ndominicae saturitatis armemus. nam quomodo docemus ant prouocamus\neos in confessione nominis sanguinem suum fundere, si\neis militaturis Christi sanguinem denegamus? aut quomodo ad\nmartyrii poculum idoneos facimus, si non eos prius ad bibendum\nin ecclesia poculum Domini iure communicationis admittimus?\nInteresse debet, frater carissime, inter eos qui uel apostatauerunt\net ad saeculum cui renuntiauerant reuersi gentiliter uiuunt,\nuel ad haereticos transfugae facti contra ecclesiam parricidalia\ncotidie arma suscipiunt, et inter eos qui ab ecclesiae limine non\nrecedentes et inplorantes iugiter ac dolenter diuina et paterna\nsolacia nunc se ad pugnam paratos esse et pro Domini sui nomine\nac pro sua salute stare fortiter et pugnare profitentur. hoc in tempore\npacem nos non dormientibus sed uigilantibus damus, pacem\nnon deliciis sed armis damus, pacem non ad quietem sed ad\naciem damus. si secundum quod eos audimus et optamus et credimus\nfortiter steterint et aduersarium nobiscum in congressione\nprostrauerint, non paenitet pacem concessisse tam fortibus, immo\nepiscopatus nostri honor grandis et gloria est pacem dedisse\nmartyribus, ut sacerdotes qui sacrificia Dei cotidie celebramus\nhostias Deo et uictimas praeparemus. si autem, quod Dominus\nauertat a fratribus nostris, aliquis lapsorum fefellerit, ut pacem\n\n\n\n\nsubdole petat et inpendentis proelii tempore communicationem\nnon proeliaturus accipiat, se ipsum fallit et decipit, qui aliud\ncorde occultat et aliud uoce pronuntiat. nos in quantum nobis et\nuidere et iudicare conceditur, faciem singulorum uidemus, cor\nscrutari et mentem perspicere non possumus. de his iudicat\noccultorum scrutator et cognitor cito uenturus et de arcanis cordis\nadque abditis iudicaturus. obesse autem mali bonis non debent,\nsed magis mali a bonis adiuuari. nec ideo martyrium facturis\npax neganda est quia sunt quidam negaturi, cum propter\nhoc pax danda sit omnibus militaturis, ne per ignorantiam nostram\nille incipiat praeteriri qui habet in proelio coronari.\nNec quisquam dicat: qui martyrium tollit sanguine suo baptizatur,\nnec pax illi ab episcopo necessaria est habituro gloriae\nsuae pacem et accepturo maiorem de Domini dignatione mercedem\nprimo idoneus esse non potest ad martyrium qui ab ecclesia\nnon armatur ad proelium, et mens deficit quam non recepta\neucharistia erigit et accendit. Dominus enim in euangelio suo\ndicit: cum autem uos tradiderint, nolite cogitare\nquid loquamini. dabitur enim uobis in illa hora\nquid loquamini. non enim uos estis qui loquimini,\nsed spiritus patris uestri qui loquitur in nobis.\nquando autem dicat in traditis adque in confessione nominis constitutis\nspiritum patris loqui, quomodo potest ad confessionem\nparatus aut idoneus inueniri qui non prius pace accepta receperit\nspiritum patris, qui corroborans seruos suos ipse loquitur et\n\n\n\n\n\n\nconfitetur in nobis? tunc deinde si relictis omnibus rebus suis\nfugerit et in latebris adque in solitudine constitutus in latrones\nforte incurrerit aut in febribus et in languore decesserit, nonne\nnobis inputabitur quod tam bonus miles, qui omnia sua dereliquit\net contempta domo et parentibus ant liberis sequi dominum\nsuum maluit, sine pace et sine communicatione decedit? nonne\nnobis uel neglegentia segnis uel duritia crudelis adscribetur in\ndie iudicii quod pastores creditas et commissas nobis oues nec\ncurare in pace nec in acie uoluerimus armare? nonne ingeretur\nnobis a Domino quod per prophetam suum clamat et dicit: ecce\nlac consumitis et lanis uos tegitis, et quod crassum\nest interficitis, et oues meas non pascitis, quod\ninfirmatum est non confortastis, et quod male\nhabuit non conroborastis, et quod contribulatum\nest non consolati estis, et quod errabat non reuocastis,\net quod perit non inquisistis, et quod forte\nfuit confecistis labore, etdispersae sunt oues meae,\neo quod non sint pastores, et facta sunt in comestura\nomnibus bestiis agri, et non fuit qui inquireret\nneque qui reuocaret. propterea haec dicit\nDominus: ecce ego super pastores et inquiram\n\n\n\n\n\n\noues meas de manibus eorum et auertam eas, ut non\npascant oues meas: et iam non pascent eas, et extraham\noues meas de ore eorum et pascam eas cum\niudicio.\n.Ne igitur ore nostro, quo pacem negamus, quo duritiam magis\nhumanae crudelitatis quam diuinae et paternae pietatis opponimus,\noues nobis commissae a Domino reposcantur, placuit nobis\nsancto spiritu suggerente et Domino per uisiones multas et manifestas\nadmonente, ut quia hostis nobis inminere praenuntiatur et\nostenditur, colligere intra castra milites Christi et examinatis\nsingulorum causis pacem lapsis dare, immo pugnaturis arma\nsuggerere. quod credimus uobis quoque paternae misericordiae\ncontemplatione placiturum. quod si de collegis aliquis extiterit\nqui urguente certamine pacem fratribus et sororibus non putat\ndandam, reddet ille rationem in die iudicii Domino uel inportunae\ncensurae uel inhumanae duritiae suae. nos quod fidei et\ncaritati et sollicitudini congruebat, quae erant in conscientia\nnostra protulimus, diem certaminis adpropinquasse, hostem.\nuiolentum cito contra nos exurgere, pugnam non talem qualis\nfuit sed grauiorem multo et acriorem uenire, hoc nobis diuinitus\nfrequenter ostendi, de hoc nos prouidentia et misericordia Domini\n\n\n\n\nsaepius admoneri: de cuius ope et pietate qui in eum confidimus\npossumus esse securi, quia qui in pace militibus suis futuram\npraenuntiat pugnam dabit militantibus in congressione uictoriam.\noptamus te. frater carissime. semper bene ualere.\nCVPRIANTS PLEBI THIBARI CONSISTENTI S. Cogitaueram quidem, fratres dilectissimi, atque in notis habebam,\nsi rerum ratio ac temporis condicio permitteret, secundum\nquod frequenter desiderastis, ipse ad uos uenire, et quantulacumque\nmediocritate exhortationis nostrae praesens illic fraternitatem\ncorroborare. sed quoniam sic rebus urguentibus detinemur\nut longe istinc excurrere et diu a plebe cui de diuina indulgentia\npraesumus abesse non detur facultas, has interim pro\nme ad uos uicarias litteras misi. nam cum Domini instruentis\ndignatione instigemur saepius et admoneamur, ad uestram\nquoque conscientiam admonitionis nostrae sollicitudinem perferre\ndebemus. scire enim debetis et pro certo credere ac tenere\npressurae diem super caput esse coepisse et occasum saeculi\natque antichristi tempus adpropinquasse, ut parati omnes ad\nproelium stemus nec quicquam nisi gloriam uitae aeternae et\ncoronam confessionis dominicae cogitemus, nec putemus talia\nesse quae ueniunt qualia fuerunt illa quae transierunt. grauior\n\n\n\n\n\n\nnunc et ferocior pugna imminet, ad quam fide incorrupta et\nuirtute robusta parare se debeant milites Christi, . considerantes\nidcirco se cotidie calicem sanguinis Christi bibere ut possint et\nipsi propter Christum sanguinem fundere. hoc est enim uelle\ncum Christo inueniri, id quod Christus et docuit et fecit imitari\nsecundum Iohannem apostolum dicentem: qui dicit se in\nChristo manere, debet quomodo ille ambulauit et\nipse ambulare. item Paulus apostolus exhortatur et docet\ndicens: sumus filii Dei. si autem filii et heredes Dei,\ncoheredes autem Christi, siquidem conpatiamur ut\net conmagnificemur.\nQuae nunc omnia consideranda sunt nobis, ut nemo quicquam\nde saeculo iam moriente desideret, sed sequatur Christum, qui\net uiuit in aeternum et uiuificat seruos suos in fide sui nominis\nconstitutos. uenit enim tempus, fratres dilectissimi, quod iam\npridem Dominus noster praenuntiauit et docuit aduenire dicens:\nueniet hora ut omnis qui uos occiderit putet se\nofficium Deo facere. sed hoc facient, quoniam non\ncognouerunt patrem neque me. haec autem locutus\nsum uobis ut cum uenerit hora eorum, memores sitis\nquia ego dixi uobis. nec quisquam miretur persecutionibus\nnos adsiduis fatigari et pressuris angentibus frequenter urgeri,\nquando haec futura in nouissimis temporibus Dominus ante praedixerit\net militiam nostram magisterio et hortamento sui sermonis\ninstruxerit, Petrus quoque apostolus eius docuerit ideo\n\n\n\n\n\n\n\n\n\n\npersecutiones fieri ut probemur et ut dilectioni Dei iusto iustorum.\npraecedentium exemplo nos etiam morte et passionibus\ncopulemur. posuit enim in epistula sua dicens: carissimi,\nnolite mirari ardorem accidentem uobis, qui ad\ntemptationem uestram fit, nec excidatis tamquam\nnouum uobis contingat sed quotienscumque communicatis\nChristi passionibus, per omnia gaudete,\nut et in reuelatione facta claritatis eius gaudentes\nexultetis. si inproperatur uobis in nomine Christi,\nbeati estis, quia maiestatis et uirtutis Domini nomen\nin uobis requiescit, quod quidem secundum\nillos blasphematur, secundum nos autem honoratur.\ndocuerunt autem nos apostoli ea quae de praeceptis dominicis\net caelestibus mandatis ipsi quoque didicerunt Domino ipso\nscilicet corroborante nos et dicente: nemo est qui relinquat\ndomum aut agrum aut parentes aut fratres aut uxorem\naut filios propter regnum Dei, et non recipiat\nsepties tantum in isto tempore, in saeculo autem\nuenturo uitam aeternam. et iterum, beati, inquit, eritis,\ncum odio uos habuerint homines et separauerint\nuos et expulerint et maledixerint nomini uestro\nquasi nequam propter filium hominis. \\'gaudete in\nilla die et exultate. ecce enim merces uestra multa\nin caelis.\nGaudere nos et exultare uoluit in persecutionibus Dominus,\nquia quando persecutiones fiunt, tunc dantur coronae fidei, tunc\nprobantur milites Dei, tunc martyribus patent caeli. neque enim\nsic nomen militiae dedimus ut pacem tantummodo cogitare et\ndetractare ac recusare militiam debeamus, quando in ipsa militia\n\n\n\n\n\n\nprimus ambulauerit Dominus humilitatis et tolerantiae et passionis\nmagister, ut quod fieri docuit prior faceret et qui pati\nhortatur prior pro nobis ipse pateretur. sit ante oculos, fratres\ndilectissimi, quod qui omne iudicium a patre solus accepit et\nqui uenturus est iudicaturus, iam iudicii sui et cognitionis futurae\nsententiam protulerit praenuntians et contestans confessurum\nse coram patre suo confitentes et negaturum negantes.\nsi mortem possemus euadere, merito mori timeremus. porro autem\ncum mortalem mori necesse sit, amplectamur occasionem\nde diuina promissione et dignatione uenientem et fungamur\nexitum. mortis cum praemio inmortalitatis nec uereamur occidi, quos\nconstet quando occidimur coronari.\nNec quisquam, fratres dilectissimi, cum populum nostrum\nfugari conspexerit metu persecutionis et spargi conturbetur, quod\ncollectam fraternitatem non uideat nec tractantes episcopos audiat.\nsimul tunc omnes esse non possunt, quibus occidere non\nlicet, sed occidi necesse est. ubicumque in illis diebus unusquisque\nfratrum fuerit a grege interim ac necessitate temporis\ncorpore non spiritu separatus, non moueatur ad fugae illius\nhorrorem nec recedens et latens deserti loci solitudine terreatur.\nsolus non est cui Christus in fuga comes est. solus non est\nqui templum Dei seruans ubicumque fuerit sine Deo non est.\net si fugientem in solitudine ac montibus latro oppresserit, fera\ninuaserit, fames aut sitis aut frigus adflixerit, uel per maria\npraecipiti nauigatione properantem tempestas ac procella submerserit,\nspectat militem suum Christus ubicumque pugnantem\net persecutionis causa pro nominis sui honore morienti\n\n\n\n\n\n\npraemium reddit quod daturum se in resurrectione promisit. nec\nminor est martyrii gloria non publice et inter multos perisse,\ncum pereundi causa sit propter Christum perire. sufficit ad\ntestimonium martyrii sui testis ille qui probat martyras et\ncoronat.\nImitemur, fratres dilectissimi, Abel iustum qui initiauit\nmartyria dum propter iustitiam primus occiditur. imitemur\nAbraham Dei amicum qui non est cunctatus ut filium uictimam\nsuis manibus offerret, dum Deo fide deuotionis obsequitur.\nimitemur tres pueros Ananian Azarian Misaelem, qui nec aetate\nterriti nec captiuitate fracti Iudaea deuicta et Hierosolymis\ncaptis in ipso regno suo regem fidei uirtute uicerunt) qui adorare\nstatuam quam Nabuchodonosor rex fecerat iussi et minis regis\net flammis fortiores extiterunt, proclamantes et fidem suam per\nhaec uerba testantes: Nabuchodonosor rex, non opus est\nnobis de hoc uerbo respondere tibi. est enim Deus\ncui nos seruimus potens eripere nos de camino ignis\nardentis, et de manibus tuis liberabit nos: et sinon,\nnotum sit tibi quia diis tuis non seruimus et imaginem\nauream quam statuisti non adoramus. credebant\nse illi secundum fidem posse euadere, sed addiderunt\net si non, ut sciret rex illos propter Deum quem colebant et\nmori posse. hoc est enim robur uirtutis et fidei credere et scire\nquod Deus a morte praesenti liberare possit, et tamen mortem\nnon timere nec cedere, ut probari fortius fides possit. erupit\nper os eorum spiritus sancti incorruptus et inuictus uigor, ut\n\n\n\n\n\n\nappareat uera esse quae in euangelio suo Dominus edixit dicens:\ncum autem uos adprehenderint, nolite cogitare quid,\nloquamini. dabitur enim uobis in illa hora quid loquamini.\nnon enim uos estis qui loquimini, sed spiritus\npatris uestri qui loquitur in uobis. dixit quid\nloqui et respondere possimus dari nobis in illa hora diuinitus et\nofferri, nec nos tunc esse qui loquimur, sed spiritum Dei patris\n: qui cum a confitentibus non discedit neque diuiditur, ipse\nin nobis et loquitur et coronatur. sic et Daniel cum conpelleretur\nadorare idolum Bel quem tunc populus et rex colebat\nin adserendum Dei sui honorem plena fide et libertate prorupit\ndicens: nihil colo ego nisi Dominum Deum meum qui\ncondidit caelum et terram.\nQuid in Machabaeis beatorum martyrum grauia tormenta et\nmultiformes septem fratrum poenae et confortans liberos suos\nmater in poenis et moriens ipsa quoque cum liberis, nonne magnae\nuirtutis et fidei documenta testantur et nos ad martyrii\ntriumphum suis passionibus adhortantur? quid prophetae quos\nad praescientiam futurorum spiritus sanctus animauit? quid apostoli\nquos Dominus elegit? nonne cum iusti occiduntur propter\niustitiam mori nos quoque docuerunt? Christi natiuitas a mar\ntyriis infantium statim coepit, ut ob nomen eius a bimatu et\ninfra qui fuerant necarentur. aetas necdum habilis ad pugnam\nidonea extitit ad coronam. ut appareret innocentes esse qui propter\nChristum necantur, infantia innocens ob nomen eius occisa est.\nostensum est neminem esse a periculo persecutionis inmunem,\nquando et tales martyria fecerunt. quam uero grauis causa sit\n\n\n\n\n\n\nhominis christiani seruum pati nolle, cum passus sit prior Dominus,\net pro peccatis nostris nos pati nolle, cum peccatum suum\nproprium non habens passus sit ille pro nobis? filius Dei passus\nest ut nos filios Dei faceret, et filius hominis pati non uult ut esse\nDei filius perseueret si odio saeculi laboramus, odium saeculi\nsustinuit prior Christus: si contumelias in hoc mundo, si fugam,\nsi tormenta toleramus, grauiora expertus est mundi factor et\ndominus, qui et admonet dicens: si saeculum, inquit, nos\nodit, mementote quoniam me primo odiit. sidesaeculo\nessetis, saeculum quod suum esset amaret: sed\nquia de saeculo non estis et ego elegi nos de saeculo,\npropterea odit uos saeculum. mementote sermonis\nquem dixi nobis. non est seruus maior domino suo.\nsi me persecuti sunt, et nos persequentur. Dominus\net Deus noster quicquid docuit et fecit, ut discipulus excusatus\nesse non possit qui discit et non facit.\nNeque aliquis ex nobis, fratres dilectissimi, futurae persecutionis\nmetu aut antichristi inminentis aduentu sic terreatur ut\nnon euangelicis exhortationibus et praeceptis ac monitis caelestibus\nad omnia inueniatur armatus. uenit antichristus, sed superuenit\nChristus. grassatur et saeuit inimicus, sed statim sequitur\nDominus passiones nostras et uulnera uindicaturus. irascitur aduersarius\net minatur, sed est qui possit de eius manibus liberare.\nille metuendus est cuius iram nemo poterit euadere ipso praemonente\net dicente: ne timueritis eos qui occidunt corpus,\nanimam autem non possunt occidere. magis\n\n\n\n\n\n\nautem metuite eum qui potest et corpus et animam\noccidere in gehennam. et iterum: qui amat animam\nsuam, perdet illam, et qui odit animam suam in isto\nsaeculo, in uitam aeternam conseruabit illam. et\napocalypsis instruit et praemonet dicens: si quis adorat bestiam\net imaginem eius et accipit notam in fronte\nsua et in manu, bibet et ipse de uino irae Dei\nmixto in poculo irae eius, et punietur igne et sulphure\nsub oculis. sanctorum angelo.rum et sub oculis\nagni, et fumus de tormentis eorum in saecula saeculorum\nascendet, nec habebunt requiem die ac\nnocte quicumque adorat bestiam et imaginem eius.\nAd agonem saecularem exercentur homines et parantur et\nmagnam gloriam conputant honoris sui, si illis spectante populo\net imperatore praesente contigerit coronari. ecce agon sublimis\net magnus et coronae caelestis praemio gloriosus, ut spectet nos\ncertantes Deus et super eos quos filios facere dignatus est oculos\nsuos pandens certaminis nostri spectaculo perfruatur. proeliantes\nnos et fidei congressione pugnantes spectat Deus, spectant angeli\neius , spectat et Christus. quanta est gloriae dignitas, quanta\nfelicitas praeside Deo congredi et Christo iudice coronari? armemur,\nfratres dilectissimi, uiribus totis et paremur ad agonem,\nmente incorrupta, fide integra, uirtute deuota. ad aciem quae\n\n\n\n\n\n\nnobis indicitur Dei castra procedant. armentur integri, ne perdat\ninteger quod nuper stetit. armentur et lapsi. ut et lapsus recipiat\nquod amisit, integros honor, lapsos dolor ad proelium prouocet.\narmari et parari nos beatus apostolus docet dicens: non est nobis\nconluctatio aduersus carnem et sanguinem, sed\naduersus potestates et principes huius mundi et\nharum tenebrarum, aduersus spiritus nequitiae in\ncaelestibus. propter quod induite tota arma, at\npossitis resistere in die nequissimo, ut cum omnia\nperfeceritis stetis adcincti lumbos uestros in ueritate,\ninduti loricam iustitiae et calciati pedes in\npraeparatione pacis euangelii, adsumentes scutum\nfidei, in quo possitis omnia ignita iacula nequissimi\nextinguere et galeam salutis et gladium spiritus,\nqui est sermo Dei.\nHaec arma sumamus, his nos tntamentis spiritalibus et caelestibus\nmuniamus, ut in die nequissimo resistere diaboli minis et\nrepugnare possimus. induamus loricam iustitiae, ut contra inimici\niacula munitum sit pectus et tutum. calciati sint euangelico magisterio\net armati pedes, ut cum serpens calcari a nobis et obteri\ncoeperit, mordere et subplantare non possit. portemus fortiter\nscutum fidei, quo protegente quidquid iaculatur inimicus possit\nextingui. accipiamus quoque ad tegumentum capitis galeam spiritalem,\nut muniantur aures, ne audiant edicta feralia, muniantur\noculi, ne uideant detestanda simulacra, muniatur frons, ut signum\nDei incolume seruetur, muniatur os, ut Dominum suum Christum\n\n\n\n\nuictrix lingua fateatur. armemus et dexteram gladio spiritali,\nut sacrificia funesta fortiter respuat, ut eucharistiae memor quae\nDomini corpus accipit ipsum conplectatur, postmodum Domini\nsumptura praemium caelestium coronarum.\nO dies ille qualis et quantus adueniet, fratres dilectissimi, cum\ncoeperit populum suum Dominus recensere et diuinae cognitionis\nexamine singulorum merita recognoscere, mittere in gehennam\nnocentes et persecutores nostros flammae poenalis perpetuo ardore\ndamnare, nobis uero mercedem fidei et deuotionis exsoluere.\nquae erit gloria et quanta laetitia admitti ut Deum uideas, honorari\nut cum Christo Domino Deo tuo salutis ac lucis aeternae\ngaudium capias, Abraham et Isaac et Iacob et patriarchas omnes\net apostolos et prophetas et martyras salutare, cum iustis et Dei\namicis in regno caelorum datae inmortalitatis uoluptate gaudere,\nsumere illic quod nec oculus uidit nec auris audiuit nec in cor\nhominis ascendit. maiora enim nos accipere quam quod hic aut\noperamur aut patimur apostolus praedicat dicens: non sunt\ncondignae passiones huius temporis ad superuenturam\nclaritatem quae reuelabitur in nobis. cum\nreuelatio illa uenerit, cum claritas super nos Dei fulserit, tam\nbeati erimus et laeti dignatione Domini honorati, quam rei remanebunt\net miseri qui Dei desertores aut contra Deum rebelles\nuoluntatem fecerunt diaboli, ut eos necesse sit cum ipso simul\ninextinguibili igne torqueri.\nHaec, fratres dilectissimi, haereant cordibus uestris. haec sit\narmorum nostrorum praeparatio, haec diurna ac nocturna\n\n\n\n\n\n\nmeditatio, ante oculos habere et cogitatione semper ac sensibus uoluere\niniquorum supplicia et praemia ac merita iustorum, quid negantibus\nDominus comminetur ad poenam, quid contra confitentibus\npromittat ad gloriam. si haec cogitantibus ae meditantibus nobis\nsuperuenerit persecutionis dies, miles Christi praeceptis eius et\nmonitis eruditus non expauescit ad pugnam, sed paratus est ad\ncoronam. opto uos, fratres carissimi, semper bene ualere.\nCVPRIANVS CORNELIO FRATRI S. Legi litteras tuas, frater carissime, quas per Saturum fratrem\nnostrum acoluthum misisti et dilectionis fraternae et ecclesiasticae\ndisciplinae et sacerdotalis censurae satis plenas, quibus\nsignificasti a te Felicissimum hostem Christi non nonam, sed iam\npridem ob crimina sua plurima et grauissima abstentum et non\ntantum mea sed et plurimorum coepiscoporum sententia condemnatum\nreiectum a te illic esse, et cum uenisset stipatus caterua\net factione desperatorum, uigore pleno quo episcopos agere oportet\npulsum de ecclesia esse, de qua iam pridem cum sui similibus\nDei maiestate et Christi Domini et iudicis nostri seueritate depulsus\nest, ne schismatis et discidii auctor, ne pecuniae\n\n\n\n\n\n\ncommissae sibi fraudator, ne stuprator uirginum, ne matrimoniorum\nmultorum depopulator adque corruptor ultra adhuc sponsam\nChristi incorruptam sanctam pudicam praesentiae suae dedecore\net inpudica adque incesta contagione uiolaret.\nSed enim lecta alia epistula, frater, quam primis litteris subiunxisti,\nsatis miratus sum, cum animaduertissem te minis ac\nterroribus eorum qui uenerant aliquantum esse commotum, cum\nte secundum quod scripsisti adgressi essent, cum summa desperatione\ncomminantes quod si litteras quas adtulerant non accepisses,\npublice eas recitarent, et multa turpia ac probrosa et ore\nsuo digna proferrent. quod si ita res est, frater carissime, ut\nnequissimorum timeatur audacia et quod mali iure adque aequitate\nnon possunt temeritate ac desperatione perficiant, actum est de\nepiscopatus uigore et de ecclesiae gubernandae sublimi ac diuina\npotestate, nec christiani ultra aut durare aut esse iam possumus,\nsi ad hoc uentum est ut perditorum minas adque insidias pertimescamus.\nnam et gentiles et Iudaei minantur et haeretici adque\nomnes quorum pectora et mentes diabolus obsedit uenenatam\nrabiem suam cotidie furiosa uoce testantur. non tamen idcirco\ncedendum est quia minantur, aut inde aduersarius et inimicus\nmaior est Christo quia tantum sibi uindicat et adsumit in saeculo.\nmanere apud nos debet t frater carissime, fidei robur inmobile et\nstabilis adque inconcussa uirtus contra omnes incursus adque inpetus\noblatrantium fluctuum uelut petrae obiacentis fortitudine\net mole debet obsistere. nec interest unde episcopo aut terror\naut periculum ueniat, qui terroribus et periculis uiuit obnoxius\net tamen fit de ipsis terroribus ac periculis gloriosus. neque enim\n\n\n\n\nsolas gentilium uel Iudaeorum minas cogitare et spectare debemus,\ncum uideamus ipsum Dominum a fratribus esse detentum\net ab eo quem inter apostolos ipse delegerat proditum, inter\ninitia quoque mundi Abel iustum non nisi frater occiderit et Iacob\nfugientem persecutus sit frater infestus et Ioseph puer uenierit\nuendentibus fratribus, in euangelio etiam legamus esse praedictum\nmagis domesticos inimicos futuros et qui prius copulati\nsacramento unanimitatis fuerint ipsos inuicem tradituros. nihil\ninterest quis tradat aut saeuiat, cum Deus tradi permittit et\ncoronari. neque nobis ignominia est pati a fratribus quod passus\nest Christus nec illis gloria est facere quod fecerit ludas. quae\n, autem sui elatio est, quae comminantium tumens et inflata et\nuana iactatio, illic absenti minari, cum hic me habeant in potestate\npraesentem? conuicia eorum quibus se et uitam suam\ncotidie lacerant non timemus, fustes et lapides et gladios quos\nuerbis parricidalibus iactitant non perhorrescimus. quod in illis\nest, homicidae sunt apud Deum tales. necare tamen non possunt,\nnisi eis Dominus necare permiserit. et cum nobis semel moriendum\nsit, illi tamen odio et uerbis et delictis suis cotidie\nperimunt.\nSed non idcirco , frater carissime, reliquenda est ecclesiastica\ndisciplina aut sacerdotalis soluenda censura quoniam conuiciis\ninfestamur aut terroribus quatimur, quando occurat [et moneat\nscriptura diuina] dicens: ille uero qui praesumit et\n\n\n\n\n\n\ncontumax est, uir sui iactans, nihil omnino proficiet, qui\ndilatauit tamquam inferi animam suam. et iterum:\net uerba uiri peccatoris ne timueritis, quia gloria\neius in stercora erit et in uermes. hodie extolletur\net eras non inuenietur: quoniam conuersus est in\nterram suam, et cogitatio eius peribit. et iterum: uidi\nimpium exaltatum et extolli super cedros Libani:\net transiui, et ecce non fuit. et quaesiui eum, et\nnon est inuentus locus eius. exaltatio et inflatio et adrogans\nac superba iactatio non de Christi magisterio, qui humilitatem\ndocet, sed de antichristi spiritu nascitur, cui exprobrat\nper prophetam Dominus et dicit: t u autem dixisti\nin animo tuo: in caelum ascendam, super stellas\nDei ponam sedem meam, sedebo in monte alto super\nmontes altos in aquilonem, ascendam super nubes,\nero similis altissimo. et addidit dicens: tu uero ad\ninferos descendes in fundamenta terrae: et qui\nuidebunt te, mirabuntur super te. unde et parem\ntalibus poenam scriptura diuina loco alio comminatur et dicit:\ndies enim Domini Sabaoth super omnem iniuriosum\net superbum et super omnem elatum et excelsum.\nde ore itaque ac de uerbis suis unusquisque statim proditur,\net utrum Christum in corde suo an uero antichristum habeat,\nloquendo detegitur, secundum quod Dominus in euangelio suo\n\n\n\n\n\n\ndicit: progenies uiperarum, quomodo potestis bona\nloqui, cum sitis nequam? de abundantia enim cordis\nos emittit. bonus homo de bono thesauro emittit\nbona et nequam homo de nequam thesauro emittit\nnequam. unde et diues ille peccator, qui de Lazaro in\nsinu Abraham posito adque in refrigerio constituto inplorat auxilium,\ncum in tormentis cruciabundus flammae cremantis ardoribus\naduratur, inter omnes corporis partes magis os eius\net lingua poenas dat, quia plus scilicet lingua sua et ore peccauerat.\nNam cum scriptum sit: neque maledici regnum Dei\nconsequantur, et iterum Dominus in euangelio suo dicat:\nqui dixerit fratri suo fatue et qui dixerit racha,\nreus erit in gehenna ignis, quomodo possunt censuram\nDomini ultoris euadere qui talia ingerunt non solum fratribus\nsed et sacerdotibus quibus honor tantus de Dei dignatione\nconceditur, ut quisque sacerdoti eius et ad tempus hic iudicanti\nnon obtemperaret statim necaretur P in Deuteronomio\nloquitur Dominus Deus dicens: et homo quicumque fecerit\nin superbia, ut non exaudiat sacerdotem autiudicem,\nquicumque fuerit in diebus illis, morietur\nhomo ille, et omnis populus cum audierit timebit\net non agent impie etiam nunc. item ad Samuelem cum\na Iudaeis sperneretur, Deus dicit: non te spreuerunt sed\n\n\n\n\n\n\nme spreuerunt. et Dominus quoque in euangelio: qui audit\nuos me audit et eum qui me misit, et qui reicit uos\nme reicit et eum qui me misit. et cum leprosum emundasset,\nuade, inquit, et demonstra tasacerdoti. et cum\npostea tempore passionis alapam accepisset a seruo sacerdotis\ncumque ei dixisset: sic respondes pontifici, aduersus\npontificem Dominus contumeliose nihil dixit nec quicquam de\nsacerdotis honore detraxit, sed innocentiam suam magis adserens\net ostendens, si male, inquit, locutus sum, exprobra\nde malo: si autem bene, quid me caedis?\n. item in actis apostolorum postmodum beatus apostolus Paulus,\ncum ei dictum esset: sic insilis in sacerdotem Dei maledicendo,\nquamuis Domino iam crucifixo sacrilegi et impii\net cruenti illi esse coepissent nec iam quicquam de sacerdotali honore\net auctoritate retinerent, tamen ipsum quamuis inane nomen\net umbram quandam sacerdotis cogitans Paulus, nesciebam\nfratres, inquit, quia pontifex est. scriptum est enim:\nprincipi tuae plebis non maledices.\nCum haec tanta ac talia multa exempla praecedant quibus\nsacerdotalis auctoritas et potestas de diuina dignatione firmatur,\nquales putas esse eos qui sacerdotum hostes et contra\necclesiam catholicam rebelles nec praemonentis Domini comminatione\nnec futuri iudicii ultione terrentur? neque enim aliunde\n\n\n\n\n\n\nhaereses obortae sunt aut nata sunt schismata quam quando\nsacerdoti Dei non obtemperatur nec unus in ecclesia ad tempus\nsacerdos et ad tempus iudex uice Christi cogitatur: cui si secundum\nmagisteria diuina obtemperaret fraternitas uniuersa, nemo\naduersum sacerdotum collegium quicquam moueret, nemo post\ndiuinum iudicium, post populi suffragium, post coepiscoporum\nconsensum, iudicem se non iam episcopis sed Deo faceret, nemo\ndiscidio unitatis Christi ecclesiam scinderet, nemo sibi placens\nac tumens seorsum foris haeresim nouam conderet: nisi si ita est\naliquis sacrilegae temeritatis ac perditae mentis ut putet sine\nDei iudicio fieri sacerdotem, cum Dominus in euangelio suo dicat:\n. nonne duo passeres asse ueneunt et neuter eorum\ncadit in terram sine patris uoluntate? cum ille nec\nminima fieri sine uoluntate Dei dicat, existimat aliquis summa\net magna aut non sciente aut non permittente Deo in ecclesia\nDei fieri, et sacerdotes id est dispensatores eius erunt non de\neius sententia ordinati? hoc est fidem non habere qua uiuimus,\nhoc est Deo honorem non dare cuius nutu et arbitrio regi et gubernari\nomnia scimus et credimus. plane episcopi non de uoluntate\nDei fiunt, sed qui extra ecclesiam fiunt, sed qui contra\ndispositionem et traditionem euangelii fiunt, sicut ipse Dominus\nin duodecim prophetis ponit et dicit: sibimet ipsi regem\nconstituerunt, et non per me. et iterum: sacrificia\n\n\n\n\n\n\neorum tamquam panis luctus, omnes qui manducant\nea contaminabuntur. et per Esaiam quoque spiritus\nsanctus clamat ac dicit: uae uobis, filii desertores.\nhaec dicit Dominus: habuistis consilium, non per\nme: et fecistis conuentionem, non per spiritummeum,\nadicere peccata super peccata.\nCeteium aÌâ¬â dico eniin prouooatus, dico dolens, dico conpulsus quando\nepiscopus in locum defuncti substituitur, quando populi\nuniuersi suffragio in pace deligitur, quando Dei auxilio in persecutione\nprotegitur, collegis omnibus fideliter iunctus, plebi\nsuae in episcopatu quadriennio iam probatus, in quiete seruiens\ndisciplinae, in tempestate proscriptus, adplicito et adiuncto\nepiscopatus sui nomine, totiens ad leonem petitus, in circo in\namphitheatro dominicae dignationis testimonio honoratus, his\nipsis etiam diebus quibus has ad te litteras feci ob sacrificia quae\nedicto proposito celebrare populus iubebatur clamore popularium\nad leonem denuo postulatus in circo: cum talia, frater carissime,\na quibusdam desperatis et perditis et extra ecclesiam constitutis\ninpugnari uidetur, apparet quis inpugnet, non scilicet Christus\nqui sacerdotes aut constituit aut protegit, sed ille qui Christo\naduersarius et ecclesiae eius inimicus ad hoc ecclesiae praepositum\n\n\n\n\n\n\n\n\n\n\nsua infestatione persequitur, ut gubernatore sublato atrocius\nadque uiolentius circa ecclesiae naufragia grassetur.\nNec quemquam fidelem et enangelii memorem adque apostoli\npraemonentis mandata retinentem mouere debet, frater carissime.\nsi quidam in extremis temporibus superbi et contumaces et sacerdotum\nDei hostes ant de ecclesia recedunt ant contra ecclesiam\nfaciunt, quando tales nunc futuros et Dominus et apostoli eius\nante praedixerint. nec praedixerint seruum deseri a quibusdam\nmiretur aliquis, quando ipsum Dominum magnalia et mirabilia\nsumma facientem et uirtutes Doi patris factorum suorum testimonio\nconprobantem discipuli sui reliquerint. et tamen ille non\nincrepuit recedentes ant grauiter comminatus est, sed magis\nconuersus ad apostolos suos dixit: numquid et nos uultis\nire? seruans scilicet legem qua homo libertati suae relictus et\nin arbitrio proprio constitutus sibimet ipse uel mortem adpetit\nuel salutem. Petrus tamen super quem aedificata ab eodem\nDomino fuerat ecclesia unus pro omnibus loquens et ecclesiae\nuoce respondens ait: Domine, ad quem imus? uerbum\nuitae aeternae habes, et nos credimus et cognouimus\nquoniam tu es Christus filius Dei uiui, significans\nscilicet et ostendens eos qui a Christo recesserint culpa sua\nperire, ecclesiam tamen quae in Christum credat et quae semel\nid quod cognouerit teneat, numquam ab eo omnino discedere et\neos esse ecclesiam qui in domo Dei permanent, plantationem\nuero plantatam a Deo patre non esse quos uidemus non frumenti\n\n\n\n\n\n\nstabilitate solidari, sed tamquam paleas dissipantis inimici spiritu\nuentilari, de quibus et Iohannes in epistula sua dicit: ex nobis\nexierunt, sed non fuerunt ei nobis, si enim fuissent\nex nobis, mansissent nobiscum. item Paulus monet nos\ncum mali de ecclesia pereunt non moueri nec recedentibus perfidis\nfidem minui. quid enim, inquit, si exciderunt a\nfide quidam eorum, numquid infidelitas illorum\nfidem Dei euacuauit? absit: est enim Deus uerax,\nomnis autem homo mendax.\nQuod ad nos adtinet, conscientiae nostrae conuenit, frater, dare\noperam ne quis culpa nostra de ecclesia pereat: si autem quis\nultro et crimine suo perierit et paenitentiam agere adque ad\necclesiam redire noluerit, nos die iudicii inculpatos futuros qui\nconsulimus sanitati, illos solos in poenis remansuros qui noluerint\nconsilii nostri salubritate sanari. nec mouere nos debent conuicia\nperditorum quo minus a uia recta et a certa regula non recedamus,\nquando et apostolus instruat dicens: si hominibus placerem,\nChristi seruus non essem. interest utrum quis\nhomines promereri an Deum cupiat. si hominibus placetur, Dominus\noffenditur. si uero id enitimur et elaboramus ut possimus\nDeo placere, et conuicia et maledicta debemus humana contemnere.\nQuod autem tibi de Fortunato isto psendoepiscopo a paucis et\ninueteratis haereticis constituto non statim scripsi, frater carissime,\nnon ea res erat quae in notitiam tuam deberet festinato\nstatim quasi magna aut metuenda perferri, maxime quando et\nFortunati nomen iam satis nosses, qui est unus ex quinque presbyteris\niam pridem de ecclesia profugis et sententia coepiscoporum\nnostrorum multorum et grauissimorum uirorum nuper abstentis\nqui super hac re priore anno ad te litteras fecerunt. item\nFelicissimum signiferum seditionis recognosceres, qui et ipse in\nisdem coepiscoporum nostrorum factis ad te pridem litteris continetur:\nqui non tantum ab his istic abstentus, sed et abs te illic\nnuper de ecclesia pulsus est. cum haec in notitia tua esse confiderem\net pro certo haerere memoriae et disciplinae tuae scirem,\nnecessarium non putaui celeriter et urgenter haereticorum tibi\nineptias nuntiandas. neque enim ad catholicae ecclesiae maiestatem\npariter ac dignitatem pertinere debet quid apud se haereticorum\net schismaticorum moliatur audacia. nam et pars Nouatiani\nMaximum presbyterum nuper ad nos a Nouatiano legatum missum\nadque a nostra communicatione reiectum nunc istic sibi\nfecisse pseudoepiscopum dicitur. nec tamen de hoc tibi scripseram,\nquando haec omnia contemnantur a nobis et miserim tibi proxime\nnomina episcoporum istic constitutorum qui integri et sani in\necclesia catholica fratribus praesunt. quod utique ideo de omnium\nnostrorum consilio placuit tibi scribere ut erroris diluendi ac\n\n\n\n\nperspiciendae ueritatis conpendium fieret et scires tu et collegae\nnostri quibus scribere et litteras mutuo a quibus uos accipere\noporteret: si quis autem praeter hos quos epistula nostra conplexi\nsumus scribere nobis auderet, sciretis eum uel sacrificio uel\nlibello esse maculatum uel unum de haereticis, peruersum scilicet\net profanum. nanctus tamen occasionem familiarissimi hominis et\nclerici per Felicianum acoluthum, quem cum Perseo collega\nnostro miseras, inter cetera quae in notitiam tuam perferenda\nhinc fuerant etiam de Fortunato isto tibi scripsi. sed dum istic\nFelicianus frater noster uel uento retardatur uel accipiendis aliis\nepistulis a nobis detinetur, Felicissimo ad uos properante praeuentus\nest. ita enim semper scelera festinant quasi contra innocentiam\nfestinatione praeualeant.\nPer Felieianum autem significaui tibi, frater, uenisse Charthaginem\nPriuatum ueterem haereticum in Lambesitana colonia\nante multos fere annos ob multa et grauia delicta nonaginta\nepiscoporum sententia condemnatum, antecessorum etiam nostrorum,\nquod et uestram conscientiam non latet, Fabiani et Donati\nlitteris seuerissime notatum: qui cum causam suam apud nos\nin concilio quod habuimus Idibus Mais quae proximae fuerunt\nagere uelle se diceret nec admissus esset, Fortunatum istum sibi\npseudoepiscopum dignum collegio suo fecit. uenerat etiam cum\nillo et Felix quidam quem ipse extra ecclesiam in haeresi\n\n\n\n\npseudoepiscopum olim constituerat. sed et Iouinus et Maximus comites\ncam Priuato haeretico adfuerunt. ob nefanda sacrificia ei crimina\nin se probata sententia nouem collegarum nostrorum condemnati\net iterato quoque a pluribus nobis anno priore in concilio abstenti.\ncum his autem quattuor iunctus est et Repostus Sutunurcensis,\nqui non tantum in persecutione ipse cecidit. sed et maximam\npartem plebis suae sacrilega persuasione deiecit. hi quinque cum\npaucis uel sacrificatis uel male sibi consciis Fortunatum sibi\npseudoepiscopum cooptarunt, at criminibus in unum consentientibus\ntalis esset scilicet rector quales illi qui reguntur.\nHinc iam et cetera mendacia, frater carissime, potes noscere\nquae illic homines desperati et perditi uentilauerunt, ut cum de\nsacrificatis uel haereticis amplius quam quinque pseudoepiscopi\nnon fuerint qui Carthaginem uenerint et Fortunatum sibi dementiae\nsuae socium constituerint, illi tamen qua filii diaboli et\nmendacio pleni ausi sint ut scribis iactitare uiginti quinque episcopos\nadfuisse. quod mendacium et istic prius apud fratres\nnostros iactitabant dicentes uiginti quinque episcopos de Numidia\nesse uenturos qui sibi episcopum facerent. quo in mendacio suo\nposteaquam quinque solis conuenientibus naufragis et a nobis\nabstentis detecti sunt adque confusi, Romam cum mendaciorum\nsuorum merce nauigauerunt, quasi ueritas post eos nauigare non\n\n\n\n\nposset, quae mendaces linguas rei certae probatione conuinceret.\nadque haec est, frater, uera dementia non cogitare nec scire quod\nmendacia non diu fallant, noctem tamdiu esse quamdiu inlucescat\ndies, clarificato autem die et sole oborto luci tenebras et caliginem\ncedere et quae grassabantur per noctem latrocinia cessare. denique\nsi nomina ab eis quaereres, non haberent uel quos falso\nnominarent. tanta apud eos etiam malorum paenuria est ut ad\nillos nec de sacrificatis nec de haereticis uiginti quinque colligi\npossint. et tamen ad decipiendas aures simplicum et absentium\nmendacio numerus inflatur, quasi etsi uerus esset hic numerus,\naut ab haereticis ecclesia aut ab iniustis iustitia uincatur.\nNec me oportet, frater carissime, paria nunc cum illis facere\net ea quae commiserunt adque adhuc usque committunt meo\nsermone decurrere, cum considerandum sit nobis quid proferre\net scribere sacerdotes Dei oporteat, nec tam dolor apud nos\ndebeat quam pudor loqui, et ne uidear prouocatus maledicta\npotius quam crimina et peccata congerere. taceo itaque de fraudibus\necclesiae factis, coniurationes et adulteria et uaria delictorum\ngenera praetereo: unum illud, in quo non mea nec hominum\nsed Dei causa est, de eorum facinore non puto esse reticendum,\nquod a primo statim persecutionis die, cum recentia delinquentium\nfacinora feruerent et sacrificiis nefandis non tantum diaboli\naltaria sed adhuc manus ipsae lapsorum adque ora fumarent,\ncommunicare cum lapsis et paenitentiae agendae intercedere non\n\n\n\n\ndestiterunt clamat Deus: sacrificans diis eradicabitur\nnisi Domino soli et Dominus in euangelio dicit : qui me\nnegauerit negabo illum. et alio loco indignatio et ira\ndiuina non tacet dicens: illis fudistis libamina et illis\ninposuistis sacrificia. super haec non indignabor?\ndicit Dominus. et intercedunt ne rogetur Deus qui indignari\nse ipse testatur. intercedunt ne exoretur precibus et satisfactionibus\nChristus qui negantem se negare profitetur.\nNos in ipso persecutionis tempore de hoc ipso litteras misimus\nnec auditi sumus. concilio frequenter acto non consensione tantum\nnostra sed et comminatione decreuimus ut paenitentiam\nfratres agerent, ut paenitentiam non agentibus nemo temere\npacem daret. et illi contra Deum sacrilegi, contra sacerdotes Dei\nimpio furore temerarii, de ecclesia recedentes et contra ecclesiam\nparricidalia arma tollentes elaborant, ut opus suum diaboli malitia\nconsummet, ne uulneratos diuina clementia in ecclesia sua. curet\nmiserorum paenitentiam mendaciorum suorum fraude corrumpunt,\nne Deo indignanti satisfiat, ne Christum Dominum suum qui\nChristianas esse uel erubuit ante uel timuit postmodum quaerat,\nne ad ecclesiam qui de ecclesia recesserat redeat. datur opera ne\nsatisfactionibus et lamentationibus iustis delicta redimantur, ne\nuulnera lacrimis abluantur. pax uera falsae pacis mendacio tollitur,\nsalutaris sinus matris nouerca intercedente cluditur, ne de\n\n\n\n\n\n\npectore adque ore lapsorum fletus et gemitus audiatur. conpelluntur\nadhuc insuper lapsi ut linguis adque ore quo in Capitolio\nante deliquerant sacerdotibus conuicium faciant, confessores\net uirgines et iustos quosque fidei laude praecipuos adque in\necclesia gloriosos contumeliis et maledicis uocibus prosecuntur.\na quibus quidem non tam nostrorum modestia et humilitas et\npudor caeditur quam illorum ipsorum spes et uita laceratur.\nneque enim qui audit, sed qui facit conuicium, miser est: nec\nqui a fratre uapulat sed qui fratrem caedit, in lege peccator est:\net cum nocentes innocentibus iniuriam faciunt, illi patiuntur iniuriam\nqui facere se credunt. denique hinc illis percussa mens\net hebes animus et sensus alienus est: ira est Dei non intellegere\ndelicta, ne sequatur paenitentia, sicut scriptum est: et dedit\nillis Deus spiritum transpunctionis, ne reuertantur\nscilicet et curentur et deprecationibus ac satisfactionibus iustis\npost peccata sanentur. Paulus apostolus in epistula sua ponit et\ndicit: dilectum ueritatis non habuerunt ut salui\nfierent: ac propterea mittet illis Deus operationem\nerroris, ut credant mendacio, ut iudicentur omnes\nqui non crediderunt ueritati, sed sibi placent in\niniustitia. primus felicitatis gradus est non delinquere, secundus\ndelicta cognoscere. illic currit innocentia integra et inlibata\nquae seruet, hic succedit medella quae sanet. quod utrumque isti\noffenso Deo perdiderunt, ut et amissa sit gratia quae de baptismi\n\n\n\n\n\n\nsanctificatione percipitur et non subsit paenitentia per quam culpa\ncuratur. an putas, frater, lenia esse aduersus Deum facinora,\nparua et modica delicta, quod per illos non rogatur maiestas\nindignantis Dei, quod non timetur ira et ignis et dies Domini,\nquod inminente antichristo exarmatur fides militantis populi, dum\ntollitur uigor ettimor Christi ? uiderint laici hoc quomodo curent.\nsacerdotibus labor maior incumbit in adserenda et procuranda\nDei maiestate, ne quid uideamur in hac parte neglegere,\nquando admoneat Dominus et dicat: et nunc praeceptum\nhoc ad uos est, o sacerdotes: si non audieritis et si\nnon posueritis in corde uestro ut detis honorem nomini\nmeo, dicit Dominus, inmittam in uos maledictionem\net maledicam benedictionem uestram.\nhonor ergo datur Deo quando sic Dei maiestas et censura contemnitur,\nut cum se ille indignari et irasci sacrificantibus dicat\net cum poenas aeternas et supplicia perpetua comminetur, proponatur\na sacrilegis adque dicatur ne ira cogitetur Dei, ne timeatur\niudicium Domini, ne pulsetur ad ecclesiam Christi, sed sublata\npaenitentia nec ulla exomologesi criminis facta, despectis\nepiscopis adque calcatis, pax a presbyteris uerbis fallacibus praedicetur,\net ne lapsi surgant ant foris positi ad ecclesiam redeant,\ncommunicatio non communicantibus offeratur?\nQuibus etiam satis non fuit ab euangelio recessisse, spem lapsis\nsatisfactionis et paenitentiae sustulisse, fraudibus inuolutos\nuel adulteriis commaculatos uel sacrificiorum funesta contagione\npollutos, ne Deum rogarent, ne in ecclesia exomologesin criminum\nfacerent, ab omni et sensu et fructu paenitentiae remouisse,\nforis sibi extra ecclesiam et contra ecclesiam constituisse conuenticulum\nperditae factionis, quo male sibi consciorum et Deum I\nrogare ac satisfacere nolentium caterua conflueret: post ista adhuc\ninsuper pseudoepiscopo sibi ab haereticis constituto nauigare\naudent et ad Petri cathedram adque ad ecclesiam principalem\nunde unitas sacerdotalis exorta est ab schismaticis et profanis litteras\nferre nec cogitare eos esse Romanos quorum fides apostolo\npraedicante laudata est, ad quos perfidia habere non possit accessum.\nquae autem causa ueniendi et pseudoepiscopum contra\nepiscopos factum nuntiandi? aut enim placet illis quod fecerunt\net in suo scelere perseuerant: aut si displicet et recedunt, sciunt\nquo reuertantur. nam cum statutum sit ab omnibus nobis et\naequum sit pariter ac iustum ut uniuscuiusque causa illic audiatur\nubi est crimen admissum, et singulis pastoribus portio gregis\nsit adscripta quam regat unusquisque et gubernet rationem\nsui actus Domino redditurus, oportet utique eos quibus praesumus\nnon circumcursare nec episcoporum concordiam cohaerentem\nsua subdola et fallaci temeritate conlidere, sed agere illic causam\nsuam ubi et accusatores habere et testes sui criminis possint:\nnisi si paucis desperatis et perditis minor uidetur esse auctoritas\n\n\n\n\nepiscoporum in Africa constitutorum, qui de illis iam iudicauerunt\net eorum conscientiam multis delictorum laqueis uinctam\niudicii sui nuper grauitate damnarunt. iam causa eorum cognita\nest, iam de eis dicta sententia est, nec censurae congruit sacerdotum\nmobilis adque inconstantis animi leuitate reprehendi, cum\nDominus doceat et dicat: sit sermo uester, est est, non\nnon.\nSi eorum qui de illis priore anno indicanerunt numerus cum\npresbyteris et diaconis conputetur, plures tunc adfuerunt iudicio\net cognitioni quam sunt idem isti qui cum Fortunato nunc\nuidentur esse coniuncti. scire enim debes, frater carissime, eum\nposteaquam pseudoepiscopus ab haereticis factus eat, iam paene\nab omnibus esse desertum. namque hi quibus in praeteritum\npraestigiae obtendebantur et dabantur uerba fallacia quod simul\nad ecclesiam regressuri dicerentur, posteaquam uiderunt illic\npseudoepiscopum factum, frustratos et deceptos se esse didicerunt\net remeant cotidie adque ad ecclesiam pulsant, nobis tamen\na quibus ratio Domino reddenda est anxie ponderantibus et sollicite\nexaminantibus qui recipi et admitti ad ecclesiam debeant.\nquibusdam enim ita aut crimina sua obsistunt aut fratres obstinate\net firmiter renituntur ut recipi omnino non possint cum\nscandalo et periculo plurimorum. neque enim sic putramina quaedam\ncolligenda sunt ut quae integra et sana sunt uulnerentur,\nnec utilis aut consultus est pastor qui ita morbidas et contactas\n\n\n\n\n\n\noues gregi admiscet ut gregem totum mali cohaerentis adflictatione\ncontaminet. [non attendas ad numerum illorum: melior est\nenim unus timens Deum quam mille filii impii, sicut locutus est\nDominus per prophetam dicens: fili, ne iocunderis in\nfiliis impiis, si multiplicentur tibi, cum non fuerit\ntimor Dei in ipsis.] o si posses, frater carissime, istic interesse\nnobiscum cum praui isti et peruersi de schismate reuertuntur.:\nuideres quis mihi labor sit persuadere patientiam fratribus\nnostris, ut animi dolore sopito recipiendis malis curandisque consentiant.\nnamque ut gaudent et laetantur cum tolerabiles et minus\nculpabiles redeunt, ita contra fremunt et reluctantur quotiens\ninemendabiles et proterui et uel adulteriis uel sacrificiis\ncontaminati et post haec adhuc insuper et superbi sic ad ecclesiam\nremeant, ut bona intus ingenia corrumpant. uix plebi persuadeo,\nimmo extorqueo, ut tales patiantur admitti. et iustior\nfactus est fraternitatis dolor ex eo quod unus adque alius obnitente\nplebe et contradicente mea tamen facilitate suscepti peiores\nextiterunt quam prius fuerant nec fidem paenitentiae seruare potuerunt,\nquia nec cum uera paenitentia uenerant.\nDe istis nero quid dicam qui nunc ad te cum Felicissimo omnium\ncriminum reo nauigauerunt legati a Fortunato pseudoepiscopo\nmissi, tam falsas ad te litteras adferentes quam est et ipse\ncuius litteras ferunt falsus, quam est eis peccatorum multiplex\n\n\n\n\n\n\nconscientia, quam execrabilis uita, quam turpis, ut etsi in\necclesia essent, eici tales de ecclesia debuissent ? denique quia\nconscientiam suam norunt, nec audent uenire aut ad ecclesiae\nlimen accedere, sed foris per prouinciam circumueniendis fratribus\net spoliandis pererrant, et omnibus iam satis noti adque undique\npro suis facinoribus exclusi, illuc etiam ad uos nauigant.\nneque enim potest illis frons esse ad nos accedendi aut apud nos\nconsistendi, cum sint acerbissima et grauissima crimina quae eis\na fratribus* ingerantur. si iudicium nostrum uoluerint experiri\nueniant. denique si qua illis excusatio et defensio potest esse, uideamus\nquem habeant satisfactionis suae sensum, quem adferant\npaenitentiae fructum. nec ecclesia istic cuiquam cluditur nec episcopus\nalicui denegatur. patientia et facilitas et humanitas nostra\nuenientibus praesto est. opto omnes in ecclesiam regredi, opto\nuniuersos conmilitones nostros intra Christi castra et Dei patris\ndomicilia concludi. remitto omnia, multa dissimulo studio et\nuoto colligendae fraternitatis. etiam quae in Deum commissa\nsunt non pleno iudicio religionis examino. delictis plus quam\nquod oportet remittendis paene ipse delinquo. amplector prompta\net plena dilectione cum paenitentia reuertentes, peccatum suum\nsatisfactione humili et simplici confitentes.\nSi qui autem sunt qui putant se ad ecclesiam non precibus\nsed minis regredi posse aut existimant aditum se sibi non lamentationibus\net satisfactionibus sed terroribus facere, pro certo\n\n\n\n\nhabeant contra tales clusam stare ecclesiam Domini nec castra\nChristi inuicta et fortia et Domino tuente munita minis cedere.\nsacerdos Dei euangelium tenens ut Christi praecepta custodiens\noccidi potest, uinci non potest. suggerit et subministrat nobis\nexempla uirtutis ac fidei Zacharias antistes Dei: qui cum terreri\nminis et lapidatione non posset, in templo Dei occisus est damans\net identidem dicens quod nos quoque contra haereticos\nclamamus et dicimus: haec dicit Dominus: dereliquistis\nuias Domini, et Dominus derelinquet uos. neque\nenim quia pauci temerarii et inprobi caelestes et salutares\nuias Domini derelinquunt et sancta non agentes a sancto spiritu\n. deseruntur, ideo et nos diuinae traditionis inmemores esse debemus\nut maiora esse furentium scelera quam sacerdotum iudicia\ncenseamus aut plus existimemus ad inpugnandum posse humana\nconanima quam quod ad protegendum praeualet diuina tutela.\nAn ad hoc, frater carissime, deponenda est catholicae ecclesiae\ndignitas et plebis intus positae fidelis adque incorrupta maiestas\net sacerdotalis quoque auctoritas ac potestas, ut iudicare uelle\nse dicant de ecclesiae praeposito extra ecclesiam constituti\n[haeretici], de sano saucii, de integro uulnerati, de stante\nlapsi, de iudice rei, de sacerdote sacrilegi? quid superest quam,\n\n\n\n\n\n\nut ecclesia Capitolio cedat et recedentibus sacerdotibus ac Domini\naltare remouentibus in cleri nostri sacrum uenerandumque congestum\nsimulacra adque idola cum aris suis transeant, et\nNouatiano declamandi aduersum nos adque increpandi largior\net plenior materia praestetur, si hi qui sacrificauerunt et Christum\npublice negauerunt non tantum rogari et sine acta\npaenitentia admitti, sed adhuc insuper coeperint terroris\nsui potestate dominari? si pacem postulant, arma deponant:\nsi satisfaciunt, quid minantur ? ant si comminantur, sciant\nquia a sacerdotibus Dei non timentur. neque enim et antichristus\ncum uenire coeperit introibit ecclesiam quia minatur, aut annis\neius et uiolentiae ceditur quia resistentes perempturum se esse\nprofitetur. armant nos haeretici dum nos putant sua commina\ntione terreri, nec in faciem nos deiciunt, sed magis erigunt et\naccendunt, dum ipsam pacem persecutione peiorem fratribus faciunt.\net optamus quidem ne quod locuntur furore inpleant crimine,\nne qui uerbis perfidis et crudelibus peccant factis quoque\ndelinquant. oramus ac deprecamur Deum quem prouocare illi et\nexacerbare non desinunt, ut eorum corda mitescant, ut furore\ndeposito ad sanitatem mentes redeant, ut pectora operta delictorum\ntenebris paenitentiae lumen agnoscant et magis petant fundi\npro se preces adque orationes antistitis quam ipsi fundant sanguinem\nsacerdotis. si autem in suo furore permanserint adque in\n\n\n\n\nistis insidiis ac minis suis parricidalibus crudeliter perseuerauerint,\nnullus Dei sacerdos sic infirmus est, sic iacens et abiectus,\nsic inbecillitate humanae mediocritatis inualidus qui non contra\nhostes et inpugnatores Dei diuinitus erigatur, cuius non humilitas\net infirmitas uigore et robore Domini protegentis animetur.\nnostra nihil interest aut a quo aut quando pereamus mortis et\nsanguinis praemium de Domino recepturi. illorum flenda et\nlamentanda condicio est quos sic diabolus excaecat ut aeterna\ngehennae supplicia non cogitantes antichristi iam propinquantis\naduentum conentur imitari.\nEt quamquam sciam, frater carissime, pro mutua dilectione\nquam debemus et exhibemus inuicem nobis, florentissimo illic\nclero tecum praesidenti et sanctissimae adque amplissimae plebi\nlegere te semper litteras nostras, tamen nunc et admoneo et peto\nut quod alias sponte adque honorifice facis etiam petente me\nfacias, ut hac epistula mea lecta, si quod illic contagium uenenati\nsermonis et pestiferae seminationis inrepserat, id omne de\nfratrum auribus et pectoribus exuatur et bonorum integra ac\nsincera dilectio ab omnibus haereticae detractationis sordibus\nrepurgetur.\nDeclinent autem de cetero fortiter et euitent dilectissimi\nfratres nostri uerba et conloquia eorum quorum sermo ut\ncancer serpit, sicut apostolus dicit: corrumpunt ingenia\nbona confabulationes pessimae. et iterum:\n\n\n\n\n\n\n\n\n\n\nhaereticum hominem post unam correptionem euita,\nsciens quia peruersus est huiusmodi et peccat et\nest a semet ipso damnatus. et per Salomonem loquitur\nspiritus sanctus. peruersus, inquit, in suo ore portat\nperditionem et in labiis suis ignem condit. item\ndenuo monet dicens: saepi aures tuas spinis et noli\naudire linguam nequam. et iterum: malus obaudit\nlinguae iniquorum, iustus autem non intendit labiis\nmendacibus. quod quamquam sciam illic fraternitatem\nnostram uestra scilicet prouidentia munitam sed et sua uigilantia satis cautam nec capi haereticorum uenenis posse nec decipi,\ntantumque apud illos praeualere magisteria et praecepta\ndiuina quantus illis in Deum timor est: tamen ex abundanti uel\nsollicitudo nostra uel caritas scribere ad uos ista persuasit, at\nnulla cum talibus commercia copulentur, nulla cum malis conuiuia\nuel conloquia misceantur simusque ab eis tam separati\nquam sunt illi de ecclesia profugi, quia scriptum est: si autem\necclesiam contempserit, sit tibi tamquam ethnicus\net publicanus. et beatus apostolus non monet tantum,\nsed et iubet a talibus recedatur, praecipimus, inquit,\nuobis in nomine Domini Iesu Christi ut recedatis\nab omnibus fratribus ambulantibus inordinate et non\nsecundum traditionem quam acceperunt a nobis.\nnulla societas fidei et perfidiae potest esse. qui cum Christo\n\n\n\n\n\n\nnon est, qui aduersarius Christi est, qui unitati et paci eius\ninimicus est, nobiscum non potest cohaerere. si cum precibus\net satisfactionibus ueniunt, audiantur. si maledicta et minas\ningerunt, respuantur. opto te, frater carissime, semper bene\nualere.\nCVPRIANVS CORNELIO FRATRI S. Cognouimus, frater carissime, fidei ac uirtutis uestrae testimonia\ngloriosa et confessionis uestrae honorem sic exultanter\naccepimus ut in meritis ac laudibus uestris nos quoque participes\net socios conputemus. nam cum nobis et ecclesia una sit et mens\niuncta et indiuidua concordia, quis non sacerdos in consacerdotis\nsui laudibus tamquam in suis propriis gratuletur aut quae fraternitas\nnon in fratrum gaudio ubique laetetur? exprimi satis non\npotest quanta istic exultatio fuerit et quanta laetitia cum de,\nuobis prospera et fortia conperissemus ducem te illic confessionis\nfratribus extitisse, sed et confessionem ducis de fratrum consensione\ncreuisse, ut dum praecedis ad gloriam feceris multos gloriae\n\n\n\n\n\n\n\n\ncomites et confessorem populum suaseris fieri, dam primus paratus,\nes pro omnibus confiteri: ut non inueniamus quid prius praedicare\nin uobis debeamus, utrumne tuam promptam et stabilem\nfidem an inseparabilem fratrum caritatem. uirtus illic episcopi\npraecedentis publice conprobata est, adunatio sequentis fraternitatis\nostensa est. dum apud uos unus animus et una uox est,\necclesia omnis Romana confessa est.\nClaruit, frater carissime, fides quam de nobis beatus apostolus\npraedicauit. hanc laudem uirtutis et roboris firmitatem iam tunc\nin spiritu praeuidebat et praeconio futurorum merita uestra contestans\ndum parentes laudat filios prouocabat. dum sic unanimes,\ndum fortes estis, magna et ceteris fratribus unanimitatis et fortitudinis\nexempla tribuistis. docuistis granditer Deum timere,\nChristo firmiter adhaerere, plebem sacerdotibus in periculo iungi,\nin persecutione fratres a fratribus non separari, concordiam simul\niunctam uinci omnino non posse, quicquid simul petitur a cunctis\nDeum pacis pacificis exhibere. prosiluerat aduersarius terrore\nuiolento Christi castra turbare. sed quo impetu uenerat eodem\nimpetu pulsus est, et quantum formidinis et terroris adtulit tantum\nfortitudinis inuenit et roboris. subplantare se iterum posse\ncrediderat Dei seruos et uelut tirones et rudes quasi minus paratos\net minus cantos solito suo more concutere. unum primo adgressus\nut lupus ouem secernere a grege, ut acceptor columbam\nab agmine uolantium separare temptauerat nam cui non est\n\n\n\n\naduersus omnes satis uirium, circumuenire quaerit solitudinem\nsingulorum. sed retusus adunati exercitus fide pariter et uigore\nintellexit milites Christi uigilare iam sobrios et armatos ad proelium\nstare, uinci non posse, mori posse et hoc ipso inuictos esse\nquia mori non timent, nec repugnare contra inpugnantes, cum\noccidere innocentibus nec nocentem liceat, sed prompte et animas\net sanguinem tradere, ut cum tanta in saeculo malitia et saeuitia\ngrassetur, a malis et saeuis uelocius recedatur. quale illud fuit\nsub oculis Dei spectaculum gloriosum, quale in conspectu Christi\neius ecclesiae suae gaudium, ad pugnam quam temptauerat hostis\ninferre non singulos milites sed tota simul castra prodisse. omnes\nenim constat uenturos fuisse, si audire potuissent, quando adcucurrerit\nproperanter et uenerit quisquis audiuit. quot illic lapsi\ngloriosa confessione sunt restituti steterunt fortes et ipso dolore\npaenitentiae facti ad proelium fortiores: ut appareat nuper subitatos\nesse et nonas adque insuetae rei pauore trepidasse, redisse\nad se postmodum fidem ueram et uires suas de Dei timore collectas\nad omnem patientiam constanter et firmiter roborasse nec\niam stare ad criminis ueniam, sed ad passionis coronam.\nQuid ad haec Nonatianns, frater carissime? utrumne iam deponit\nerrorem? an uero, qui dementium mos est, ipsis bonis et\nprosperis nostris plus adactus est ad furorem et quo magis ac\nmagis dilectionis ac fidei crescit hic gloria, illic dissensionis et\nzeli recrudescit insania: nec uulnus suum miser curat, sed\n\n\n\n\nadhuc grauius et se et suos uulnerat, in perniciem fratrum lingua\nsua perstrepens et facundiae uenenatae iacula contorquens, magis\ndurus saecularis philosophiae prauitate quam sophiae dominicae\nlenitate pacificus, desertor ecclesiae, misericordiae hostis, interfector\npaenitentiae, doctor superbiae, ueritatis corruptor, perditor\ncaritatis ? adgnoscitne iam qui sit sacerdos Dei, quae sit ecclosia\net domus Christi, qui sint Dei serui quos diabolus infestet, qui\nsint christiani quos antichristus inpugnet? neque enim quaerit\nillos quos iam subegit aut gestit euertere quos iam suos fecit.\ninimicus et hostis ecclesiae quos alienauit ab ecclesia et foras\nduxit ut captiuos et uictos contemnit et praeterit, eos pergit\nlacessere in quibus Christum cernit habitare.\nQuamquam etsi aliquis ex talibus fuerit adpreheasus, non est\nquod sibi quasi in confessione nominis blandiatur, cum constet, si\noccisi eiusmodi extra ecclesiam fuerint, fidei coronam non esse,\nsed poenam potius esse perfidiae nec in domo Dei inter unanimes\nhabitaturos esse quos uidemus de pacifica et diuina domo furore\ndiscordiae recessisse.\nHortamnr plane quantum possnmns, frater carissime, pro caritate\nmutua qua nobis inuicem cohaeremus ut, quoniam prouidentia\nDomini monentis instmimur et diuinae misericordiae\nconsiliis salubribus admonemur adpropinquare iam certaminis et\nagonis nostri diem, . ieiuniis uigiliis orationibus insistere cum\nomni plebe non desinamus. incumbamus gemitibus adsiduis et\n\n\n\n\ndeprecationibus crebris. haec sunt enim nobis arma caelestia\nquae stare et perseuerare fortiter faciunt. haec sunt munimenta\nspiritalia et tela diuina quae protegunt. memores nostri inuicem\nsimus, concordes adque unanimes, utrubique pro nobis semper\noremus, pressuras et angustias mutua caritate releuemus, et si \\\\\nquia istinc nostrum prior diuinae dignationis celeritate praecesserit,\nperseueret apud Dominum nostra dilectio, pro fratribus et\nsororibus nostris apud misericordiam patris non cesset oratio.\nopto te, frater carissime, semper bene ualere.\nCVPRIANVS CVM COLLEGIS LVCIO FRATRI S. Et nuper quidem tibi, frater carissime, gratulati sumus, cum\nte honore geminato m ecclesiae suae administratione confessorem\npariter et sacerdotem constituit diuina dignatio. sed et nunc non\nminus tibi et comitibus tuis adque uniuersae fraternitati gratulamur\nquod cum eadem gloria et laudibus uestris reduces uos\ndenuo ad suos fecerit benigna Domini et larga protectio, ut\npascendo gregi pastor et gubernandae naui gubernator et plebi\nregendae rector redderetur et appareret relegationem uestram sic\ndiuinitus esse dispositam, non ut episcopus relegatus et pulsus\necclesiae deesset, sed ut ad ecclesiam maior rediret.\nNeque enim m tribus pueris minor fuit martyrn dignitas, quia\nmorte frustrata de camino ignis incolumes exierunt aut non\n\n\n\n\nconsummatus Daniel extitit in suis laudibus, quia qui leonibus missus\nfuerat ad praedam, protectus a Domino uixit ad gloriam. in\nconfessoribus Christi dilata martyria non meritum confessoribus\nminuunt, sed magnalia diuinae protectionis ostendunt repraesentatum\nuidemus in uobis quod apud regem fortes adque inlustres\npueri praedicauuerunt, ipsos quidem paratos esse ardere\nflammis, ne diis eius seruirent aut imaginem quam fecerat adorarent,\nDeum tamen quem colebant quemque et nos colimus\npotentem esse ut quos de camino ignis eximeret et de regis manibus\nac de poenis praesentibus liberaret. quod inuenimus in\nconfessionis uestrae fide et in Domini circa nos protectione nunc\ngestum, ut cum nos parati fueritis et prompti omne subire supplicium,\nDominus tamen nos poenae subtraheret et ecclesiae\nreseruaret regredientibus uobis breuiata non est in episcopo confessionis\nsuae dignitas, sed magis creuit sacerdotalis auctoritas,\nut altari Dei adsistat antistes qui ad confessionis arma sumenda\net facienda martyria non uerbis plebem sed factis cohortetur et\ninminente antichristo paret ad proelium milites non solo sermonis\net uocis incitamento sed fidei et uirtutis exemplo.\nIntellegimus, frater carissime, et tota cordis nostri luce perspicimus\ndiuinae maiestatis salutaria et sancta consilia, unde illic\nrepentina persecutio nuper exorta sit, unde contra ecclesiam\nChristi et episcopum Cornelium beatum martyrem uosque omnes\nsaecularis potestas subito proruperit, ut ad confundendos haereticos\net retundendos ostenderet Dominus quae esset ecclesia,\nquis episcopus eius unus diuina ordinatione delectus, qui cum\n\n\n\n\nepiscopo presbyteri sacerdotali honore coniuncti, quis adunatus\net uerus Christi populus dominici gregis caritate conexus, qui\nessent quos inimicus lacesseret, qui contra quibus diabolus ut\nsuis parceret. neque enim persequitur et inpugnat Christi aduersarius\nnisi castra et milites Christi. haereticos prostratos semel\net suos factos contemnit et praeterit. eos quaerit deicere quos\nuidet stare.\nAdque utinam nunc facultas daretur, frater carissime, ut interesse\nillic uobis regredientibus possemus qui uos mutua caritate\ndiligimus, ut aduentus uestri laetissimum fructum praesentes\ncum ceteris ipsi quoque caperemus. quae illic exultatio omnium\nfratrum, qui concursus adque conplexus occurrentium singulorum ?\nuix osculis adhaerentium potest satisfieri, uix uultus ipsi adque\noculi plebis possunt uidendo satiari de aduentus uestri gaudio.\ncognoscere illic fraternitas coepit qualis et quanta sit secutura\nChristo ueniente laetitia: cuius quia cito adpropinquauit aduentus, .\nimago iam quaedam praecessit in nobis, ut quomodo Iohannes\npraecursor eius et praeuius ueniens praedicauit Christum uenisse,\nsic nunc episcopo confessore Domini et sacerdote redeunte appareat\net Dominum iam redire. uicarias uero pro nobis ego et collegae\net fraternitas omnis has ad uos litteras mittimus, frater\ncarissime, et repraesentantes nobis per epistulam gaudium nostrum\nfida obsequia caritatis expromimus, hic quoque in sacrificiis\nadque in orationibus nostris non cessantes Deo patri et\nChristo filio eius Domino nostro gratias agere et orare pariter\nac petere ut qui perfectus est adque perficiens custodiat et\n\n\n\n\nperficiat in nobis confessionis uestrae gloriosam coronam: qui\net ad hoc uos fortasse reuocauit, ne gloria esset occulta, si\nforis essent confessionis uestrae consummata martyria. nam\nuictima quae fraternitati praebet exemplum et uirtutis et fidei\npraesentibus debet fratribus inmolari. optamus te, frater carissime,\nsemper bene ualere.\nCVPRIANVS IANVARIO MAXIMO PROCVLO VICTORI MODIANO NEMESIANO NAMPVLO ET HONORATO FRATRIBVS S. , Cum maximo animi nostri gemitu et non sine lacrimis legimus\nlitteras uestras, fratres carissimi, quas ad nos pro dilectionis\nuestrae sollicitudine de fratrum nostrorum et sororum captiuitate\nfecistis. quis enim non doleat in eiusmodi casibus aut quis non\ndolorem fratris ut suum proprium computet, cum loquatur. apostolus\nPaulus et dicat: si patitur membrum unum,\ncompatiuntur et cetera membra: et si laetatur\nmembrum unum, collaetantur et cetera membra. et\nalio loco, quis infirmatur, inquit, et ego non infirmor?\nquare nunc et nobis captiuitas fratrum nostra captiuitas\ncomputanda est et periclitantium dolor pro nostro dolore numerandus\nest, cum sit scilicet adunationis nostrae et corpus unum\net non tantum dilectio sed et religio instigare nos debeat et confortare\nad fratrum membra redimenda.\nNam cum denuo apostolus FauIus dicat: nescitis quia\ntemplum Dei estis et spiritus Dei habitat in\nuobis? etiamsi caritas minus adegerit ad opem fratribus\nferendam, considerandum tamen hoc in loco fuit Dei templa\nesse quae capta sunt, nec pati nos longa cessatione et neglecto\ndolore debere ut diu Dei templa captiua sint, sed\nquibus possumus elaborare uiribus et uelociter gerere ut\nChristum iudicem et Dominum Deum nostrum promereamur\nobsequiis nostris. nam cum dicat Paulus apostolus: quotquot\nin Christo baptizati estis, Christum induistis, in\ncaptiuis fratribus nostris contemplandus est Christus et redimendus\nde periculo captiuitatis, qui nos redemit de periculo mortis,\nut qui nos de diaboli faucibus exuit nunc ipse qui manet et habitat\nin nobis de barbarorum manibus exuatur et redimatur\nnummaria quantitate qui nos cruce redemit et sanguine : qui\nidcirco haec fieri interim patitur, ut fides nostra temptetur an\nfaciat unusquisque pro altero quod pro se fieri uellet, si apud\nbarbaros teneretur ipse captiuus. quis enim non humanitatis memor\net mutuae dilectionis admonitus, si pater est, illic esse nunc\nfilios suos computet: si maritus est, uxorem suam illic captiuam\nteneri cum dolore pariter ac uinculi maritalis amore existimet?\nquantus uero communis omnibus nobis maeror atque cruciatus\nest de periculo uirginum quae illic tenentur, pro quibus non tantum\nlibertatis sed et pudoris iactura plangenda est nec tam uincula\nbarbarorum quam lenonum et lupanarium stupra deflenda\nsunt, ne membra Christo dicata et ad aeternum continentiae honorem\npudica uirtute deuota insultantium libidinis contagione\nfoedentur?\nQuae omnia istic secundum litteras uestras fraternitas nostra\ncogitans et dolenter examinans prompte omnes et libenter ac\n\n\n\n\n\n\nlargiter subsidia nummaria fratribus contulerunt, semper quidem\nsecundum fidei suae firmitatem ad opus Dei proni, nunc tamen\nmagis ad opera salutaria contemplatione tanti doloris accensi.\nnam cum Dominus in euangelio suo dicat; infirmus fui, et\nuisitastis me, quanto cum maiore operis nostri mercede\ndicturus est: captiuus fui, et redemistis me. et cum\ndenuo dicat: in carcere fui, et uisitastis me, quanto\nplus est cum coeperit dicere: in carcere captiuitatis fui,\net clausus et uinctus apud barbaros iacui, et de\ncarcere illo seruitutis liberastis me, cum iudicii dies\nuenerit praemium de Domino recepturi P denique maximas nobis\ngratias agimus quod nos uestrae sollicitudinis et tam bonae et\nnecessariae operationis participes esse uoluistis, ut offerretis nobis\nagros uberes, in quibus spei nostrae semina mitteremus, expectaturi\nmessem de amplissimis fructibus qui de hac caelesti et\nsalutari operatione proueniunt. misimus autem sestertia centum\nmilia nummorum, quae istic in ecclesia cui de Domini indulgentia\npraesumus cleri et plebis apud nos consistentis collatione\ncollecta sunt, quae uos illic pro uestra diligentia dispensabitis.\nEt optamus quidem nihil tale de cetero fieri et fratres nostros\nDomini maiestate protectos ab eiusmodi periculis incolumes\nreseruari. si tamen ad explorandam animi nostri caritatem et\nexaminandam nostri pectoris fidem tale aliquid acciderit, nolite\ncunctari nuntiare haec nobis litteris uestris, pro certo habentes\net scientes ecclesiam nostram et fraternitatem istic uniuersam\nne haec ultra fiant precibus orare, si facta fuerint, libenter et\nlargiter subsidia praestare. ut autem fratres nostros ac sorores,\nqui ad hoc opus tam necessarium prompte ac libenter operati\nsunt, ut semper operentur, in mente habeatis orationibus uestris\n\n\n\n\n\n\net eis uicem boni operis in sacrificiis et precibus repraesentetis,\nsubdidi nomina singulorum, sed et collegarum quoque et\nsacerdotum nostrorum, qui et ipsi cum praesentes essent, ex\nsuo plebis suae nomine quaedam pro uiribus contulerunt, nomina\naddidi et praeter quantitatem propriam nostram eorum quoque\nsummulas significaui et misi, quorum omnium secundum quod\nfides et caritas exigit in orationibus et precibus uestris meminisse\ndebetis. optamus uos, fratres carissimi, in Domino semper bene\nualere et nostri meminisse.\nCVPRIANVS CAECILIO FRATRI S. Quamquam sciam, frater carissime, episcopos plurimos ecclesiis\n\ndominicis in toto mundo diuina dignatione praepositos euangelicae\nueritatis ac dominicae traditionis tenere rationem nec .\nab eo quod Christus magister et praecepit et gessit humana et\nnouella institutione decedere, tamen quoniam quidam uel ignoranter\nuel simpliciter in calice dominico sanctificando et plebi\nministrando non hoc faciunt quod Iesus Christus Dominus et.\nDeus noster sacrificii huius auctor et doctor fecit et docuit, religiosum\npariter ac necessarium duxi de hoc ad uos litteras facereut\nsi qui in isto errore adhuc tenebatur, ueritatis luce perspecta\nad radicem adque originem traditionis dominicae reuertatur. nec\nhoc putes, frater carissime, nos nostra et humana conscribere aut\n\n\n\n\nultronea uoluntate hoc nobis audaciter adsumere, cum mediocritatem\nnostram semper humili et uerecunda moderatione teneamus.\nsed quando aliquid Deo inspirante et mandante praecipitur,\nnecesse est domino seruus fidelis obtemperet, excusatus aput\nomnes quod nihil sibi adroganter adsumat, qui offensam domini\ntimere conpellitur, nisi faciat quod iubetur.\nAdmonitos autem nos scias ut in calice offerendo dominica\ntraditio seruetur neque aliud fiat a nobis quam quod pro nobis\nDominus prior fecit, ut calix qui in commemoratione eius offertur\nminus uino offeratur. nam cum dicat Christus : ego sum\nuitis uera, sanguis Christi non aqua est utique, sed uinum.\nnec potest uideri sanguis eius, quo redempti et uiuificati sumus,\nesse in calice, quando uinum desit calici, quod Christi sanguis\nostenditur, qui scripturarum omnium sacramento ac testimonio\npraedicetur.\nInuenimus enim et in Genesi circa sacramentum Noe hoc\nidem praecucurrisse et figuram dominicae passionis illic extitisse\nquod uinum bibit, quod inebriatus est, quod in domo sua nudatus\nest, quod fuit recubans nudis et patentibus femoribus,\nquod nuditas illa patris a medio filio denotata est sed et foras\nnuntiata, a duobus uero maiore et minore contecta, et cetera\nquae necesse non est exsequi, cum satis sit hoc solum conplecti\nquod Noe typum futurae ueritatis ostendens non aquam sed\nuinum biberit et sic imaginem dominicae passionis expresserit.\nItem in sacerdote Melchisedech sacrificii dominici sacramentum\npraefiguratum uidemus secundum quod scriptura diuina\ntestatur et dicit: et Melchisedech rex Salem protulit\npanem et uinum. fuit autem sacerdos Dei summi et, benedixit\nAbraham. quod autem Melchisedech typum Christi portaret\ndeclarat in psalmis spiritus sanctus ex persona patris ad\nfilium dicens: ante luciferum genui te. tu es sacerdos\nin aeternum secundum ordinem Melchisedech. qui\nordo utique hic est de sacrificio illo ueniens et inde descendens\nquod Melchisedech sacerdos Dei summi fuit, quod panem\net uinum optulit, quod Abraham benedixit. nam qui magis\nsacerdos Dei summi quam Dominus noster Iesus Christus, qui\\'\nsacrificium Deo patri optulit et optulit hoc idem quod Melchisedech\noptulerat id est panem et uinum, suum scilicet corpus\net sanguinem. et circa Abraham benedictio illa praecedens\nad nostrum populum pertinebat. nam si Abraham Deo\ncredidit et deputatum est ei ad iustitiam, utique quisque\nDeo credit et fide uiuit iustus inuenitur et iam pridem in\nAbraham fideli benedictus et iustificatus ostenditur, sicut\nbeatus apostolus Paulus probat dicens: credidit Abraham\nDeo et deputatum est ei ad iustitiam. cognoscitis\nergo quia qui ex fide sunt hi sunt filii Abrahae. prouidens\nautem scriptura quia ex fide iustificat gentes Deus, praenuntiauit\nAbrahae quia benedicentur in illo omnes gentes. igitur\n\n\n\n\n\n\nqui ex fide sunt benedicti sunt cum fideli Abraham.. unde\nin euangelio inuenimus de lapidibus excitari id est ex gentibus\ncolligi filios Abrahae. et cum Zachaeum laudaret Dominus,\nrespondit et dixit: salus hodie domui huic facta\nest, quia et hic filius est Abrahae. ut ergo in Genesi\nper Melchisedech sacerdotem benedictio circa Abraham posset\nrite celebrari, praecedit ante imago sacrificii in pane et uino\nscilicet constituta: quam rem perficiens et adimplens Dominus\npanem et calicem mixtum uino optulit, et qui est plenitudo ueritatem\npraefiguratae imaginis adimpleuit.\nSed et per Salomonem spiritus sanctus typum dominici sacrificii\nante praemonstrat, immolatae hostiae et panis et uini sed et\naltaris et apostolorum faciens mentionem. sapientia, inquit,\naedificauit domum et subdidit columnas septem.\nmactauit suas hostias, miscuit in cratera uinum\nsuum et parauit suam mensam. et misit suos seruos,\nconuocans cum excelsa praedicatione ad craterem\ndicens: qui est insipiens declinet ad me. et\negentibus sensu dixit: uenite et edite de meis panibus\net bibite uinum quod miscui uobis. uinum\nmixtum declarat, id est, calicem Domini aqua et uino mixtum\nprophetica uoce praenuntiat, ut adpareat in passione dominica\nid esse gestum quod fuerat ante praedictum.\nIn benedictione quoque Iudae hoc idem significatur, ubi et\nillic Christi figura exprimitur, quod a fratribus suis laudari\net adorari haberet, quod inimicorum dorsa cedentium adque\nfugientium manibus quibus crucem pertulit et mortem uicit\nconpressurus fuisset quodque ipse sit leo de tribu Iuda et\nrecubet dormiens in passione et surgat et sit ipse spes gentium.\nquibus scriptura diuina adiungit et dicit: lauabit in\nuino stolam suam et in sanguine uuae amictum\nsuum. quando autem sanguis uuae dicitur, quid aliud quam\nuinum calicis dominici sanguis ostenditur?\n\n\nNec non et aput Esaiam hoc idem spiritus sanctus de Domini\npassione testatur dicens: quare rubicunda sunt uestimenta\ntua, et indumenta tua uelut calcatione torcularis\npleni et percalcati? numquid rubicunda uestimenta\naqua potest facere aut in torculari aqua est quae pedibus\ncalcatur uel praelo exprimitur? uini utique mentio ideo ponitur,\nut Domini sanguis uino intellegatur et quod in calice dominico\npostea manifestatum est prophetis adnuntiantibus praedicaretur.\ntorcularis quoque calcatio et pressura taxatur: quia quomodo ad\npotandum uinum ueniri non potest nisi botruus calcetur ante et\nprematur, sic nec nos sanguinem Christi possemus bibere, nisi\n\n\n\n\n\n\n\n\n\n\n\n\n\n\nChristus calcatus prius fuisset et pressus et calicem prior biberet,\nquo credentibus propinaret.\nQuotienscumque autem aqua sola in scripturis sanctis nominatur,\nbaptisma praedicatur, at apud Esaiam significari uidemus.\nnolite, inquit, priora meminisse et antiqua nolite\nreputare. ecce ego facio noua, quae nunc orientur,\net cognoscetis, et faciam in deserto uiam, et flumina\nin loco inaquoso adaquare genus meum electum,\nplebem meam quam adquisiui, ut uirtutes meas\nexponeret. praenuntiauit illic per prophetam Deus quod\napud gentes in locis quae inaquosa prius fuissent flumina postmodum\nredundarent et electum genus Dei, id est per generationem\nbaptismi filios Dei factos adaquarent. item denuo praecanitur\net ante praedicitur Iudaeos, si sitierint et Christum quaesierint,\napud nos esse poturos, id est baptismi gratiam consecuturos.\nsi sitierint, inquit, per deserta, adducet\nillis aquam, de petra producet illis, findetur petra\net fluet aqua et bibet plebs mea. quod in euangelio\nadinpletur, quando Christus qui est petra finditur ictu lanceae\nin passione: qui et admonens quid per prophetam sit ante praedictum\nclamat et dicit: si qui sitit, ueniat et bibat\n\n\n\n\n\n\nqui credit in me, sicut scriptura dicit, flumina\nde uentre eius fluent aquae uiuae. adque ut magis\nposset esse manifestum quia non de calice sed de baptismo illic\nloquitur Dominus, addidit scriptura dicens: hoc autem dixit\nde spiritu quem accepturi erant qui in eum credebant.\nper baptisma autem spiritus sanctus accipitur, et sic baptizatis\net spiritum sanctum consecutis ad bibendum calicem\nDomini peruenitur. neminem autem moueat quod cum de baptismo\nloquatur scriptura diuina sitire nos dicit et bibere,\nquando et Dominus in euangelio dicat: beati sitientes et\nesurientes iustitiam, quia quod auida et sitienti cupiditate\nsuscipitur plenius et uberius hauritur. sicut et alio loco ad\nSamaritanam mulierem Dominus loquitur dicens: omnis qui\nbiberit ex aqua ista, sitiet iterum. qui autem biberit\nex aqua quam ego dedero, non sitiet in aeternum.\nquo et ipso baptisma salutaris aquae significatur, quod\nsemel scilicet sumitur nec rursus iteratur. ceterum calix Domini\nin ecclesia semper et sititur et bibitur.\nNec argumentis plurimis opus est, frater carissime, ut probemus\nappellatione aquae baptisma significatum semper esse et sic\nnos intellegere debere, quando Dominus adueniens baptismi et\ncalicis manifestauerit ueritatem, qui aquam illam fidelem, aquam\nuitae aeternae praeceperit credentibus in baptismo dari, calicem\nuero docuerit exemplo magisterii sui uini et aquae coniunctione\n\n\n\n\n\n\n\n\nmisceri. calicem etenim sub die passionis accipiens benedixit et\ndedit discipulis suis dicens: bibite ex hoc omnes. hic est\nenim sanguis testamenti, qui pro multis effundetur\nin remissionem peccatorum. dico uobis, non bibam\namodo ex ista creatura uitis usque in diem\nillum quo uobiscum bibam nonam in regno patris\nmei qua in parte inuenimus calicem mixtum fuisse quem\nDominus optulit et uinum fuisse quod sanguinem dixit. unde\napparet sanguinem Christi non offerri, si desit uinum calici\nnec sacrificium dominicum legitima sanctificatione celebrari, nisi\noblatio et sacrificium nostrum responderit passioni. quomodo\nautem de creatura uitis nonum uinum cum Christo in regno\npatris bibemus, si in sacrificio Dei patris et Christi uinum non\nofferimus nec calicem Domini dominica traditione miscemus?\nBeatus quoque apostolus Paulos a Domino electus et missus\net praedicator ueritatis euangelicae constitutus haec eadem in\nepistula sua ponit dicens: Dominus Iesus in qua nocte\ntradebatur accepit panem et gratias egit et fregit\net dixit: hoc est corpus meum, quod pro uobis est.\nhoc facite in meam commemorationem. simili modo\net calicem postquam cenatum est accepit dicens:\nhic calix nonum testamentum est in meo sanguine,\nhoc facite quotienscumque biberitis in meam conmemorationem.\nquotienscumque enim ederitis panem\nistum et calicem biberitis, mortem Domini\n\n\n\n\n\n\nadnuntiatis quoad usque ueniat. quod si a Domino\npraecipitur et ab apostolo eius hoc idem confirmatur et traditur,\nut quotienscumque biberimus, in commemorationem\nDomini hoc faciamus quod fecit et Dominus, inuenimus non\nobseruari a nobis quod man\\'datum est, nisi eadem quae Dominus\nfecit nos quoque faciamus et calicem pari ratione miscentes\na diuino magisterio non recedamus. ab euangelicis autem\npraeceptis omnino non recedendum esse et eadem quae magister\ndocuit et fecit discipulos quoque obseruare et facere debere constantius\net fortius alio in loco beatus apostolus docet dicens:\nmiror quod sic tam cito demutamini ab eo qui uos\nuocauit ad gratiam, ad aliud euangelium, quod non\nest aliud, nisi si sunt aliqui qui uos conturbant et\nuolunt conuertere euangelium Christi. sed licet\nnos aut angelus de caelo euangelizauerit praeterquam\nquod adnuntiauimus uobis, anathema sit. sicut\npraediximus, et nunc iterum dico: si qui uobis\nadnuntiauerit praeterquam quod accepistis, anathema\nsit.\nCum ergo neque ipse apostolus neque angelus de caelo adnuntiare\npossit aliter aut docere praeterquam quod semel\nChristus docuit et apostoli eius adnuntiauerunt, miror satis unde\nhoc usurpatum sit ut contra euangelicam et apostolicam disciplinam\nquibusdam in locis aqua offeratur in dominico calice,\n\n\n\n\n\n\nquae sola Christi sanguinem non possit exprimere. cuius rei\nsacramentum nec in psalmis tacet spiritus sanctus faciens mentionem\ndominici calicis et dicens: calix tuus inebrians\nperquam optimus. calix autem qui inebriat utique uino\nmixtus est. neque enim aqua inebriare quemquam potest. sic\nautem calix dominicus inebriat ut et Noe in Genesi uinum bibens\ninebriatus est. sed quia ebrietas dominici calicis et sanguinis\nnon est talis qualis est ebrietas uini saecularis, cum diceret spiritus\nsanctus in psalmo calix tuus inebrians, addidit\nper quam optimus, quod scilicet calix dominicus sic inebriet\nut sobrios faciat, at mentes ad spiritalem sapientiam redigat, ut\na sapore isto saeculari ad intellectum Dei unusquisque resipiscat,\net quemadmodum uino isto communi mens soluitur et anima\nrelaxatur et tristitia omnis exponitur, ita et poto sanguine Domini\net poculo salutari exponatur memoria ueteris hominis et fiat\nobliuio conuersationis pristinae saecularis et maestum pectus\nac triste quod prius peccatis angentibus premebatur diuinae\nindulgentiae laetitia resoluatur: quod tunc demum potest laetificare\nin ecclesia Domini bibentem, si quod bibitur dominicam\nteneat ueritatem.\nQuam nero pernersum est quamque contrarium, at cum Dominus\nin nuptiis de aqua uinum fecerit, nos de uino aquam faciamus,\ncum sacramentum quoque rei illius admonere et instruere\nnos debeat, ut in sacrificiis dominicis uinum potius offeramus. nam\n\n\n\n\n\n\nquia apud Iudaeos defecerat gratia spiritalis, defecit et uinum:\nuinea enim Domini sabaoth domus Israel est. Christus autem\ndocens et ostendens gentium populum succedere et in locum\nquem Iudaei perdiderant nos postmodum merito fidei peruenire,\nde aqua uinum fecit, id est quod ad nuptias Christi et ecclesiae\nIudaeis cessantibus plebs magis gentium conflueret et conueniret\nostendit. aquas namque populos significari in apocalypsi scriptura\ndiuina declarat dicens: aquae quas uidisti, super\nquas sedet meretrix illa, populi et turba et gentes\nethnicorum sunt et linguae. quod scilicet perspicimus et\nsacramento calicis contineri.\nNam quia nos omnes portabat Christus qui et peccata\nnostra portabat, uidemus m aqua populum intellegi, in uino\nuero ostendi sanguinem Christi. quando autem in calice uino\naqua miscetur, Christo populus adunatur et credentium plebs\nei in quem credidit copulatur et iungitur. quae copulatio\net coniunctio aquae et uini sic miscetur in calice Domini ut\nconmixtio illa non possit ab inuicem separari. unde ecclesiam\nid est plebem in ecclesia constitutam fideliter et firmiter\nin eo quod credidit perseuerantem nulla res separare poterit\na Christo quo minus haereat semper et maneat indiuidua\ndilectione. sic autem in sanctificando calice Domini offerri aqua\nsola non potest quomodo nec uinum solum potest. nam si uinum\ntantum quis offerat, sanguis Christi incipit esse sine nobis. si\nuero aqua sit sola, plebs incipit esse sine Christo. quando autem\n\n\n\n\n\n\nutrumque miscetur et adunatione confusa sibi inuicem copulatur,\ntunc sacramentum spiritale et caeieste perficitur sic uero\ncalix Domini non est aqua sola aut uinum solum nisi utrumque\nsibi misceatur, quomodo nec corpus Domini potest esse farina\nsola aut aqua sola, nisi utrumque adunatum fuerit et copulatum\net panis unius conpage solidatum. quo et ipso sacramento populus\nnoster ostenditur adunatus. at quemadmodum grana multa\nin unum collecta et conmolita et conmixta panem unum faciunt,\nsic in Christo qui est panis caelestis unum sciamus esse corpus,\ncui coniunctus sit noster numerus et adunatas.\nNon e=t ergo. frater carUsime, quod aiiqais exinimet sequendam\nesse quorundam consuetudinem. si qui in praeteritum in\ncalice dominico aquam solam offerendam putauerunt: quaerendum\nest enim ipsi quem sint secuti nam si in sacrificio quod\nChristus optulit non nisi Christus sequendus est, utique id nos\nobaudire et facere oportet quod Christus fecit et quod faciendum\nesse mandauit, quando ipse in euangelio dicat: si feceritis\nquod mando uobis, iam non dico nos seruos, sed\namicos. et quod Christus debeat solus audiri, pater etiam de\ncaelis contestatur dicens: hic est filius meus dilectissimus,\nin quo bene sensi, ipsum audite. quare si\nsolus Christus audiendus est, non debemus adtendere quid alius\nante nos faciendum esse putauerit, sed quid qui ante omnes est\nChristus prior fecerit. neque enim hominis consuetudinem sequi\noportet, sed Dei ueritatem, cum per Esaiam prophetam Deus\nloquatur et dicat: sine causa autem colunt me,\n\n\n\n\n\n\nmandata et doctrinas hominum docentes, et iterum Dominus\nin euangelio hoc idem repetat dicens: reicitis mandatum\nDei ut traditionem uestram statuatis. sed et\nalio in loco ponit et dicit: qui soluerit unum ex mandatis\nistis minimis et sic docuerit homines, minimus\nuocabitur in regno caelorum. quod si nec minima de\nmandatis dominicis licet soluere, quanto magis tam magna, tam\ngrandia, tam ad ipsum dominicae passionis et nostrae redemptionis\nsacramentum pertinentia fas non est infringere aut in aliud\nquam quod diuinitus institutum sit humana traditione mutare ?\nnam si Christus Iesus Dominus et Deus noster ipse est summus\nsacerdos Dei patris et sacrificium patri se ipsum optulit et hoc\nfieri in sui commemorationem praecepit, utique ille sacerdos\nuice Christi uere fungitur qui id quod Christus fecit imitatur\net sacrificium uerum et plenum tunc offert in ecclesia Deo patri,\nsi sic incipiat offerre secundum quod ipsum Christum uideat\noptulisse.\nCeterum omnis religionis et ueritatis disciplina subuertitur,\nnisi id quod spiritaliter praecipitur fideliter reseruetur, nisi si m\nsacrificiis matutinis hoc quis ueretur, ne per saporem uini redoleat\nsanguinem Christi. sic ergo incipit et a passione Christi in\npersecutionibus fraternitas retardari, dum in oblationibus discit\n\n\n\n\n\n\nde sanguine eius et cruore confundi. porro autem Dominus in\neuangelio dicit: qui confusus me fuerit, confundetur\neum filius hominis. et apostolus quoque loquitur dicens :\nsi hominibus placerem, Christi seruus non essem.\nquomodo autem possumus propter Christum sanguinem fundere,\nqui sanguinem Christi erubescimus bibere.\nAn illa sibi aliquis contemplatione blanditur, quod etsi mane\naqua sola offerri uidetur, tamen cum ad cenandum uenimus,\nmixtum calicem offerimus? sed cum cenamus, ad conuiuium nostrum\nplebem conuocare non possumus, ut sacramenti ueritatem\nfraternitate omni praesente celebremus. at enim non mane, sed\npost cenam mixtum calicem optulit Dominus. numquid ergo\ndominicum post cenam celebrare debemus, ut sic mixtum calicem\nfrequentandis dominicis offeramus? Christum offerre oportebat\ncirca uesperam diei, ut hora ipsa sacrificii ostenderet occasum\net uesperam mundi, sicut in Exodo scriptum est: et occident\nillum omne uulgus synagogae filiorum Israel\nad uesperam. et iterum in psalmis: adleuatio manuum\nmearum sacrificium uespertinum. nos autem resurrectionem\nDomini mane celebramus.\nEt quia passionis eius mentionem in sacrificiis omnibus facimus,\npassio est enim Domini sacrificium quod offerimus, nihil\naliud quam quod ille fecit facere debemus. scriptura enim dicit\nut quotienscumque calicem in commemorationem Domini et\n\n\n\n\n\n\npassionis eius offerimus, id quod constat Dominum fecisse faciamus.\net uiderit, frater carissime, si quis de antecessoribus nostris uel\nignoranter uel simpliciter non hoc obseruauit et tenuit quod nos\nDominus facere exemplo et magisterio suo docuit, potest simplicitati\neius de indulgentia Domini uenia concedi: nobis uero non\npoterit ignosci, qui nunc a Domino admoniti et instructi sumus,\nut calicem dominicum uino mixtum, secundum quod Dominus\noptulit, offeramus et de hoc quoque ad collegas nostros litteras\ndirigamus, ut ubique lex euangelica et traditio dominica seruetur\net ab eo quod Christus et docuit et fecit non recedatur.\nQuae ultra iam contemnere et in errore pristino perseuerare\nquid aliud est quam incurrere in obiurgationem Domini increpantis\n[in psalmo] et dicentis: ad quid exponis iustificationes\nmeas et adsumis testamentum meum per\nos tuum? tu autem odisti disciplinam et abiecisti\nsermones meos retro. si uideras furem, concurrebas\nei et inter moechos particulam tuam ponebas.\nexponere enim iustificationes et testamentum Domini et non hoc\nidem facere quod fecerit Dominus, quid aliud est quam sermones\neius abicere et disciplinam dominicam contemnere nec terrena\nsed spiritalia furta et adulteria committere? dum quis de\neuangelica ueritate furatur Domini nostri uerba et facta, et corrumpit\nadque adulterat praecepta diuina. sicut apud Hieremiam\nscriptum est: quid est, inquit, paleis ad triticum?\n\n\n\n\n\n\npropter hoc ecce ego ad prophetas, dicit Dominus,\nqui furantur uerba mea unusquisque proximo suo,\net seducunt populum meum in mendaciis suis et in\nerroribus suis. item aput eundem alio loco, et moechata\nest, inquit, lignum et lapidem, et in his omnibus\nnon est reuersa ad me. quod furtum et adulterium ne\nin nos etiam cadat cauere sollicite et timide ac religiose obseruare\ndebemus. nam si sacerdotes Dei et Christi sumus, non\ninuenio quem magis sequi quam Deum et Christum debeamus,\nquando ipse in euangelio maxime dicat: ego sum lumen\nsaeculi. qui me secutus fuerit, non ambulabit in\ntenebris, sed habebit lumen uitae. ne ergo in tenebris\nambulemus, Christum sequi et praecepta eius obseruare debemus,\nquia et ipse alio in loco mittens apostolos dixit: data\nest mihi omnis potestas in caelo et in terra. ite\nergo et docete omnes tinguentes eos in nomine\npatris et filii et spiritus sancti, docentes eos obseruare\nomnia quaecumque praecepi uobis. quare si\nin lumine Christi ambulare uolumus, a praeceptis et monitis\neius non recedamus agentes gratias, quod dum instruit in futurum\nquid facere debeamus, de praeterito ignoscit quod simpliciter\nerrauimus. et quia iam secundus eius aduentus nobis propinquat,\nmagis ac magis benigna et larga dignatio corda nostra luce\nueritatis inluminat.\nReligioni igitur nostrae congruit et timori et ipsi loco adque\nofficio sacerdotii nostri, frater carissime, in dominico calice\nmiscendo et offerendo custodire traditionis dominicae ueritatem\n\n\n\n\n\n\net quod prius apud quosdam uidetur erratum Domino monente\ncorrigere, ut cum in claritate sua et maiestate caelesti uenire\ncoeperit, inueniat nos tenere quod monuit, obseruare quod docuit,\nfacere quod fecit. opto te, frater carissime, semper bene ualere.\nCVPRIANVS ET CETERI COLLEGAE QVI IN CONCILIO ADFVERVNT NVMERO LXVI FIDO FRATRI S. Legimus litteras tuas, frater carissime, quibus significasti de\nVictore quondam presbytero, quod ei, antequam paenitentiam plenam\negisset et Domino Deo in quem deliquerat satisfecisset,\ntemere Therapius collega noster inmaturo tempore et praepropera\nfestinatione pacem dederit. quae res nos satis mouit, recessum\nesse a decreti nostri auctoritate, ut ante legitimum et plenum\ntempus satisfactionis et sine petitu et conscientia plebis\nnulla infirmitate urgente ac necessitate cogente pax ei concederetur.\nsed librato apud nos diu consilio satis fuit obiurgare\nTherapium collegam nostrum quod temere hoc fecerit et instruxisse\nne quid tale de cetero faciat: pacem tamen quomodocumque\na sacerdote Dei semel datam non putauimus auferendam ac per\nhoc Victori communicationem sibi concessam usurpare permisimus.\nQuantum uero ad causam infantium pertinet, quos dixisti\nintra secundum uel tertium diem quam nati sint constitutos\nbaptizari non oportere et considerandam esse legem circumcisionis\nantiquae, ut intra octauum diem eum qui natus est\nbaptizandum et sanctificandum non putares: longe aliud in concilio\nnostro uisum est. in hoc enim quod tu putabas esse faciendum\nnemo consensit, sed uniuersi potius iudicauimus nulli\nhominum nato misericordiam Dei et gratiam denegandam. nam\ncum Dominus in euangelio suo dicat: filius hominis non\nuenit animas hominum perdere sed saluare, quantum\nin nobis est, si fieri potest, nulla anima perdenda est. quid\nenim ei deest qui semel in utero Dei manibus formatus est?\nnobis enim adque oculis nostris secundum dierum saecularium\ncursum accipere qui nati sunt incrementum uidentur. ceterum\nquaecumque a Deo fiunt Dei factoris maiestate et opere perfecta\nsunt.\nEsse denique apud omnes sine infantes sine maiores natu unam\ndiuini muneris aequalitatem declarat nobis scripturae diuinae\nfides, cum Helisaeus super infantem uiduae filium qui mortuus\niacebat ita se Deum deprecans superstrauit, ut capiti caput et\nfaciei facies adplicaretur et superfusi Helisaei membra singulis\nparuuli membris et pedes pedibus iungerentur. quae res si\nsecundum natiuitatis nostrae et corporis qualitatem cogitetur,\n\n\n\n\n\n\nadulto et prouecto infans non posset aequari nec cohaerere et\nsufficere possent parua membra maioribus. sed illic aequalitas\ndiuina et spiritalis exprimitur, quod pares adque aequales sint\nomnes homines, quando a Deo semel facti sunt et possit aetas\nnostra in incrementis corporum secundum saeculum, non secundum\nDeum habere discrimen: nisi si et gratia ipsa quae et\nbaptizatis datur pro aetate accipientium uel minor uel maior\ntribuitur, cum spiritus sanctus non de mensura sed de pietate\nadque indulgentia paterna aequalis omnibus praebeatur. nam\nDeus ut personam non accipit, sic nec aetatem, cum se omnibus\n. ad caelestis gratiae consecutionem aequalitate librata praebeat\npatrem.\nNam et quod uestigium infantis in primis partus sui diebus\nconstituti mundum non esse dixisti, quod unusquisque nostrum\nadhuc horreat exosculari, nec hoc putamus ad caelestem gratiam\ndandam inpedimento esse oportere. scriptum est enim: omnia\nmunda sunt mundis. nec aliquis nostrum id debet horrere\nquod Deus dignatus est facere. nam etsi adhuc infans a partu\nnonus est, non ita est tamen ut quisquam illum in gratia danda\nadque in pace facienda horrere debeat osculari, quando in osculo\ninfantis unusquisque nostrum pro sua religione ipsas adhuc\nrecentes Dei manus debeat cogitare, quas in homine modo formato\net recens nato quodam modo exosculamur, quando id quod\nDeus fecit amplectimur. nam quod in Iudaica circumcisione carnali\noctauus dies obseruabatur, sacramentum est in umbra adque\n\n\n\n\n\n\nimagine ante praemissum. sed ueniente Christo ueritate conpletum\nnam quia octauus dies id est post sabbatum prima dies\nfuturus erat quo Dominus resurgeret et DOS uiuificaret et circumcisionem\nnobis spiritalem daret, hic dies octauus id est post\nsabbatum primus et dominicus praecessit in imagine. quae\nimago cessauit superueniente postmodum ueritate et data nobis\nspiritali circumcisione.\nPropter quod neminem putamus a gratia consequenda inpedieadum\nesse ea lege quae iam statuta est, nec spiritalem circumcisionem\ninpediri carnali circumcisione debere, sed omnem\nomnino admittendum esse ad gratiam Christi, quando et Petrus\nin actis apostolorum loquatur et dicat: Dominus mihi dixit\nneminem hominum communem dicendum et inmundum.\nceterum si homines inpedire aliquid ad consecutionem\ngratiae posset, magis adultos et prouectos et maiores natu possent\ninpedire peccata grauiora. porro autem si etiam grauissimis\ndelictoribus et in Deum multum ante peccantibus, cum postea\ncrediderint, remissa peccatorum datur et a baptismo adque\ngratia nemo prohibetur, quanto magis prohiberi non debet infans\nqui recens natus nihil peccauit, nisi quod secundum Adam.\ncarnaliter natus contagium mortis antiquae prima natiuitate\ncontraxit, qui ad remissam peccatorum accipiendam hoc ipso\n\n\n\n\n\n\nfacilius accedit quod illi remittuntur non propria sed aliena\npeccata.\nEt idcirco, frater carissime, haec fuit in concilio nostra sententia\na baptismo adque a gratia Dei, qui omnibus misericors et\nbenignus et pius est, neminem per nos debere prohiberi. quod\ncum circa uniuersos obseruandum sit adque retinendum, magis\ncirca infantes ipsos et recens natos obseruandum putamus, qui\nhoc ipso de ope nostra ac de diuina misericordia plus merentur\nquod in primo statim natiuitatis suae ortu plorantes ac flentes\nnihil aliud faciunt quam deprecantur. optamus te, frater carissime,\nsemper bene ualere.\nCVPRIANVS EPICTETO FRATRI ET PLEBI ASSVRAS CONSISTENTI S. Grauiter et dolenter motus sum, fratres carissimi, quod cognouerim\nFortunatianum quondam apud uos episcopum post grauem\nlapsum ruinae suae pro integro nunc agere uelle et episcopatum\nsibi uindicare coepisse. quae res contristauit me, primo propter\nipsum qui miser uel diaboli tenebris in totum excaecatus uel\n\n\n\n\n\n\n\n\nquorundam sacrilega persuasione deceptus, cum debeat satisfacere\net ad Dominum exorandum diebus ac noctibus lacrimis et\norationibus et precibus incumbere, audet sibi adhuc sacerdotium\nquod prodidit uindicare, quasi post aras diaboli accedere ad altare\nDei fas sit aut non maiorem in se iram et indignationem Domini\nin die iudicii prouocet, qui cum fidei et uirtutis dux fratribus\nesse non potuerit, perfidiae et audaciae et temeritatis magister\nexistat et qui non docuit fratres in proelio fortiter stare, doceat\neos qui uicti et prostrati sunt nec rogare, cum Dominus dicat:\nillis fudistis libamina et illis inposuistis sacrificia,\nsuper haec non indignabor? dicit Dominus,\net alio loco: sacrificans diis eradicabitur, nisi Domino\nsoli, item Dominus denuo loquatur et dicat: adorauerunt\neos quos fecerunt digiti eorum, et curuatus est\nhomo et humiliatus est uir, et non laxabo illis, in\napocalypsi quoque legamus iram Domini conminantis et dicentis:\nsi quis adorat bestiam et imaginem eius et accipit\nnotam in fronte sua et in manu, bibet et ipse de\nuino irae Dei mixto in poculo irae eius et punietur\nigne et sulphure sub oculis sanctorum angelorum\net sub oculis agni. et fumus tormentorum in\nsaecula saeculorum ascendet: nec habebunt requiem\ndie et nocte qui adorant bestiam et imaginem eius.\nCum ergo haec tormenta, hael supplicia in die iudicii Dominns\nconminetur his qui diabolo obtemperant et idolis sacrificant,\nquomodo se putat posse agere pro Dei sacerdote qui obtemperauit\net seruiuit diaboli sacerdotibus, aut quomodo putat manum suam\ntransferri posse ad Dei sacrificium et precem Domini quae\ncaptiua fuerit sacrilegio et crimini, quando in scripturis diuinis\nDeus ad sacrificium prohibeat accedere sacerdotes etiam in\nleuiore crimine constitutos et in Leuitico dicat: homo in quo\nfuerit uitium et macula non accedet offerre dona\nDeo. item in Exodo: et sacerdotes qui accedunt ad\nDominum Deum sanctificentur, ne forte derelinquat\nillos Dominus. et iterum: et qui accedunt ministrare\nad altare sancti, non adducent in se delictum,\nne moriantur. qui ergo grauia delicta in se adduxerunt,\nid est qui idolis sacrificando sacrilega sacrificia fecerunt, sacerdotium\nDei sibi uindicare non possunt nec ullam in conspectu\neius precem pro fratribus facere, quando in euangelio scriptum\nsit: Deus peccatorem non audit, sed si qui Deum\ncoluerit et uoluntatem eius fecerit, illum audit.\nquamuis sic quorundam pectora tenebrarum ingruentium profunda\ncaligo caecauerit, ut de praeceptis salubribus nihil lucis\nadmittant, sed semel a recto limite ueri itineris auersi per\n\n\n\n\n\n\n\n\npraeceps et abruptum criminum suorum nocte adque errore\nrapiantur.\nNec mirum si consilia nostra aut Domim praecepta nunt abnnnnt\nqui Dominum negauerunt. stipes et oblationes et lucra\ndesiderant, quibus prius insatiabiles incubabant., et cenis adque\nepulis etiam nunc inhiant, quarum crapulam nuper superstitem\nin dies cruditate ructabant, nunc manifestissime conprobantes\nnec ante se religioni, sed uentri potius et quaestui profana cupiditate\nseruisse. unde et ipsam uenisse perspicimus et credimus de\nDei exploratione censuram, ne apud altare consistere et contractare\nulterius perseuerarent pudorem incesti, fidem perfidi,\nreligionem profani, diuina terreni, sancta sacrilegi. quod ne tales\nad altaris inpiamenta et contagia fratrum denuo redeant omnibus\nuiribus excubandum est, omni uigore nitendum ut quantum possumus\nab hac eos sui sceleris audacia retundamus, ne adhuc\nagere pro sacerdote conentur qui ad mortis extrema deiecti ultra\nlapsos laicos ruinae maioris pondere proruerunt.\nSi nero apud insanos furor insanabilis perseneranerit et reeedente\nspiritu sancto quae coepit caecitas in sua nocte permanserit,\nconsilium nobis erit singulos fratres ab eorum fallacia\nseparare et, ne quis in laqueos erroris incurrat, ab eorum\n\n\n\n\ncontagione secernere, quando nec oblatio sanctificari illic possit ubi\nsanctus spiritus non sit, nec cuiquam Dominus per eius orationes\net preces prosit qui Dominum ipse uiolauit. quod si Fortunatianus\naut inmemor criminis sui per diaboli caecitatem aut minister\net seruus diaboli factus ad decipiendam fraternitatem in hoc suo\nfurore permanserit, uos quantum potestis elaborate et in hac\ncaligine diaboli saeuientis fratrum mentes ab errore reuocate, ne\nalienae dementiae facile consentiant. ne se desperatorum delictis\nparticipes faciant, sed teneant integri salutis suae tenorem et\nintegritatis conseruatae a se et custoditae perpetuum uigorem.\nLapsi uero magnitudinem delicti sui cognoscentes a deprecando\nDomino non recedant nec ecclesiam catholicam, quae una et sola\nest a Domino constituta, derelinquant: sed satisfactionibus inmorantes\net Domini misericordiam deprecantes ad ecclesiam pulsent,\nut recipi illuc possint ubi fuerunt et ad Christum redeant\na quo recesserunt. nec audiant eos qui se falsa et mortali seductione\ndecipiunt, cum scriptum sit: nemo uos decipiat inanibus\nuerbis. propterea enim uenit ira Dei super filios\ncontumaciae. nolite ergo esse participes eorum. ergo\ncontumaces et Deum non timentes et ab ecclesia in totum recedentes\nnemo comitetur. quod si quis inpatiens fuerit ad deprecandum\nDominum qui offensus est et nobis obtemperare noluerit, sed\n\n\n\n\n\n\ndesperatos et perditos secutus fuerit, sibi inputabit tam indicii\ndies uenerit quomodo enim deprecari in die illo Dominum poterit\nqui et ante hoc Christum et nunc quoque ecclesiam Christi negauit\net episcopis sanis et integris et uiuentibus non obtemperans\ncomitem se et participem morientibus praebuit? opto uos, fratres\ncarissimi, semper bene ualere.\nCVPRIANVS QVI ET THASCIVS FLOEENTIO CVI KT PVPPIANO FRATRI S. Ego te, frater, credideram tandem iam ad paenitentiam conuerti,\nquod in praeteritum tam infanda tam turpia tam etiam\ngentilibus execranda aut audisses de nobis temere ant credidisses.\nporro autem etiam nunc in litteris tuis animaduerto eundem te\nadhuc esse qui prius fueras, eadem te de nobis credere et in eo\nquod credideris perseuerare et ne forte claritatis et martyrii tui\ndignitas nostra communicatione maculetur, mores nostros diligenter\ninquirere et post Deum indicem qui sacerdotes facit te\nuelle non dicam de me â quantus enim ego sum? â sed de\nDei et Christi iudicio iudicare. hoc est in Deum non credere, hoc\n\n\n\n\nest rebellem aduersus Christum et aduersus euangelium eius\nexistere, ut cum ille dicat: nonne duo passeres asse\nueneunt et neuter eorum cadit in terram sine patris\nuoluntate, et probet maiestas eius et ueritas sine conscientia\net permissu Dei etiam minora non fieri, tu existimes\nsacerdotes Dei sine conscientia eius in ecclesia ordinari. nam\ncredere quod indigni et incesti sint qui ordinantur quid aliud\nest quam contendere quod non a Deo nec per Deum sacerdotes\neius in ecclesia constituantur.\nAn putas maius esse de me meum quam Dei testimonium,\ncum Dominus ipse doceat et dicat testimonium non esse uerum\nsi quis ipse de se testis existat, eo quod unusquisque utique sibi\nfaueat nec contra se aliquis infesta et aduersa depromat, fides\nuero sincera sit ueritatis, si in praedicationibus nostris alius sit\npraedicator ac testis. si testimonium, inquit, dixero de\nme, testimonium meum non est uerum. alius est\nenim qui testis est de me. quod si ipse Dominus omnia\npostmodum iudicaturus sic noluit de testimonio suo sibi\ncredi, sed maluit de iudicio ac testimonio Dei patris probari,\nquanto magis hoc seruos eius obseruare oportet, qui iudicio ac\ntestimonio Dei non probantur tantum, sed etiam gloriantur.\npraeualuit autem apud te contra diuinam sententiam, contra\n\n\n\n\n\n\nconscientiam nostram fidei suae uiribus nixam inimicorum et malignorum\ncommentum, quasi aqud lapsos et profanos et extra ecclesiam\npositos, de quorum pectoribus excesserit spiritus sanctus,\nesse aliud possit nisi mens praua et fallax lingua et odia uenenata\net sacrilega mendacia: quibus qui credit, cum illis necesse\nest inueniatur cum iudicii dies uenerit.\nQuod uero dixisti sacerdotes humiles esse debere, quia et Dominus\net apostoli humiles fuerunt, humilitatem meam et fratres\nomnes et gentiles quoque optime norunt et diligunt: et tu quoque\nnoueras et diligebas, cum adhuc in ecclesia esses et mecum\ncommunicares. quis autem nostrum longe est ab humilitate,\nutrumne ego qui cotidie fratribus seruio et uenientes ad ecclesiam\nsingulos benigne et cum nolo et gaudio suscipio, an tu qui te\nepiscopum episcopi et iudicem iudicis ad tempus a Deo dati\nconstituis, cum Dominus Deus in Deuteronomio dicat: et homo\nquicumque fecerit in superbia ut non exaudiat\nsacerdotem aut iudicem quicumque fuerit in diebus\nillis, morietur homo ille, et omnis populus cum\naudierit timebit, et non agent impie etiam nunc,\net iterum ad Samuel loquitur et dicit: non te spreuerunt,\nsed me spreuerunt, et adhuc Dominus in euangelio cum ei\ndictum esset: sic respondes pontifici, custodiens et docens\nsacerdotalem honorem seruari oportere contra pontificem\nnihil dixerit, sed innocentiam suam tantummodo purgans responderit\ndicens: si male locutus sum, exprobra de malo:\n\n\n\n\n\n\nsi autem bene, quid me caedis? item beatus apostolus cum\nei dictum esset: sic insilis in sacerdotem maledicendo,\nnihil contumeliose locutus sit aduersus sacerdotem,\nquando et potuerit se constanter exserere aduersus eos qui\nDeum crucifixissent et qui iam Dominum et Christum et\ntemplum et sacerdotium perdidissent, sed quamuis in falsis\net spoliatis sacerdotibus umbram tamen ipsam inanem sacerdotalis\nnominis cogitans dixerit: nesciebam, fratres, quia\npontifex est. scriptum est enim: principem plebis\ntuae non maledices.\nNisi si sacerdos tibi fui ante persecutionem, quando mecum\ncommunicabas, post persecutionem sacerdos esse desiui. persecutio\nenim ueniens te ad summam martyrii sublimitatem prouexit,\nme autem proscriptionis onere depressit, cum publice\nlegeretur: SI QVIS TENET POSSIDET DE BONIS CAECILI CVPRIANI\nEPISCOPI CHRIBTIANORVM, ut etiam qui non credebant Deo\nepiscopum constituenti uel diabolo crederent episcopum proscribenti.\nnec haec iacto, sed dolens profero, cum te iudicem Dei\nconstituas et Christi, qui dicit ad apostolos ac per hoc ad omnes\npraepositos qui apostolis uicaria ordinatione succedunt: qui\naudit uos, me audit: et qui me audit, audit eum\n\n\n\n\n\n\nqui me misit. et qui reicit uos, me reicit et eum\nqui me misit.\nVnde enim schismata et haereses obortae sunt et oriuntur?\ndum episcopus qui unus est et ecclesiae praeest superba quorundam\npraesumptione contemnitur et homo dignatione Dei honoratus\nindignus hominibus iudicatur. quis enim hic est superbiae\ntumor, quae adrogantia animi, quae mentis inflatio, ad cognitionem\nsuam praepositos et sacerdotes uocare ac nisi apud te purgati\nfuerimus et sententia tua absoluti, ecce iam sex annis nec fraternitas\nhabuerit episcopum nec plebs praepositum nec grex pastorem\nnec ecclesia gubernatorem nec Christus antistitem nec Deus\nsacerdotem. subueniat Puppianus et sententiam dicat, iudicium\nDei et Christi in acceptum referat, ne tantus fidelium numerus\nqui sub nobis arcessitus est sine spe salutis et pacis exisse uideatur,\nne nouus credentium populus nullam per nos consecutus\nesse baptismi et spiritus sancti gratiam iudicetur, ne tot lapsis\net paenitentibus pax data et communicatio nostra examinatione\nconcessa iudicii tui auctoritate soluatur. adnue aliquando et dignare\npronuntiare de nobis et episcopatum nostrum cognitionis\ntuae uigore firmare, ut Deus et Christus eius agere tibi gratias\npossint quod per te sit antistes et rector altari eorum pariter et\nplebi restitutus.\nApes habent regem et ducem pecudes et fidem seruant:\nlatrones mancipi obsequio pleno humilitatis obtemperant. quanto\n\n\n\n\nsimpliciores et meliores uobis sunt brutae pecudes et muta animalia\net cruenti licet ac furentes inter gladios adque inter arma\npraedones? praepositus illic agnoscitur et timetur, quem non\nsententia diuina constituit, sed in quem factio perdita et nocens\ncaterua consensit.\nDixisti sane scrupulum tibi esse tollendum de animo, in quem\nincidisti. incidisti, sed tua credulitate inreligiosa. incidisti, sed\ntua mente et uoluntate sacrilega: dum incesta, tum impia, dum\nnefanda contra fratrem, contra sacerdotem facile audis, libenter\net credis, aliena mendacia quasi propria et priuata defendis nec\nrecordaris scriptum esse: saepi aures tuas spinis et\nnoli audire linguam nequam, et iterum: malus obaudit\nlinguae iniquorum, iustus autem non intendit\nlabiis mendacibus. quare in hunc scrupulum non inciderunt\nmartyres sancto spiritu pleni et ad conspectum Dei et\nChristi eius passione iam proximi, qui ad Cyprianum episcopum\nlitteras de carcere direxerunt, sacerdotem Dei agnoscentes et\ncontestantes ei? quare in hunc scrupulum non inciderunt tot\ncoepiscopi collegae mei, qui uel cum de medio recederent proscripti\nsunt uel adprehensi in carcere et in catenis fuerunt aut\nqui in exilium relegati inlustri itinere ad Dominum profecti\nsunt aut qui quibusdam locis animaduersi caelestes coronas de\nDomini clarificatione sumpserunt? quare in hunc scrupulum\n\n\n\n\n\n\nnon inciderunt de plebe ista nostra quae apud nos est et nobis\nde Dei dignatione commissa est tot confessores quaestionati et\ntorti et insignium uulnerum et cicatricum memoria gloriosi, tot\nuirgines integrae, tot laudabiles uiduae, ecclesiae denique uniuersae\nper totum mundum nobiscum unitatis uinculo copulatae?\nnisi omnes isti communicantes mecum secundum quod scripsisti\npolluto nostro ore polluti sunt et spem uitae aeternae communicationis\nnostrae contagione perdiderunt. Puppianus solus integer\ninuiolatus sanctus pudicus, qui nobis miscere se noluit, in paradiso\nadque in regno caelorum solus habitabit.\nScripsisti quoque quod ecclesia nunc propter me portionem sui in\ndisperso habeat, quando omnis ecclesiae populus et collectus sit et\nadunatus et indiuidua concordia sibi iunctus, soli illi foris remanserint\nqui et si intus essent eiciendi fuerant, nec patiatur Dominus\npopuli sui protector et tutor triticum de area sua diripi, sed solae\npossint paleae de ecclesia separari, quando et apostolus dicat: quid\nenim si exciderunt a fide quidam illorum? numquid\ninfidelitas illorum fidem Dei euacuauit? absit.\nest enim Deus uerax, omnis autem homo mendax,\net Dominus quoque in euangelio cum eum loquentem\ndiscipuli derelinquerent, conuersus ad duodecim dixerit: numquid\net uos uultis ire? respondit ei Petrus dicens:\nDomine, ad quem ibimus? uerbum uitae aeternae\nhabes, et nos credimus et cognouimus quoniam tu\nes filius Dei uiui. loquitur illic Petrus, super quem\n\n\n\n\n\n\naedificata fuerat ecclesia, ecclesiae nomine docens et ostendens quia\netsi contumax ac superba obaudire nolentium multitudo discedat,\necclesia tamen a Christo non recedit, et illi sunt ecclesia\nplebs sacerdoti adunata et pastori suo grex adhaerens. unde scire\n!debes episcopum in ecclesia esse et ecclesiam in episcopo et\nqui cum episcopo non sit in ecclesia non esse, et frustra sibi\nblandiri eos qui pacem cum sacerdotibus Dei non habentes obrepunt\net latenter apud quosdam communicare se credunt, quando\necclesia quae catholica una est scissa non sit neque diuisa, sed\nsit utique conexa et.cohaerentium sibi inuicem sacerdotum glutino\ncopulata..\nQuam ob rem, frater, si maiestatem Dei qui sacerdotes\nordinat Christi cogitaueris, si Christum qui arbitrio et nutu\nac praesentia et praepositos ipsos et ecclesiam cum praepositis\ngubernat aliquando respexeris, si de innocentia sacerdotum\nnon humano odio sed diuino iudicio credideris, si\ntemeritatis et superbiae adque insolentiae tuae agere uel sero\npaenitentiam coeperis, si Domino et Christo eius, quibus seruio\net quibus puro adque inmaculato ore sacrificia et in persecutione\npariter et in pace indesinenter offero, plenissime satisfeceris,\ncommunicationis tuae poterimus habere rationem manente tamen\napud nos diuinae censurae respectu et metu, et prius Dominum\n\n\n\n\nmeum consulam an tibi pacem dari et te ad communicationem\necclesiae suae admitti sua ostensione et admonitione permittat.\n\nMemini enim quid iam mihi sit ostensum, immo quid sit seruo obsequenti et timenti de dominica et diuina\nauctoritate praeceptum: qui inter cetera quae ostendere et\nreuelare dignatus est et hoc addidit:. itaque qui Christo non\ncredit sacerdotem facienti postea credere incipiet sacerdotem\nuindicanti). quamquam sciam somnia ridicula et uisiones ineptas\nquibusdam uideri, sed utique illis qui malunt contra sacerdotes\ncredere quam sacerdoti. sed nihil mirum, quando de Ioseph\nfratres sui dixerunt: ecce somniator ille uenit, nunc\nergo uenite, occidamus illum, et somniator postea quod\nsomniauerat consecutus sit et occisores ac uenditores confusi\nsint, ut qui uerbis prius non credidissent factis postmodum\ncrederent. de his autem quae tu egisti uel in persecutione uel in\npace stultum est ut uelim te iudicare, quando tu magis iudicem\nte nostri constitueris. et pro animi mei pura conscientia et\npro Domini et Dei mei fiducia rescripsi. habes tu litteras meas\net ego tuas. in die iudicii ante tribunal Christi utrumque recitabitur.\n*\nCVPRIANVS CAECILIVS PRIMVS POLVCARPVS NICOMEDES LVCILIANVS SVCCESSVS SEDATVS FORTVNATVS IANVARIVS SECVNDINVS POMPONIVS HONORATVS VICTOR AVRELIVS SATTIVS PETRVS ALIVS IANVARIVS SATVRNINVS ALIVS AVRELIVS VENANTIVS QVIETVS ROGATIANVS TENAX FELIX FAVSTVS QVINTVS ALIVS SATVENINVS LVCIVS VINCENTIVS LIBOSVS GEMINIVS MARCELLVS IAMBVS ADELPHIVS VICTORICVS ET PAVLVS FELICI PRESBVTERO ET PLEBIBVS CONSISTENTIBVS AD LEGIONEM ET ASTVRICAE ITEM AELIO DIACONO ET PLEBI EMERITAE CONSISTENTIBVS FRATRIBVS IN DOMINO S. Cum in unum conuenissemus, legimus litteras uestras, fratres\ndilectissimi, quas ad nos per Felicem et Sabinum coepiscopos\nnostros pro fidei uestrae integritate et pro Dei timore fecistis,\nsignificantes Basilidem et Martialem libellis idololatriae conmaculatos\net nefandorum facinorum conscientia uinctos episcopatum\ngerere et sacerdotium Dei administrare non oportere: et desiderastis\nrescribi ad haec uobis et iustam pariter ac necessariam\nsollicitudinem uestram uel solacio uel auxilio nostrae sententiae\nsubleuari. sed enim desiderio huic uestro non tam nostra consilia\nquam diuina praecepta respondent, quibus iam pridem mandatur\nuoce caelesti et Dei lege praescribitur quos et quales oporteat\ndeseruire altari et sacrificia diuina celebrare. in Exodo namque\n\n\n\n\nad Moysen Deus loquitur et monet dicens: sacerdotes qui\naccedunt ad Dominum Deum sanctificentur, ne\nforte derelinquat illos Dominus. et iterum: et cum\naccedunt ministrare ad altare sancti, non adducent\nin se delictum, ne moriantur. item in Leuiticopraecipit\nDominus et dicit: homo in quo fuerit macula\net uitium non accedet offerre dona Deo.\nQuae cum praedicta et manifestata sint nobis, praeceptis\ndiuinis necesse est obsequia nostra deseruiant, nec persona in\neiusmodi rebus accipi aut aliquid cuiquam largiri potest humana\nindulgentia, ubi intercedit et legem tribuit diuina perscriptio.\nneque enim inmemores esse debemus quid ad Iudaeos per Esaiam\nprophetam locutus sit Dominus increpans et indignans quod\ncontemptis praeceptis diuinis humanas doctrinas sequerentur.\npopulus iste, inquit, labiis suis honorificant me,\ncor uero eorum longe separatum est a me. sine\ncausa autem colunt me mandata et doctrinas hominum\ndocentes. quod item Dominus in euangelio repetit et\ndicit: reicitis mandatum Dei ut traditionem uestram\nstatuatis. quae ante oculos habentes et sollicite ac religiose\nconsiderantes in ordinationibus sacerdotum non nisi inmaculatos\net integros antistites eligere debemus, qui sancte et digne sacrificia\nDeo offerentes audiri in praecibus possint quas faciunt pro\nplebis dominicae incolumitate, cum scriptum sit: Deus\n\n\n\n\n\n\npeccatorem non audit, sed qui Deum coluerit et uoluntatem\neius fecerit, illum audit. propter quod plena\ndiligentia et exploratione sincera eos oportet ad sacerdotium\nDei deligi quos a Deo constet audiri.\nNec sibi plebs blandiatur quasi inmunis esse a contagio delicti\npossit cum sacerdote peccatore communicans et ad iniustum adque\ninlicitum praepositi sui episcopatum consensum suum commodans,\nquando per Osee prophetam comminetur et dicat censura\ndiuina: sacrificia eorum tamquam panis luctus,\nomnes qui manducant ea contaminabuntur, docens\nscilicet et ostendens omnes omnino ad peccatum constringi quique\nfuerint profani et iniusti sacerdotis sacrificio contaminati.\nquod item in Numeris manifestari inuenimus, quando Core et\nDathan et Abiron contra Aaron sacerdotem sacrificandi sibi\nlicentiam uindicauerunt. illic quoque per Moysen praecipit Dominus\nut ab eis populus separetur, ne facinerosis coniunctus\neodem facinore et ipse perstringatur. separamini, inquit,\na tabernaculis hominum iniustorum durissimorum\net nolite tangere ab omnibus quae sunt eis ne\nsimul pereatis in peccato eorum. propter quod plebs\nobsequens praeceptis dominicis et Deum metuens a peccatore\npraeposito separare se debet, nec se ad sacrilegi sacerdotis\n\n\n\n\n\n\n\n\n\n\nsacrificia miscere, quando ipsa maxime habeat potestatem uel eligendi\ndignos sacerdotes uel indignos recusandi.\nQuod et ipsum uidemus de diuina auctoritate descendere, ut\nsacerdos plebe praesente sub omnium oculis deligatur et dignus\nadque idoneus publico iudicio ac testimonio conprobetur, sicut\nin Numeris Dominus Moysi praecipit dicens: prehende\nAaron fratrem tuum et Eleazar filium eius, et inpones\neos in montem coram omni synagoga, et\nexue Aaron stolam eius et indue Eleazar filium\neius, et Aaron adpositus moriatur illic. coram omni\nsynagoga iubet Deus constitui sacerdotem, id est instruit et\nostendit ordinationes sacerdotales non nisi sub populi adsistentis\nconscientia fieri oportere, ut plebe praesente uel detegantur\nmalorum crimina uel bonorum merita praedicentur et sit\nordinatio iusta et legitima quae omnium suffragio et iudicio\nfuerit examinata. quod postea secundum diuina magisteria obseruatur\nin actis apostolorum, quando de ordinando in locum\nIudae episcopo Petrus ad plebem loquitur. surrexit, inquit,\nPetrus in medio discentium, fuit autem turba in\nuno. nec hoc in episcoporum tantum et sacerdotum, sed et in\ndiaconorum ordinationibus obseruasse apostolos animaduertimus,\nde quo et ipso in actis eorum scriptum est. et conuocauerunt,\ninquit, illi duodecim totam plebem discipulorum\net dixerunt e i s. quod utique idcirco tam diligenter et\ncaute conuocata plebe tota gerebatur, ne quis ad altaris\n\n\n\n\n\n\nministerium uel ad sacerdotalem locum indignus obreperet. ordinari\nenim nonnumquam indignos non secundum Dei uoluntatem, sed\nsecundum humanam praesumptionem, et haec Deo displicere\nquae non ueniant ex legitima et iusta ordinatione, Deus ipse\nmanifestat per Osee prophetam dicens: sibimet ipsi regem\nconstituerunt et non per me.\nPropter quod diligenter de traditione diuina et apostolioa obseruatione\nseruandum est et tenendum quod apud nos quoque et\nfere per prouincias uniuersas tenetur, ut ad ordinationes rite\ncelebrandas ad eam plebem cui praepositus ordinatur episcopi\neiusdem prouinciae proximi quique conueniant et episcopus deligatur\nplebe praesente, quae singulorum uitam plenissime nouit\net uniuscuiusque actum de eius conuersatione perspexit. quod et\napud uos factum uidemus in Sabini collegae nostri ordinatione,\nut de uniuersae fraternitatis suffragio et de episcoporum qui in\npraesentia conuenerant quique de eo ad uos litteras fecerant\niudicio episcopatus ei deferretur et manus ei in locum Basilidis\ninponeretur. nec rescindere ordinationem iure perfectam potest\nquod Basilides post crimina sua detecta et conscientiae etiam\npropriae confessione nudata Romam pergens Stephanum collegam\nnostrum longe positum et gestae rei ac ueritatis ignarum fefellit,\nut exambiret reponi se iniuste in episcopatum de quo fuerat\niure depositus. hoc eo pertinet ut Basilidis non tam abolita sint\nquam cumulata delicta, ut ad superiora peccata eius etiam\n\n\n\n\n\n\n\n\nfallaciae et circumuentionis crimen accesserit. neque enim tam culpandus\nest ille cui neglegenter obreptum est quam hic exsecrandus\nqui fraudulenter obrepsit. obrepere autem si hominibus Basilides\npotuit, Deo non potest, cum scriptum sit: Deus non\nderidetur. sed nec Martiali potest profuisse fallacia quo\nminus ipse quoque delictis grauibus inuolutus episcopatum tenere\nnon debeat, quando et apostolus moneat et dicat: episcopum\noportet esse sine crimine quasi Dei dispensatorem.\nQoapropter cum, sicut scribitis, fratres dilectissimi, et ut Felix\net Sabinus collegae nostri adseuerant utque alius Felix de Caesaraugusta\nfidei cultor ac defensor ueritatis litteris suis significat,\nBasilides et Martialis nefando idololatriae libello contaminati\nsint, Basilides adhuc insuper praeter libelli maculam cum\ninfirmitate decumberet, in Deum blasphemauerit et se blasphemasse\nconfessus sit et episcopatum pro conscientiae suae\nuulnere sponte deponens ad agendam paenitentiam conuersus\nsit Deum deprecans et satis gratulans si sibi uel laico communicare\ncontingeret, Martialis quoque praeter gentilium turpia\net lutulenta conuiuia in collegio diu frequentata et filios\nin eodem collegio exterarum gentium more apud profana sepulcra\ndepositos et alienigenis consepultos, actis etiam publice\nhabitis apud procuratorem ducenarium obtemperasse se idololatriae\net Christum negasse contestatus sit cumque alia multa\n\n\n\n\n\n\nsint et grauia delicta quibus Basilides et Martialis inplicati\ntenentur: frustra tales episcopatum sibi usurpare conantur,\ncum manifestius sit eiusmodi homines nec ecclesiae Christi\nposse praeesse nec Deo sacrificia offerre debere, maxime cum\niam pridem nobiscum et cum omnibus omnino episcopis in toto\nmundo constitutis etiam Cornelius collega noster, sacerdos pacificus\nac iustus et martyrio quoque dignatione Domini honoratus,\ndecreuerit eiusmodi homines ad paenitentiam quidem agendam\nposse admitti, ab ordinatione autem cleri adque sacerdotali\nhonore prohiberi.\nNec uos moneat, fratres dilectissimi, si apud quosdam in nouissimis\ntemporibus aut lubrica fides nutat aut Dei timor inreligiosus\nuacillat aut pacifica concordia non perseuerat. praenuntiata\nsunt haec futura in saeculi fine et Domini uoce adque apostolorum\ncontestatione praedictum est deficiente iam mundo adque\nadpropinquante antichristo bona quaeque deficere, mala uero et\naduersa proficere.\nNon sic tamen quamuis nouissimis temporibus in ecclesia Dei\naut euangelicus uigor cecidit aut Christianae uirtutis aut fidei\nrobur elanguit, ut non supersit portio sacerdotum quae minime\nad has rerum ruinas et fidei naufragia succumbat, sed fortis et\nstabilis honorem diuinae maiestatis et sacerdotalem dignitatem\nplena timoris obseruatione tueatur. meminimus et tenemus succumbentibus\nlicet et cedentibus ceteris Mattathian legem Dei .\nuindicasse fortiter, Helian Iudaeis deficientibus adque a religione\n\n\n\n\ndiuina recedentibus stetisse et certasse sublimiter, Danielem nec\nsolitudine regionis alienae nec persecutionis adsiduae infestatione\ndeterritum frequenter ac fortiter gloriosa edidisse\nmartyria, tres item pueros nec annis nec minis fractos\ncontra ignes Babylonios fideliter obstitisse et uictorem regem\nin ipsa sua captiuitate uicisse. uicisse uel praeuaricatorum\nnumerus uel proditorum qui nunc in ecclesia contra ecclesiam\nsurgere et fidem pariter ae ueritatem labefactare coeperunt\npermanet apud plurimos sincera mens et religio integra et\nnon nisi Domino et Deo suo anima deuota, nec christianam fidem\naliena perfidia deprimit ad ruinam, sed magis excitat et exaltat\nad gloriam, secundum quod beatus apostolus hortatur et dicit:\nquid enim si exciderunt a fide quidam eorum,\nnumquid infidelitas illorum fidem Dei euacuauit?\nabsit. est enim Deus uerax, omnis autem homo\nmendax. si autem omnis homo mendax est et solus Deus\nuerax, quid aliud serui et maxime sacerdotes Dei facere debemus\nnisi ut humanos errores et mendacia relinquamus et praecepta\ndominica custodientes in Dei ueritate maneamus ?\nQuare etsi aliqui de collegis nostris [extiterunt], fratres diteetissimi,\nqui deificam disciplinam neglegendam putant, et cum\nBasilide et Martiale temere communicent, conturbare fidem nostram\nres ista non debet, cum spiritus sanctus in psalmis talibus\ncomminetur dicens: tu autem odisti disciplinam et\n\n\n\n\n\n\nabiecisti sermones meos retro. si uideras furem, concurrebas\nei et cum adulteris portionem tuam ponebas.\nconsortes et participes ostendit eos alienorum delictorum\nfieri qui fuerint delinquentibus copulati. sed et hoc idem\nPaulus apostolus scribit et dicit: susurratores, detractores,\nabhorrentes Deo, iniuriosi, superbi, iactantes\nsui, adinuentores malorum: qui cum iustitiam Dei\ncognouissent, non intellexerunt, quoniam qui talia\nagunt morte sunt digni, non tantum faciunt mala,\nsed et consentiunt eis qui haec agunt. quoniam\nqui talia, inquit, agunt, morte sunt digni. manifestat\net conprobat morte dignos esse et ad poenam uenire,\nnon tantum illos qui mala faciunt, sed etiam eos qui talia\nagentibus consentiunt, qui dum malis et peccatoribus et paenitentiam\nnon agentibus inlicita communicatione miscentur, nocentium\ncontactibus polluuntur et dum iunguntur in culpa,\nsic nec in poena separantur. propter quod integritatis et fidei\nuestrae religiosam sollicitudinem, fratres dilectissimi, et laudamus\npariter et probamus et quantum possumus adhortamur\nlitteris nostris, ne uos cum profanis et maculatis sacerdotibus\ncommunicatione sacrilega misceatis, sed integram et sinceram\nfidei uestrae firmitatem religioso timore seruetis. opto uos,\nfratres carissimi, semper bene ualere.\nCVPRIANVS STEPHANO FRATRI S. Faustinus collega noster Lugduni consistens, frater carissime,\nsemel adque iterum mihi scripsit significans ea quae etiam uobis\nscio utique nuntiata tam ab eo quam a ceteris coepiscopis nostris\nin eadem prouincia constitutis, quod Marcianus Arelate consistens\nNouatiano se coniunxerit et a catholicae ecclesiae ueritate\nadque a corporis nostri et sacerdotii consensione discesserit, tenens\nhaereticae praesumptionis durissimam prauitatem, ut semis\nDei paenitentibus et dolentibus et ad ecclesiam lacrimis et gemitu\net dolore pulsantibus diuinae pietatis et lenitatis paternae solacia\net subsidia cludantur nec ad fouenda uulnera admittantur uulnerati,\nsed sine spe pacis et communicationis relicti ad luporum\nrapinam et praedam diaboli proiciantur. cui rei nostrum est consulere\net subuenire, frater carissime, qui diuinam clementiam\ncogitantes et gubernandae ecclesiae libram tenentes sic censuram\nuigoris peccatoribus exhibemus, ut tamen lapsis erigendis et\ncurandis uulneratis bonitatis et misericordiae diuinae medicinam\nnon denegemus.\nQuapropter facere te oportet plenissimas litteras ad coepiscopos\nnostros in Gallia constitutos, ne ultra Marcianum\n\n\n\n\nperuicacem et superbum et diuinae pietatis ac fraternae salutis inimicum\ncollegio nostro insultare patiantur, quod necdum a nobis\nuideatur abstentus, qui iam pridem iactat et praedicat quod Nouatiano\nstudens et eius peruicaciam sequens a communicatione\nse nostra segregauerit, cum Nouatianus ipse quem sequitur olim\nabstentus et hostis ecclesiae iudicatus sit et cum ad nos in\nAfricam legatos misisset optans ad communicationem nostram\nadmitti, hinc a concilio plurimorum sacerdotum qui praesentes\neramus sententiam retulerit se foris esse coepisse nec posse a\nquoquam nostri sibi communicari qui episcopo Cornelio in catholica\necclesia de Dei iudicio et cleri ac plebis suffragio ordinato\nprofanum altare erigere et adulteram cathedram conlocare et sacrilega\ncontra uerum sacerdotem sacrificia offerre temptauerit,\nproinde si resipiscere et ad sanae mentis consilium redire uellet,\nageret paenitentiam et ad ecclesiam supplex rediret. quam uanum\nest, frater carissime, ut Nouatiano nuper retuso et refutato et\nper totum orbem a sacerdotibus Dei abstento nunc adulatores\nadhuc nobis patiamur inludere et de maiestate ac dignitate\necclesiae iudicare.\nDirigantur in prouinciam et ad plebem Arelate consistentem\na te litterae quibus abstento Marciano alius in loco eius substituatur\net grex Christi qui in hodiernum ab illo dissipatus et\nuulneratus contemnitur colligatur. sufficiat multos illic ex fratribus\nnostris annis istis superioribus excessisse sine pace. uel ceteris\n\n\n\n\nsubueniatur qui supersunt et diebus ac noctibus ingemescunt\net diuinam ac paternam misericordiam deprecantes solacium\nnostrae opitulationis exposcunt. idcirco enim, frater carissime,\ncopiosum corpus est sacerdotum concordiae mutuae glutino atque\nunitatis uinculo copulatum, ut si quis ex collegio nostro\nhaeresim facere et gregem Christi lacerare et uastare temptauerit,\nsubneniant ceteri, qua pastores utiles et misericordes\noues dominicas in gregem colligant quid enim si in mari\nportus aliquis munitionibus suis ruptis infestus et periculosus\nesse nauibus coeperit, nonne nauigantes ad alios proximos\nportus naues suas dirigunt, ubi sit tutus [accessus] et salutaris\nintroitus et statio secura? ant si in uia stabulum aliquod\nobsideri et teneri a latronibus coeperit, ut quisquis ingressus\nfuerit insidiantium illic infestatione capiatur, nonne commeantes\nhac opinione comperta stabula alia in itinere adpetunt\ntutiora, ubi sint fida hospitia et receptacula commeantibus tuta?\nquod necesse est apud nos esse, frater carissime, ut fratres\nnostros qui uitatis Marciani scopulis petunt ecclesiae portus salutares\nsuscipiamus ad nos prompta et benigna humanitate et stabulum\ncommeantibus praebeamus tale quale est in euangelio,\nquo a latronibus sauciati et uulnerati suscipi et foueri et tutari\nab stabulario possint.\nQuae est enim maior aut melior cura praepositorum quam\ndiligenti sollicitudine et medella salubri fouendis et\n\n\n\n\nconseruandis ouibus prouidere, cum Dominus loquatur et dicat: quod\ninfirmatum est non confortastis, et quod male\nhabuit non conroborastis, et quod contribulatum\nest non consolati estis, et quod errauit non reuocastis,\net quod perit non inquisistis: et dispersae \\'\nsunt oues meae, eo quod non sint pastores, et\nfactae sunt in comesturam omnibus bestiis agri, et\nnon fuit qui inquireret neque qui reuocaret. propterea\nhaec dicit Dominus: ecce ego super pastores\net inquiram oues meas de manibus eorum et\nauertam eos ut non pascant oues meas: et iam non\npascent eas, et extraham eas de ore eorum, et\npascam eas cum iudicio. cum ergo pastoribus talibus per\nquos dominicae oues necleguntur et pereunt sic Dominus comminetur,\nquid nos aliud facere oportet, frater carissime, quam\ncolligendis et refouendis Christi ouibus exhibere diligentiam\nplenam et curandis lapsorum uulneribus paternae pietatis adhibere\nmedicinam, quando etiam Dominus in euangelio moneat\net dicat: non est opus sanis medicus, sed male habenti\nbu s. nam etsi pastores multi sumus, unum tamen gregem pascimus,\net oues uniuersas quas Christus sanguine suo et passione .\nquaesiuit colligere et fouere debemus nec pati supplices et\ndolentes fratres nostros crudeliter despici et superba quorundam\npraesumptione calcari, cum scriptum sit: ille autem\nqui contumax est uir sui iactans nihil omnino proficiet,\nqui dilatauit tamquam inferi animam suam,\net eiusmodi omnes Dominus in euangelio culpet et damnet\n\n\n\n\n\n\ndicens: uos estis qui iustificatis uos in conspectu\nhominum. Deus autem dinoscit corda uestra, quoniam\nquod excelsum est in hominibus execratio\nest in conspectu Dei. execrabiles et detestabiles dicit\nesse qui sibi placeant, qui tumidi et inflati aliquid sibi adroganter\nadsumant. ex quibus cum Marcianus esse coeperit et se\nNouatiano coniungens aduersarius misericordiae et pietatis\nextiterit, sententiam non dicat, sed accipiat, nec sic agat quasi\nipse iudicauerit de collegio sacerdotum, quando ipse sit ab\nuniuersis sacerdotibus iudicatus.\nSeruandus est enim antecessorum nostrorum beatorum martyrum\nCornelii et Lucii honor gloriosus: quorum memoriam\ncum nos honoremus, multo magis tu, frater carissime, honorificare\net seruare grauitate et auctoritate tua debes, qui\nuicarius et successor eorum factus es. illi enim pleni spiritu\nDomini et in glorioso martyrio constituti dandam esse lapsis\npacem censuerunt et paenitentia acta fructum communicationis\net pacis negandum non esse litteris suis signauerunt\nquam rem omnes omnino ubique censuimus. neque enim poterat\nesse apud nos sensus diuersus, in quibus unus esset spiritus :\net ideo manifestum est eum spiritus sancti ueritatem cum\nceteris non tenere quem uidemus diuersa sentire. significa plane\nnobis quis in locum Marciani Arelate fuerit substitutus, ut\n\n\n\n\n\n\nsciamus ad quem fratres nostros dirigere et cui scribere debeamus\nopto te, frater carissime, semper bene ualere.\nCVPRIANVS MAGNO FILIO S. Pro tua religiosa diligentia consuluisti mediocritatem nostram,\nfili carissime, an inter ceteros haereticos eos quoque qui a Nouatiano\nueniunt post profanum eius lauacrum baptizari et sanctificari\nin ecclesia catholica legitimo et uero et unico ecclesiae\nbaptismo oporteat. de qua re quantum fidei nostrae capacitas\net scripturarum diuinarum sanctitas ac ueritas suggerit, dicimus\nomnes omnino haereticos et schismaticos nihil habere potestatis\nac iuris. propter quod Nouatianus nec debet nec potest excipi\nquo minus ipse quoque extra ecclesiam consistens et contra pacem\nac dilectionem Christi faciens inter aduersarios et antichristos\nconputetur. neque enim Dominus noster Iesus Christus\ncum in euangelio suo testaretur inimicos suos esse eos qui secum\nnon essent aliquam speciem haereseos designauit, sed omnes\nomnino qui secum non essent et secum non colligentes gregem\n\n\n\n\n\n\nsuum spargerent aduersarios esse ostendit dicens: qui non est\nmecum, aduersus me est: et qui non mecum colligit,\nspargit. item beatus apostolus Ioannes nec ipse ullam\nhaeresin aut schisma discreuit aut aliquos speciatim separes posuit,\nsed uniuersos qui de ecclesia exissent quique contra ecclesiam\nfacerent, antichristos appellauit dicens: audistis quia\nantichristus uenit, nunc autem antichristi multi\nfacti sunt. unde cognoscimus quia nouissima hora\nest. ex nobis exierunt, sed non fuerunt ex nobis.\nsi enim fuissent ex nobis, mansissent nobiscum.\nunde apparet aduersarios Domini et antichristos omnes esse quos\nconstet a caritate adque ab unitate ecclesiae catholicae recessisse.\nadhuc quoque Dominus in euangelio suo ponit et dicit: si\nuero et ecclesiam contempserit, sit tibi tamquam\nethnicus et publicanus. si autem qui ecclesiam contemnunt\nut ethnici et publicani habentur, multo magis utique rebelles\net hostes falsa altaria et inlicita sacerdotia et sacrificia\nsacrilega et nomina adulterata fingentes inter ethnicos et publicanos\nnecesse est conputentur, quando minora peccantes et tantum\necclesiae contemptores ethnici et publicani sententia Domini\niudicentur.\nQuod ecclesia una sit declarat in cantico canticoram spiritus\nsanctus ex persona Christi dicens: una est columba mea,\n\n\n\n\n\n\nperfecta mea, una est matri suae, electa genetrici\nsuae. de qua item denuo dicit: hortus conclusus soror\nmea sponsa, fons signatus, puteus aquae uiuae. si\nautem hortus conclusus est sponsa Christi quae est ecclesia,\npatere res clausa alienis et profanis non potest. et si fons signatus\nest, neque bibere inde neque consignari potest cui foris posito\naccessus ad fontem non est. puteus quoque aquae uiuae si unus\nest, idem qui intus est, uiuificari et sanctificari foris positus ex\nilla aqua non potest, ex qua solis eis qui intus sunt usus omnis\net potus concessus est quod et Petrus ostendens unam ecclesiam\nesse et solos eos qui in ecclesia sint baptizari posse posuit et\ndixit: in area Noe pauci id est octo animae hominum\nsaluae factae sunt per aquam, quod et uos\nsimiliter saluos faciet baptisma, probans et contestans\nunam arcam Noe typum fuisse unius ecclesiae. si potuit tunc in\nillo expiati et purificati mundi baptismo saluus per aquam fieri\nqui in area Noe non fuit, potest et nunc uiuificari per baptisma\nqui in ecclesia non est, cui soli baptisma concessum est. sed et\nPaulus hoc idem adhuc apertius et clarius manifestans ad Ephesios\nscribit et dicit: Christus dilexit ecclesiam et se\nipsum tradidit pro ea, ut eam sanctificaret\n\n\n\n\n\n\npurgans eam lauacro aquae. quod si una est ecclesia quae\na Christo diligitur et lauacro eius sola purgatur, quomodo qui\nin ecclesia non est aut diligi a Christo aut ablui et purgari\nlauacro eius potest?\nPropter quod cum sola ecclesia habeat aquam uitalem et baptizandi\nadque abluendi hominis potestatem, qui dicit apud Nouatianum\nbaptizari et sanctificari aliquem posse, prius ostendat\net doceat Nouatianum in ecclesia esse aut ecclesiae praesidere.\necclesia enim una est, quae una et intus esse et foris non potest.\nsi enim apud Nouatianum est, apud Cornelium non fuit. si uero\napud Cornelium fuit, qui Fabiano episcopo legitima ordinatione\nsuccessit et quem praeter sacerdotii honorem martyrio quoque\nDominus glorificauit, Nouatianus in ecclesia non est nec episcopus\nconputari potest, qui euangelica et apostolica traditione\ncontempta nemini succedens a se ipso ortus est. habere namque\naut tenere ecclesiam nullo modo potest qui ordinatus in ecclesia\nnon est.\nForis autem non esse ecclesiam nec scindi aduersum se aut\ndiuidi posse, sed inseparabilis adque indiuiduae domus unitatem\ntenere manifestat scripturae diuinae fides, cum de sacramento\npaschae et agni qui agnus Christum designabat scriptum est:\nin domo una comedetur, non eicietis de domo carnem\nforas. quod item circa Raab quae ipsa quoque typum\nportabat ecclesiae expressum uidemus, cui mandatur et\n\n\n\n\n\n\ndicitur: patrem tuum et matrem tuam et fratres tuos\net totam domum patris tui colliges ad te ipsam\nin domum tuam, et omnis qui exierit ostium\ndomus tuae foras reus sibi erit. quo sacramento declaratur\nin unam domum solam id est in ecclesiam uicturos et ab\ninteritu mundi euasuros colligi oportere, quisque autem de\ncollectis foras exierit, id est si quis quamuis in ecclesia\ngratiam consecutus recesserit et ab ecclesia exierit, reum\nfuturum, id est ipsum sibi quod pereat inputaturum. quod\napostolus Paulus explanat docens et praecipiens haereticum\nuitandum esse ut peruersum et peccatorem et a semet ipso\ndamnatum. hic est enim qui reus sibi erit, non ab episcopo\neiectus, sed sponte de ecclesia profugus, haeretica praesumptione\na semet ipso damnatus.\nEt idcirco Dominus insinuans nobis unitatem de diuina\nauctoritate uenientem ponit et dicit: ego et pater unum\nsumus. ad quam unitatem redigens ecclesiam suam denuo\ndicit: et erit unus grex et unus pastor. si autem grex\nunus est, quomodo potest gregi adnumerari qui in numero\ngregis non est aut pastor haberi quomodo potest qui manente\nuero pastore et in ecclesia Dei ordinatione succedanea praesidente\nnemini succedens et a se ipse incipiens alienus fit et\nprofanus, dominicae pacis ac diuinae unitatis inimicus, non\n\n\n\n\n\n\n\n\n\n\nhabitans in domo Dei id est in ecclesia Dei, in qua non nisi\nconcordes adque unanimes habitant, loquente in psalmis spiritu\nsancto et dicente: Deus qui inhabitare facit unanimes\nin domo? denique unanimitatem christianam firma sibi\nadque inseparabili caritate conexam etiam ipsa dominica\nsacrificia declarant. nam quando Dominus corpus suum panem\nuocat de multorum granorum adunatione congestum, populum\nnostrum quem portabat indicat adunatum: et quando sanguinem\nsuum uinum appellat de botruis adque acinis plurimis\nexpressum adque in unum coactum, gregem item nostrum significat\ncommixtione adunatae multitudinis copulatum. si Nouatianus\nhuic pani dominico adunatus est, si Christi poculo et ipse\nconmixtus est, poterit uideri et unici ecclesiastici baptismi habere\ngratiam posse, si eum constiterit ecclesiae unitatem tenere.\nDenique quam sit inseparabile unitatis sacramentum et quam\nsine spe sint et perditionem sibi maximam de indignatione Dei\nadquirant qui schisma faciunt et relicto episcopo alium sibi foris\npseudoepiscopum constituunt, declarat in libris Regnorum scriptura\ndiuina, ubi a tribu Iuda et Beniamin decem tribus scissae\nsunt et relicto rege suo alterum sibi foris constituunt: et indignatus\nest, inquit, Dominus in omni semine Israel\net dimouit eos et dedit eos in direptionem donec\n\n\n\n\n\n\nabiceret eos a facie sua, quia dissipatus est Israel\na domo Dauid, et constituerunt sibi regem Hieroboam\nfilium Nabat. indignatum esse Dominum dixit et\neos in perditionem dedisse quod ab unitate dissipati essent adque\nalterum sibi regem constituissent. et tanta indignatio Domini\nextitit aduersus illos qui schisma fecerant, ut etiam cum\nhomo Dei ad Hieroboam missus esset qui ei peccata sua exprobraret\nadque ultionem futuram praediceret, panem quoque apud\nillos edere et aquam bibere uetaretur. quod cum non custodisset\net contra praeceptum Dei prandisset, statim diuinae censurae\nmaiestate percussus est, unde regrediens inpetu ac morsu leonis\nin itinere necaretur. et audet quisquam uestrum dicere aquam\nbaptismi salutarem et gratiam caelestem communem cum schismaticis\nesse posse, cum quibus nec terrestris ** nec saecularis\npotus debeat esse communis? satiat adhuc in euangelio suo\nDominus et maiorem intellegentiae lucem manifestat quod idem\nqui tunc se a tribu Iuda et Beniamin sciderant et Hierosolymis\nderelictis Samariam secesserant, inter profanos et gentiles conputarentur.\nnam cum primum discipulos suos in ministerium\nsalutis mitteret, mandauit et dixit: in uiam nationum ne\n\n\n\n\n\n\n\n\nabieritis et in ciuitatem Samaritanorum ne intraueritis.\nad Iudaeos prius mittens gentiles adhuc praeteriri\niubet: addendo autem et ciuitatem Samaritanorum debere\nomitti, ubi erant schismatici, ostendit schismaticos gentilibus\nadaequari.\nQuod si aliquis illud opponit nt dicat eandem Nonatianum\nlegem tenere quam catholica ecclesia teneat, eodem symbolo\nquo et nos baptizare, eundem nosse Deum patrem, eundem\nfilium Christum, eundem spiritum sanctum, ac propter hoc usurpare\neum potestatem baptizandi posse quod uideatur interrogatione\nbaptismi a nobis non discrepare: sciat quisque hoc opponendum\nputat primum non esse unam nobis et schismaticis\nsymboli legem neque eandem interrogationem. nam cum dicunt\ncredis in remissionem peccatorum et uitam aeternam per sanctam\necclesiam, mentiuntur interrogatione, quando non habeant\necclesiam. tunc deinde uoce sua ipsi confitentur remissionem\npeccatorum non dari nisi per sanctam ecclesiam posse, quam\nnon habentes ostendunt remitti illic peccata non posse.\nQuod uero eundem quem et nos Deum patrem, eundem filium\nChristum, eundem spiritum sanctum nosse dicuntur, nec hoc\nadiuuare tales potest. nam et Core et Dathan et Abiron cum\nsacerdote Aaron et Moyse eundem Deum nouerant, pari lege et\nreligione uiuentes, unum et uerum Deum qui colendus adque\n\n\n\n\ninuocandus fuerat inuocabant: tamen quia loci sui ministerium\ntransgressi contra Aaron sacerdotem qui sacerdotium legitimum\ndignatione Dei adque ordinatione Domini perceperat sacrificandi\nsibi licentiam uindicauerunt, diuinitus percussi poenas statim\npro inlicitis conatibus pependerunt, nec potuerunt rata esse et\nproficere sacrificia inreligiose et inlicite contra ius diuinae dispositionis\noblata. turibula quoque ipsa, in quibus incensum inlicite\nfuerat oblatum, ne in usum de cetero essent sacerdotibus,\nsed potius indignationis et ultionis diuinae memoriam corrigendis\nposteris exhiberent, iussu Domini conflata adque igne purgata\nin laminas ductiles producuntur et adfiguntur altari secundum\nquod loquitur scriptura diuina. memoriale, inquit, filiis\nIsrael ut non accedat quisquam alienigena qui\nnon est ex semine Aaron inponere incensum ante\nDominum ut non sit sicut Core. et tamen illi schisma\nnon fecerant nec foras egressi contra Dei sacerdotes inpudenter\nadque hostiliter rebellauerant, quod nunc hi ecclesiam scindentes\net contra pacem adque unitatem Christi rebelles cathedram\nsibi constituere et primatum adsumere et baptizandi adque offerendi\nlicentiam uindicare conantur. quomodo perficere quae\nagunt aut impetrare aliquid inlicitis conatibus de Deo possunt\nqui contra Deum quod eis non licet moliuntur? quare qui Nouatiano\nsiue ceteris eiusmodi schismaticis patrocinantur frustra\ncontendunt baptizari et sanctificari illic aliquem salutari baptismo\nposse ubi constet baptizantem baptizandi licentiam non habere.\nAdque ut magis intellegi posset contra eiusmodi audaciam\nquae sit censura diuina, inuenimus in tali facinore non solum\nduces et auctores sed et participes poenis destinari, nisi se a\ncommunione malorum separauerint, praecipiente per Moysen\nDomino et dicente: separamini a tabernaculis hominum\nistorum durissimorum et nolite tangere ab\nomnibus quae sunt eis, ne simul pereatis in peccato\neorum. et quod comminatus per Moysen Dominus fuerat\nimpleuit, ut quisque se a Core et Dathan et Abiron non separasset\npoenas statim pro impia communione persolueret. quo\nexemplo ostenditur et probatur obnoxios omnes et culpae et poenae\nfuturos qui se schismaticis contra praepositos et sacerdotes\ninreligiosa temeritate miscuerunt. sicut etiam per Osee prophetam\nspiritus sanctus contestatur et dicit: sacrificia eorum\ntamquam panis luctus, omnes qui manducant ea\ncontaminabuntur, docens scilicet et ostendens omnes omnino\ncum auctoribus supplicio coniungi qui fuerint eorum peccato\ncontaminati.\nQuae ergo apud eos merita esse circa Deum possunt quibus\nsupplicia diuinitus inrogantur? aut quomodo tales iustificare et\nsanctificare baptizatos possunt qui hostes sacerdotum aliena et\ninlicita et nullo sibi iure concessa usurpare conantur? quos\ntamen ipsos non miramur pro sua prauitate contendere. adserant\nnecesse est singuli quique quod faciant, nec uolunt uicti facile\n\n\n\n\n\n\nsuccumbere, quamuis sciant id quod faciant non licere. illud\nmirandum est, immo indignandum potius et dolendum, christianos\nantichristis adsistere et praeuaricatores fidei adque ecclesiae\nproditores intus in ipsa ecclesia contra ecclesiam stare. qui quoniam\npertinaces alias et indociles uel hoc tamen confitentur\nquod uniuersi siue haeretici siue schismatici non habeant spiritum\nsanctum, et ideo baptizare quidem possint, dare autem\nspiritum sanctum non possint, in hoc ipso a nobis tenentur ut\nostendamus nec baptizare omnino eos posse qui non habeant.\nspiritum sanctum..\nNam cum in baptismo unicuique peccata sua remittantur,\nprobat et declarat m euangelio suo Dominus per eos solos posse\npeccata dimitti qui habent spiritum sanctum. post resurrectionem\nenim discipulos suos mittens loquitur ad eos et dicit: sicut\nmisit me pater, et ego mitto uos. hoc cum dixisset,\ninsufflauit et ait illis: accipite spiritum sanctum.\nsi cuius remiseritis peccata, remittentur illi: si\ncuius tenueritis, tenebuntur. quo in loco ostendit eum\nsolum posse baptizare et remissionem peccatorum dare qui habeat\nsanctum spiritum. denique ipsum Christum Dominum nostrum\nbaptizaturus Iohannes accepit ante spiritum sanctum cum adhuc\nesset in utero matris constitutus, ut certum esset adque manifestum\nbaptizare non posse nisi eos qui habeant spiritum sanctum.\n\n\n\n\n\n\n\nitaque qui haereticis siue schismaticis patrocinantur, respondeant\nnobis habeantne spiritum sanctum an non habeant si habent,\ncor illic baptizatis quando ad nos ueniunt manus inponitur\nad accipiendum spiritum, quando iam utique aceeptus sit ubi\nsi fuit dari potuit? si autem foris cuncti haeretici et schismatici\nnon dant spiritum sanctum et ideo apud nos manus inponitur\nut hic accipiatur quod illic nec est nec dari potest, manifestum\nest nec remissionem peccatorum dari per eos posse quos constet\nspiritum sanctum non habere. et idcirco ut secundum diuinam\ndispositionem adque euangelicam ueritatem peccatorum remissionem\nconsequi et sanctificari ac templa Dei fieri possint, ecclesiae\nbaptismo baptizandi sunt omnes omnino qui ab aduersariis et\nantichristis ad Christi ecclesiam ueniunt.\nQuaesisti etiam, fili carissime, quid mihi de illis nideotnr qui\nin infirmitate et languore gratiam Dei consecuntur, an habendi\nsint legitimi christiani, eo quod aqua salutari non loti sint sed\nperfusi. qua in parte nemini uerecundia et modestia nostra praeiudicat\nquo minus unusquisque quod putat sentiat et quod senserit\nfaciat. nos, quantum concipit mediocritas nostra, aestimamus\nin nullo mutilari et debilitari posse beneficia diuina nec\nminus aliquid illic posse contingere, ubi plena et tota fide et\n\n\n\n\ndantis et sumentis accipitur quod de diuinis muneribus hauritur.\nneque enim sic in sacramento salutari delictorum contagia ut in\nlauacro carnali et saeculari sordes cutis et corporis abluuntur, ut\net aphronitris et ceteris quoque adiumentis et solio et piscina\nopus sit, quibus ablui et mundari corpusculum possit. aliter pectus\ncredentis abluitur, aliter mens hominis per fidei merita\nmundatur. in sacramentis salutaribus necessitate cogente et Deo\nindulgentiam suam largiente totum credentibus conferunt diuina\nconpendia. nec quemquam mouere debet quod aspargi uel perfundi\nuidentur aegri cum gratiam dominicam consequuntur,\nquando scriptura sancta per Ezechielem prophetam loquatur et\ndicat: et aspargam super uos aquam mundam, et\nmundamini ab omnibus inmunditiis uestris et ab\nomnibus simulacris uestris. et mundabo uos, et dabo\nuobis cor nouum, et spiritum nouum dabo in uobis.\nitem in Numeris: et homo qui fuerit inmundus usque\nad uesperam, hic purificabitur die tertio et die\nseptimo, et mundus erit. si autem non fuerit purificatus\ndie tertio et die septimo, non erit mundus,\net exterminabitur anima illa de Israel, quoniam\naqua asparsionis non est super eum sparsa. et iterum:\net locutus est Dominus ad Moysen dicens:\naccipe Leuitas de medio filiorum Israel, et\n\n\n\n\n\n\npurificabis eos. et ita facies eis purificationem eorum.\ncircumsparges eos aquam purificationis. et iterum:\naqua asparsionis purificatio est. unde apparet asparsionem\nquoque aquae instar salutaris lauacri optinere et quando\nhaec in ecclesia fiunt, ubi sit et accipientis et dantis fides integra,\nstare omnia et consummari ac perfici posse maiestate Domini et\nfidei ueritate.\nPorro autem quod quidam eos salutari aqua et fide legitima\nChristi gratiam consecutos non christianos sed clinicos uocant,\nnon inuenio unde hoc nomen adsumant: nisi forte qui plura et\nsecretiora legerunt, apud Hippocratem uel Soranum clinicos\nistos deprehenderunt. ego enim qui clinicum de euangelio noui\nscio paralytico illi et debili per longa aetatis curricula in lecto\niacenti nihil infirmitatem suam obfuisse quo minus ad\nfirmitatem caelestem plenissime perueniret, nec tantum indulgentia\ndominica excitatum de grabato esse, sed ipsum\ngrabatum suum reparatis et uegetatis uiribus sustulisse. et\nidcirco quantum fide concipere et sentire nobis datur, mea\nsententia haec est, ut christianus iudicetur legitimus quisque\nfuerit in ecclesia lege et iure fidei diuinam gratiam consecutus.\naut si aliquis existimat eos nihil consecutos eo quod ab aqua\nsalutari tantum perfusi sint, si inanes et uacui sunt, non\n\n\n\n\n\n\ndecipiantur, ut si incommodum languoris euaserint et conualuerint,\nbaptizentur. si autem baptizari non possunt qui iam baptismo\necclesiastico sanctificati sunt, cur in fide sua et Domini indulgentia\nscandalizentur? an consecuti sunt quidem gratiam dominicam,\nsed breuiore et minore mensura muneris diuini ac spiritus\nsancti, ut habeantur quidem christiani, non sint tamen ceteris\nadaequandi ?\nQuin immo spiritus sanctus non de mensura datur sed super\ncredentem totus infunditur. nam si dies omnibus aequaliter nascitur\net si sol super omnes pari et aequali luce diffunditur,\nquanto magis Christus sol et dies uerus in ecclesia sua lumen\nuitae aeternae pari aequalitate largitur? cuius aequalitatis\nsacramentum uidemus in Exodo esse celebratum, cum de caelo\nmanna deflueret et futurorum praefiguratione alimentum panis\ncaelestis et cibum Christi uenientis ostenderet. illic enim sine\ndiscrimine uel sexus uel aetatis gomor singulis aequaliter colligebatur.\nunde apparebat Christi indulgentiam et caelestem\ngratiam postmodum secuturam aequaliter omnibus diuidi sine\nsexus uarietate, sine annorum discrimine, sine acceptione personae,\nsuper omnem Dei populum spiritalis gratiae munus infundi.\nplane eadem gratia spiritalis quae aequaliter in baptismo a credentibus\nsumitur in conuersatione adque actu nostro postmodum\nuel minuitur uel augetur, ut in euangelio dominicum semen\naequaliter seminatur, sed pro uarietate terrae aliud absumitur,\naliud in multiformem copiam uel tricesimi uel sexagesimi uel\ncentesimi numeri fructu exuberante cumulatur. adhuc uero . cum\nsinguli ad denarium uocentur, quid est ut quod a Deo aequaliter\ndistribuitur humana interpretatione minuatur ?\nQuod si aliquis in illo monetor quod quidam de his qui aegri\nbaptizantur spiritibus adhuc inmundis temptabantur, sciat diaboli\nnequitiam pertinacem usque ad aquam salutarem ualere, in\nbaptismo uero omne nequitiae suae uirus amittere. quod exemplum\ncernimus in rege Pharaone, qui diu reluctatus et in sua\nperfidia demoratus tam diu resistere potuit et praeualere donec\nad aquam ueniret: quo cum uenisset, et uictus est et extinctus.\nmare autem illud sacramentum baptismi fuisse declarat beatus\napostolus Paulus dicens: nolo enim uos ignorare, fratres,\nquia patres nostri omnes sub nube fuerunt,\net omnes per mare transierunt, et omnes in Moyse\nbaptizati sunt et in nube et in mari. et addidit dicens:\nhaec autem omnia figurae nostrae fuerunt.\nquod hodie etiam geritur, ut per exorcistas uoce humana\net potestate diuina flagelletur et uratur et torqueatur diabolus,\net cum exire se et homines Dei dimittere saepe dicat,\nin eo tamen quod dixerit fallat et id quod per Pharaonem\nprius gestum est eodem mendacio obstinationis et fraudis\nexerceat. cum tamen ad aquam salutarem adque ad baptismi\nsanctificationem uenitur, scire debemus et fidere quia illic diabolus\nopprimitur et homo dicatus Deo diuina indulgentia liberatur.\nnam si scorpii et serpentes qui in sicco praeualent, in aquam\npraecipitati praeualere possunt aut sua uenena retinere, possunt\n\n\n\n\n\n\net spiritus nequam, qui scorpii et serpentes appellantur et tamen\nper nos data a Domino potestate calcantur, permanere ultra in\nhominis corpore, in quo baptizato et sanctificato incipit spiritus\nsanctus habitare.\nHoc denique et rebus ipsis experimur, ut necessitate urguente\nin aegritudine baptizati et gratiam consecuti careant inmundo\nspiritu quo antea mouebantur et laudabiles ac probabiles in\necclesia uiuant plusque per dies singulos in augmentum caelestis\ngratiae per fidei incrementa proficiant, ut contra saepe nonnulli\nde illis qui sani baptizantur, si postmodum peccare coeperint,\nspiritu inmundo redeunte quatiuntur: ut manifestum sit diabolum\nin baptismo fide credentis excludi, si fides postmodum defecerit\nregredi. nisi si iustum quibusdam uidetur ut illi qui extra\necclesiam apud aduersarios et antichristos profana aqua polluuntur\nbaptizati iudicentur, hi uero qui in ecclesia baptizantur\nminus indulgentiae et gratiae diuinae consecuti esse uideantur,\net tantus honor habeatur haereticis ut inde uenientes non interrogentur\nutrumne loti sint an perfusi, utrumne clinici an peripatetici:\napud nos autem de integra fidei ueritate detrahitur et\nbaptismo ecclesiastico maiestas sua et sanctitas derogatur.\nRescripsi, fili carissime, ad litteras tuas quantum parua nostra\nmediocritas ualuit et ostendi quid nos quantum in nobis est sentiamus,\nnemini praescribentes quo minus statuat quod putat\nunusquisque praepositus actus sui rationem Domino redditurus,\nsecundum quod beatus apostolus Paulus in epistula sua ad\n\n\n\n\nRomanos scribit et dicit: unusquisque nostrum pro se\nrationem dabit. non ergo nos inuicem iudicemus.\nopto te, fili carissime, semper bene ualere.\nCVPBIANVS LIBERALIS CALDONIVS IVNIVS PRIMVS CAECILIVS POLVCARPVS NICOMEDES FELIX MARRVTIVS SVCCESSVS LVCIANVS HONORATVS FORTVNATVS VICTOR DONATVS LVCIVS HERCULANVS POMPONIVS DEMETRIVS QVINTVS SATVRNINVS MARCVS ALIVS SATVRNINVS ALTVS DONATVS ROGATIANVS SEDATVS TERTVLLVS HORTENSIANVS ITEM ALIVS SATVRNINVS SATTIVS IANVARIO SATVRNINO MAXIMO VICTORI ALIO VICTORI CASSIO PROCVLO MODIANO CITTINO GARGILIO EVTVCHIANO ALIO GARGILIO ALIO SATVRNINO NEMESIANO NAMPVLO ANTONIANO ROGATIANO HONORATO FRATRIBVS S. Cum simul in concilio essemus, fratres carissimi, legimus littera\nuestras quas fecistis de his qui apud haereticos et\n\n\n\n\n\n\nschismaticos baptizati uidentur, an ad ecclesiam catholicam quae una\nest uenientes baptizari debeant. de qua re quamquam et ipsi\nillic ueritatem et firmitatem catholicae regulae teneatis, tamen\nquia consulendos nos pro communi dilectione existimastis, sententiam\nnostram non nouam promimus, sed iam pridem ab antecessoribus\nnostris statutam et a nobis obseruatam uobiscum pari\nconsensione coniungimus, censentes scilicet et pro certo tenentes\nneminem baptizari foris extra ecclesiam posse, cum sit baptisma\nunum in sancta ecclesia constitutum et scriptum sit Domino dicente:\nme dereliquerunt fontem aquae uitae, et effoderunt\nsibi lacus detritos qui non possunt aquam\nportare, et iterum scriptura diuina moneat et dicat: ab\naqua aliena abstine te et a fonte alieno ne biberis.\noportet uero mundari et sanctificari aquam prius a sacerdote, ut\npossit baptismo suo peccata hominis qui baptizatur abluere, quia\nperEzechielemdicitDominus:et aspargam super uos aquam\nmundam, et mundabimini ab omnibus inmunditiis\nuestris et ab omnibus simulacris uestris. et mundabo\nuos, et dabo uobis cor nonum, et spiritum\nnouum dabo in uobis. quomodo autem mundare et\n\n\n\n\n\n\nsanctificare aquam potest qui ipse inmundus est et apud quem sanctus\nspiritus non est? cum Dominus dicat in Numeris: et omnia\nquaecumque tetigerit inmundus inmunda erunt.\naut quomodo baptizans dare alteri remissam peccatorum potest\nqui ipse sua peccata deponere extra ecclesiam non potest ?\nSed et ipsa interrogatio quae fit in baptismo testis est neritatis.\nnam cum dicimus: credis in uitam aeternam et\nremissionem peccatorum per sanctam ecclesiam,\nintellegimus remissionem peccatorum non nisi in ecclesia dari,\napud haereticos autem ubi ecclesia non sit non peccata dimitti.\nitaque qui haereticos adserunt, ant interrogationem mutent ant\nuindicent ueritatem, nisi si eis et ecclesiam tribuunt quos baptisma\nhabere contendunt. ungi quoque necesse est eum qui baptizatus\nest, ut accepto chrismate id est unctione esse unctus Dei et habere\nin se gratiam Christi possit. porro autem eucharistia est\nunde baptizati unguntur oleum in altari sanctificatum. sanctificare\nautem non potuit olei creaturam qui nec altare habuit nec\necclesiam. unde nec unctio spiritalis apud haereticos potest esse,\nquando constet oleum sanctificari et eucharistiam fieri apud illos\nomnino non posse. scire autem et meminisse debemus scriptum\nesse: oleum peccatoris non ungat caput meum. quod\nante in psalmis praemonuit spiritus sanctus, ne quis exorbitans\net a uia ueritatis exerrans apud haereticos et Christi aduersarios\n\n\n\n\n\n\nungeretur. sed et pro baptizato quam precem facere potest sacerdos\nsacrilegus et peccator? cum scriptum sit: Deus peccatorem\nnon audit: sed qui Deum coluerit et uoluntatem\neius fecerit, illum audit. quis autem potest dare\nquod ipse non habeat, aut quomodo potest spiritalia gerere qui\nipse amiserit spiritum sanctum? et idcirco baptizandus est et\ninnouandus qui ad ecclesiam rudis uenit, ut intus per sanctos\nsanctificetur, quia scriptum est: sancti estote, quoniam\net ego sanctus sum, dicit Dominus, ut qui in errorem\nseductus est et foris tinctus in baptismo uero et ecclesiastico\netiam hoc ipsum deponat quod homo ad Deum ueniens, dum\nsacerdotem quaerit, in sacrilegum fraude erroris incurrit.\nCeterum probare est haereticorum et schismaticorum baptisma\nconsentire in id quod illi baptizauerint. neque enim potest pars\nillic inanis esse et pars praeualere. si baptizare potuit, potuit\net spiritum sanctum dare. si autem sanctum spiritum dare non\npotest, quia foris constitutus cum sancto spiritu non est, nec baptizare\nuenientem potest, quando et baptisma unum sit et spiritus\nsanctus unus et una ecclesia a Christo Domino nostro super\nPetrum origine unitatis et ratione fundata. ita fit ut cum omnia\napud illos inania et falsa sint, nihil eorum quod illi gesserint\n\n\n\n\n\n\n\n\n\n\nprobari a nobis debeat. quid enim potest ratum et firmum\nesse apud Dominum quod illi faciunt quos Dominus hostes et\naduersarios suos dicit in euangelio suo ponens: qui non est\nmecum aduersus me est: et qui non mecum colligit,\nspargit, et beatus quoque apostolus Iohannes mandata\nDomini et praecepta custodiens in epistula sua posuerit:\naudistis quia antichristus uenit. nunc autem\nantichristi multi facti sunt. unde cognoscimus\nquia nouissima hora est. ex nobis exierunt, sed\nnon fuerunt ex nobis. si enim fuissent ex nobis\nmansissent nobiscum. unde nos quoque colligere et considerare\ndebemus an qui aduersarii sunt Domini et appellati\nsunt antichristi possint dare gratiam Christi. quare qui cum\nDomino sumus et unitatem Domini tenemus et secundum eius\ndignationem sacerdotium eius in ecclesia administramus, quaecumque\naduersarii eius et antichristi faciunt repudiare et reicere\net pro profanis habere debemus et eis qui de errore et prauitate\nuenientes agnoscunt unius ecclesiae ueram fidem, dare illis per\nomnia diuinae gratiae sacramenta unitatis et fidei ueritatem.\noptamus uos, fratres carissimi, semper bene ualere.\nCVPRIANVS QVINTO FRATRI S. Retulit ad me, frater carissime, Lucianus conpresbyter noster\nte desiderasse ut significaremus tibi quid. sentiamus de his qui\napud haereticos et schismaticos baptizati uideantur. de qua re\nquid nuper in concilio plurimi coepiscopi cum conpresbyteris qui\naderant censuerimus ut scires, eiusdem epistulae exemplum tibi\nmisi..nescio qua etenim praesumptione ducuntur quidam de collegis\nnostris ut putent eos qui apud haereticos tincti sunt, quando\nad nos uenerint, baptizari non oportere, eo quod dicant unum\nbaptisma esse: quod unum scilicet in ecclesia catholica est, quia\necclesia una est et esse baptisma praeter ecclesiam non potest.\nnam cum duo baptismata esse non possint, si haeretici uere\nbaptizant, ipsi habent baptisma. et qui hoc illis patrocinium de\nauctoritate sua praestat, cedit illis et consentit ut hostis et\naduersarius Christi habere uideatur abluendi et purificandi et\nsanctificandi hominis potestatem. nos autem dicimus eos qui\ninde ueniunt non rebaptizari apud nos sed baptizari. neque enim\n\n\n\n\n\n\n\n\naccipiunt illic aliquid ubi nihil est, sed ueniunt ad nos ut hic\naccipiant ubi et gratia et ueritas omnis est, quia et gratia et\nueritas una est. porro autem quidam de collegis nostris malunt\nhaereticis honorem dare quam nobis consentire, et dum unius\n. baptismi adseueratione baptizare uenientes nolunt, sic aut duo\nbaptismata ipsi faciunt, dum et apud haereticos baptisma esse\ndicunt, aut certe quod est grauius haereticorum sordidam et\nprofanam tinctionem uero et unico et legitimo ecclesiae catholicae\nbaptismo praeponere et praeferre contendunt, non considerantes\nscriptum esse: qui baptizatur a mortuo, quidio\nproficit lauatione eius? manifestum est autem eos qui\nnon sunt in ecclesia Christi inter mortuos conputari nec posse ab\neo uiuificari alterum qui ipse non uiuat, quando una sit ecclesia,\nquae uitae aeternae gratiam consecuta et uiuit in aeternum et\nuiuificat Dei populum.\nEt dicunt se in hoc ueterem consuetudinem sequi, quando\napud ueteres haereseos et schismatum prima adhuc fuerint initia,\nut hi illic essent qui de ecclesia recedebant et hic baptizati prius\nfuerant: quos tunc ad ecclesiam reuertentes et paenitentiam\nagentes necesse non erat baptizare. quod nos quoque hodie obseruamus,\nut quos constet hic baptizatos esse et a nobis ad haereticos\ntransisse, si postmodum peccato suo cognito et errore digesto\nad ueritatem et matricem redeant, satis sit in paenitentia manum\n\n\n\n\n\n\ninponere, ut quia ouis iam fuerat, hanc ouem abigeatam et errabundam\nin ouile suum pastor recipiat. si autem qui ab haereticis\nuenit baptizatus in ecclesia prius non fuit, sed alienus in totum\net profanus uenit, baptizandus est ut ouis fiat, quia una est aqua\nin ecclesia sancta quae oues faciat. et idcirco quia nihil potest\nesse commune mendacio et ueritati, tenebris et luci, morti et\ninmortalitati, antichristo et Christo, per omnia debemus ecclesiae\ncatholicae unitatem tenere nec in aliquo fidei et ueritatis hostibus\ncedere.\nNon est autem de consuetudine praescribendum, sed ratione\nuincendum. nam nec Petrus quem primum Dominus elegit et\nsuper quem aedificauit ecclesiam suam, cum secum Paulus de\ncircumcisione postmodum disceptaret, uindicauit sibi aliquid\ninsolenter aut adroganter adsumpsit, ut diceret se primatum\ntenere et obtemperari a nouellis et posteris sibi potius oportere,\nnec despexit Paulum quod ecclesiae prius persecutor fuisset, sed\nconsilium ueritatis admisit et rationi legitimae quam Paulus\nuindicabat facile consensit, documentum scilicet nobis et concordiae\net patientiae tribuens, ut non pertinaciter nostra amemus,\nsed quae aliquando a fratribus et coilegis nostris utiliter et salubriter\nsuggeruntur, si sint uera et legitima, ista potius nostra\nducamus. cui rei Paulus quoque prospiciens et concordiae et\npaci fideliter consulens in epistula sua posuit dicens: prophetae\n\n\n\n\n\n\nautem duo aut tres loquantur et ceteri examinent.\nsi alii reuelatum sedenti fuerit, ille prior taceat.\nqua in parte docuit et ostendit multa singulis in melius reuelari\net debere unumquemque non pro eo quod semel inbiberat et\ntenebat pertinaciter congredi, sed si quid melius et utilius extiterit\nlibenter amplecti. non enim uincimur quando offeruntur nobis\nmeliora, sed instruimur, maxime in his quae ad ecclesiae unitatem\npertinent et spei ac fidei nostrae ueritatem: ut sacerdotes\nDei et ecclesiae eius de ipsius dignatione praepositi sciamus\nremissam peccatorum non nisi in ecclesia dari posse nec posse\naduersarios Christi quicquam sibi circa eius gratiam uindicare.\nQuod quidem et Agrippinns bonae memoriae uir cum ceteris\ncoepiscopis suis qui illo tempore in prouincia Africa et Numidia\necclesiam Domini gubernabant statuit et librata consilii communis\nexaminatione firmauit. quorum sententiam religiosam et\nlegitimam, salutarem fidei et ecclesiae catholicae congruentem,\nnos etiam secuti sumus. et quales super hac re litteras fecerimus\nut scires, exemplum earum ad notitiam tam tuam quam coepiscoporum\nnostrorum qui illic sunt pro communi dilectione transmisimus.\nopto te, frater carissime, semper bene ualere.\nCVPRIANVS ET CETERI STEPHANO FRATRI S. Ad quaedam disponenda et consilii communis examinatione\nlimanda necesse habuimus, frater carissime, conuenientibus in\nunum pluribus sacerdotibus cogere et celebrare concilium: in\nquo multa quidem prolata adque exacta sunt. sed de eo uel maxime\ntibi scribendum et cum tua grauitate ac sapientia conferendum\nfuit quod magis pertineat et ad sacerdotalem auctoritatem\net ad ecclesiae catholicae unitatem pariter ac dignitatem de\ndiuinae dispositionis ordinatione uenientem, eos qui sunt foris\nextra ecclesiam tincti et apud haereticos et schismaticos profanae\naquae labe maculati, quando ad nos adque ad ecclesiam quae est\nuna uenerint, baptizari oportere, eo quod parum sit eis manum\ninponere ad accipiendum spiritum sanctum, nisi accipiant et\necclesiae baptismum. tunc enim demum plene sanctificari et esse\nfilii Dei possunt, si sacramento utroque nascantur, cum scriptum\nsit: nisi quis natus fuerit ex aqua et spiritu, non\npotest introire in regnum Dei. inuenimus enim in\nactis apostolorum hoc esse ab apostolis custoditum et salutaris\nfidei ueritate seruatum, ut cum in domo Corneli centurionis super\nethnicos qui illic aderant fidei calore feruentes, in Dominum\n\n\n\n\n\n\ntoto corde credentes descendisset spiritus sanctus. quo adimpleti\nuanis linguis Deum benedicerent, nihilo minus tamen beatum\napostolum Petrum diuini praecepti adque euangelii memorem\npraecepisse ut baptizarentur idem illi qui iam fuerant sancto\nspiritu pleni, ut nihil praetermissum uideretur quo minus per\nomnia diuini praecepti adque euangelii legem apostolica magisteria\nseruarent. baptismum autem non esse quod haeretici utuntur\nnec quicquam apud eos qui Christo aduersantur per gratiam\nChristi posse proficere diligenter nuper expressum est in epistula\nquae ad Quintum collegam nostrum in Mauretania constitutum\nsuper ea re scripta est, item in litteris quas collegae nostri ad\ncoepiscopos in Numidia praesidentes ante . fecerunt, cuius utriusque\nepistulae exempla subdidi.\nAddimus plane et adiungimus, frater carissime, consensu et\nauctoritate communi, ut etiam si qui presbyteri aut diaconi uel\nin ecclesia catholica prius ordinati fuerint et postmodum perfidi\nac rebelles contra ecclesiam steterint, uel apud haereticos a\npseudoepiscopis et antichristis contra Christi dispositionem profana\nordinatione promoti sint et contra altare unum adque diuinum\nsacrificia foris falsa ac sacrilega offerre conati sint, eos quoque\nhac condicione suscipi cum reuertuntur ut communicent\nlaici et satis habeant quod admittuntur ad pacem qui hostes\npacis extiterint, nec debere eos reuertentes eadem apud nos ordinationis\net honoris arma retinere quibus contra nos rebellauerint.\n\n\n\n\noportet enim sacerdotes et ministros qui altari et sacrificiis deseruiunt\nintegros adque inmaculatos esse, cum Dominus Deus in\nLeuitico loquatur et dicat: homo in quo fuerit macula et\nuitium non accedet offere dona Deo, item in Exodo\nhaec eadem praecipiat et dicat: et sacerdotes qui accedunt\nad Dominum Deum sanctificentur, ne forte\nderelinquat illos Dominus. et iterum: et cum accedunt\nministrare ad altare sancti, non adducent in\nse delictum ne moriantur. quod autem maius potest\nesse delictum aut quae macula deformior quam aduersus Christum\nstetisse, quam ecclesiam eius quam ille sanguine suo parauit\net condidit dissipasse, quam euangelicae pacis ac dilectionis\noblitum contra unanimem et concordem Dei populum hostilis\ndiscordiae furore pugnasse? qui etsi ipsi postmodum ad ecclesiam\nredeunt, restituere tamen eos et secum reuocare non possunt qui\nab eis seducti et foris morte praeuenti extra ecclesiam sine communicatione\net pace perierunt, quorum animae in die iudicii de\nipsorum manibus expetentur qui perditionis auctores et duces\nextiterunt. et idcirco satis est talibus reuertentibus ueniam dari, \\'\nnon tamen debet in domo fidei perfidia promoueri. nam quid bonis\net innocentibus adque ab ecclesia non recedentibus reseruamus,\nsi eos qui a nobis recesserint et contra ecclesiam steterint\nhonoramus?\nHaec ad conscientiam tuam, frater carissime, et pro honore\ncommuni et pro simplici dilectione pertulimus, credentes etiam\ntibi pro religionis tuae et fidei ueritate placere quae et religiosa\n\n\n\n\n\n\npariter et uera sunt. ceterum scimus quosdam quod semel inbiberint\nnolle deponere nec propositum suum facile mutare, sed\nsaluo inter collegas pacis et concordiae uinculo quaedam propria\nquae apud se semel sint usurpata retinere. qua in re nec nos uim\ncuiquam facimus aut legem damus, quando habeat in ecclesiae\nadministratione uoluntatis suae arbitrium liberum unusquisque\npraepositus, rationem actus sui Domino redditurus. optamus te,\nfrater carissime, semper bene ualere.\nCVPRIANVS IVBAIANO FRATRI S. Scripsisti mihi, frater carissime, desiderans significari tibi\nmotum animi nostri quid nobis uideatur de haereticorum\nbaptismo, qui foris positi et extra ecclesiam constituti uindicant\nsibi rem nec iuris sui nec potestatis. quod nos nec ratum possumus\nnec legitimum conputare, quando hoc apud eos esse con\nstet inlicitum. et quoniam iam super hac re quid sentiremus\nlitteris nostris expressimus, ut conpendium facerem exemplum\nearundem litterarum tibi misi, quid in concilio cum conplures\n\n\n\n\n\n\nadessemus decreuerimus, quid item postea Quinto collegae nostro\nde eadem re quaerenti rescripserim. et nunc quoque cum in\nunum conuenissemus tam prouinciae Africae quam Numidiae\nepiscopi numero septuaginta et unus, hoc idem denuo sententia\nnostra firmauimus, statuentes unum baptisma esse quod sit in\necclesia catholica constitutum ac per hoc non rebaptizari sed\nbaptizari a nobis quicumque ab adultera et profana aqua uenientes\nabluendi sint et sanctificandi salutaris aquae ueritate.\nNec nos mouet, frater carissime, quod in litteris tuis conplexus\nes, Nouatianenses rebaptizare eos quos a nobis sollicitant,\nquando ad nos omnino non pertineat quid hostes ecclesiae faciant,\ndummodo teneamus ipsi potestatis nostrae honorem et rationis\nac ueritatis firmitatem. nam Nouatianus simiarum more, quae\ncum homines non sint humana imitentur, uult ecclesiae catholicae\nauctoritatem sibi et ueritatem uindicare, quando ipse in ecclesia\nnon sit, immo adhuc insuper contra ecclesiam rebellis et hostis\nextiterit. sciens etenim unum esse baptisma, hoc unum sibi\nuindicat ut apud se esse ecclesiam dicat et nos haereticos faciat.\nnos autem qui ecclesiae unius caput et radicem tenemus pro certo\nscimus et fidimus nihil illi extra ecclesiam licere et baptisma\nquod est unum apud nos esse, ubi et ipse baptizatus prius fuerat,\nquando diuinae unitatis et rationem et ueritatem tenebat. quod\nsi in ecclesia baptizatos rebaptizandos foris extra ecclesiam\n\n\n\n\nNouatianus existimat, a se incipere debuerat, ut prior extrario\net haeretico baptismo rebaptizaretur, qui post ecclesiam immo\net contra ecclesiam baptizandos foris opinatur. quale est autem,\nut quia hoc Nouatianus facere audet, nos putemus non esse\nfaciendum? quid ergo? quia et honorem cathedrae sacerdotalis\nNouatianus usurpat, num idcirco nos cathedrae renuntiare debemus\n? et quia Nouatianus altare conlocare et sacrificia offerre\ncontra fas nititur, ab altari et sacrificiis cessare nos oportet, ne\nparia et similia cum illo celebrare uideamur? uanum prorsus et\nstultum est, ut quia Nouatianus extra ecclesiam uindicat sibi\nueritatis imaginem, relinquat ecclesia ueritatem.\nApud nos autem non noua aut repentina res est ut baptizandos\ncenseamus eos qui ab haereticis ad ecclesiam ueniunt, quando\nanni sint iam multi et longa aetas ex quo sub Agrippino bonae\nmemoriae uiro conuenientes in unum episcopi plurimi hoc statuerint\nadque exinde in hodiernum tot milia haereticorum in prouinciis\nnostris ad ecclesiam conuersi non aspernati sint neque\ncunctati, immo et rationabiliter et libenter amplexi sint, ut\nlauacri uitalis et salutaris baptismi gratiam consequerentur.\nneque enim difficile est doctori uera et legitima insinuare ei qui\nhaeretica prauitate damnata et ecclesiastica ueritate conperta ad\nhoc uenit ut discat, ad hoc discit ut uiuat. nos non demus stuporem\nhaereticis patrocinii et consensus nostri, et libenter ac\nprompte obtemperant ueritati.\\'\nPlane quoniam inueni in epistula cuius exemplum ad me\ntransmisisti scriptum esse quod quaerendum non sit quia baptizauerit,\nquando is qui baptizatus sit accipere remissam peccatorum\npotuerit secundum quod credidit, praetereundum hunc\nlocum non putaui, maxime cum in eadem epistula animaduerterim\netiam Marcionis fieri mentionem, ut nec ab ipso uenientes\ndicat baptizari oportere, quod iam in nomine Iesu Christi baptizati\nesse uideantur. considerare itaque debemus fidem eorum qui\nforis credunt, an secundum eandem fidem possint aliquid gratiae\nconsequi. nam si fides una est nobis et haereticis, potest esse et\ngratia una. si eundem patrem, eundem filium, eundem spiritum\nsanctum, eandem ecclesiam confitentur nobiscum Patripassiani,\nAnthropiani, Valentiniani, Appelletiani, Ophitae, Marcionitae et\nceterae haereticorum pestes et gladii ac uenena subuertendae\nueritatis, potest illic et baptisma unum esse, si est et fides una.\nAc ne longum sit per haereses uniuersas decurrere et singularum\nuel ineptias uel insanias recensere, quia nec delectat id\ndicere quod aut horret aut pudet nosse: de Marcione interim solo,\ncuius mentio in epistula a te ad nos transmissa facta est, examinemus\nan possit baptismatis eius ratio constare. Dominus enim\npost resurrectionem discipulos suos mittens quemadmodum\n\n\n\n\nbaptizare deberent instruit et docet dicens: data est mihi omnis\npotestas in caelo et in terra. ite ergo, docete gentes\nomnes tinguentes eos in nomine patris et filii et\nspiritus sancti. insinuat trinitatem, cuius sacramento gentes\ntinguerentur. numquid hanc trinitatem Marcion tenet? numquid\neundem adserit quem et nos Deum patrem creatorem? eundem\nnouit filium Christum de uirgine Maria natum, qui sermo caro\nfactus sit, qui peccata nostra portauerit, qui mortem moriendo\nuicerit, qui resurrectionem carnis per semet ipsum primus initiauerit\net discipulis suis quod in eadem carne resurrexisset ostenderit?\nlonge alia est apud Marcionem sed et apud ceteros haereticos\nfides. immo nihil est apud illos nisi perfidia et blasphemia\net contentio sanitatis et ueritatis inimica. quomodo ergo potest\nuideri qui apud illos baptizatur consecutus esse peccatorum\nremissam et diuinae indulgentiae gratiam per suam fidem qui\nipsius fidei non habuerit ueritatem? si enim, sicut quibusdam\nuidetur, secundum fidem suam quis accipere aliquid foris extra.\necclesiam potuit, utique id accepit quod credidit. falsum autem\ncredens uerum accipere non potuit, sed potius adultera et profana\nsecundum quod credebat accepit.\nQuem locum profani et adulteri baptismi subtiliter Hieremias\npropheta perstringit dicens: ut quid qui contristant me\n\n\n\n\n\n\npraeualent? plaga mea solida est, unde sanabor?\ndum fit, facta est mihi quasi aqua mendax non\nhabens fidem. mentionem facit per prophetam spiritus sanctus\naquae mendacis et fidem non habentis. quae est haec aqua\nmendax et perfida? utique ea quae baptismi imaginem mentitur\net gratiam fidei adumbrata simulatione frustratur. quod si secundum\nprauam fidem baptizari aliquis foris et remissam peccatorum\nconsequi potuit, secundum eandem fidem consequi et spiritum\nsanctum potuit, et non est necesse ei uenienti manum inponi ut\nspiritum sanctum consequatur et signetur. aut utrumque enim\nfide sua foris consequi potuit aut neutrum eorum qui foris fuerat\naccepit.\nManifestum est autem ubi et per quos remissa peccatorum dari\npossit, quae in baptismo scilicet datur. nam Petro primum Dominus,\nsuper quem aedificauit ecclesiam et unde unitatis originem\ninstituit et ostendit, potestatem istam dedit ut id solueretur [in\nterris] quod ille soluisset. et post resurrectionem quoque ad apostolos\nloquitur dicens: sicut misit me pater, et ego\nmitto uos. hoc cum dixisset, inspirauit et ait illis: accipite\nspiritum sanctum. si cuius remiseritis peccata, remittentur\nilli: si cuius tenueritis, tenebuntur. unde\nintellegimus non nisi in ecclesia praepositis et euangelica lege ac\ndominica ordinatione fundatis licere baptizare et remissam\n\n\n\n\n\n\npeccatorum dare, foris autem nec ligari aliquid posse nec solui, ubi\nnon sit qui aut ligare possit aut soluere.\nNec hoc, frater carissime, sine scripturae diuinae auctoritate\nproponimus ut dicamus certa lege ac propria ordinatione diuinitus\ncuncta esse disposita nec posse quemquam contra episcopos\net sacerdotes usurpare sibi aliquid quod non sit sui iuris et\npotestatis. nam et Core et Dathan et Abiron contra Moysen et\nAaron sacerdotem sacrificandi licentiam sibi usurpare conati\nsunt, nec tamen quod inlicite ausi sunt inpune fecerunt. et filii\nAaron qui alienum ignem altari inposuerunt in conspectu statim\nDomini indignantis extincti sunt. quod supplicium manet eos\nqui alienam aquam baptismo inferunt falso, ut diuina censura\nulciscatur et uindicet id haereticos contra ecclesiam gerere quod\nnon nisi soli liceat ecclesiae.\nQuod autem quidam dicunt eis qui in Samaria baptizati fuerant\naduenientibus apostolis Petro et Iohanne tantum super eos\nmanum inpositam esse, ut acciperent spiritum sanctum, rebaptizatos\ntamen eos non esse, locum istum, frater carissime, ad praesentem\ncausam uidemus omnino non pertinere. illi enim qui in\nSamaria crediderant fide uera crediderant et intus in ecclesia\nquae una est et cui soli gratiam baptismi dare et peccata soluere\npermissum est, a Philippo diacono quem idem apostoli miserant\nbaptizati erant. et idcirco qui legitimum et ecclesiasticum\nbaptisma consecuti fuerant, baptizari eos ultra non oportebat,\nsed tantummodo quod deerat id a Petro et Iohanne factum est,\n\n\n\n\nut oratione pro eis habita et manu inposita inuocaretur et infunderetur\nsuper eos spiritus sanctus. quod nunc quoque apud\nnos geritur, ut qui in ecclesia baptizantur praepositis ecclesiae\nofferantur et per nostram orationem ac manus inpositionem\nspiritum sanctum consequantur et signaculo dominico consummentur.\nN on est ergo, frater carissime, quod haereticis cedendum existimemus\net baptisma quod non nisi uni et soli ecclesiae datum sit\nprodendum putemus. boni militis est aduersus rebelles et hostes\nimperatoris sui castra defendere. gloriosi ducis est commissa\nsibi signa seruare. scriptum est: Dominus Deus tuus Deus\nzelans est. qui spiritum Dei accepimus zelum diuinae fidei\nhabere debemus, quo zelo Finees placuit et Deum promeritus\nindignantis iram populo pereunte leniuit. quid adultera et aliena\net diuinae unitatis inimica in acceptum referimus, qui non nisi\nunum Christum et unam eius ecclesiam nouimus? ecclesia paradisi\ninstar exprimens arbores frugiferas intra muros suos intus\ninclusit, ex quibus quae non facit fructum bonum exciditur et in\nignem mittitur. has arbores rigat quattuor fluminibus id est\neuangeliis quattuor, quibus baptismi gratiam salutari et caelesti\ninundatione largitur. numquid de ecclesiae fontibus rigare potest\nqui intus in ecclesia non est? numquid paradisi potus salubres et\nsalutares inpertire cuiquam potest qui peruersus et a semet ipso\n\n\n\n\n\n\n\n\n\n\ndamnatus et extra paradisi fontes relegatus aruit et aeternae\nsitis siccitate defecit?\nClamat Dominus ut qui sitit ueniat et bibat de fluminibus\naquae uiuae, quae de eius uentre fluxerunt. quo uenturus est qui\nsitit, utrumne ad haereticos ubi fons et fluuius aquae uitalis\nomnino non est, an ad ecclesiam quae una est et super unum qui\net claues eius accepit Domini uoce fundata est ? haec est una\nquae tenet et possidet omnem sponsi sui et domini potestatem.\nin hac praesidemus, pro honore eius adque unitate pugnamus,\nhuius et gratiam pariter et gloriam fideli deuotione defendimus.\nnos diuino permissu rigamus sitientem Dei populum, nos custodimus\nterminos uitalium fontium. si possessionis nostrae ius tenemus,\nsi sacramentum unitatis agnoscimus, cur praeuaricatores\nueritatis, cur proditores unitatis existimus? aqua ecclesiae fidelis\net salutaris et sancta corrumpi et adulterari non potest, sicut et\nipsa ecclesia incorrupta et casta et pudica est. si ecclesiae deuoti\net in ecclesia constituti sunt haeretici, possunt et baptismo eius\net ceteris salutaribus bonis uti. si autem in ecclesia non sunt,\nimmo et contra ecclesiam faciunt, quomodo baptizare baptismo\necclesiae possunt?\nNeque enim parua res haereticis et modica conceditor, quando\na nobis baptisma eorum in acceptum refertur, cum inde incipiat\nomnis fidei origo et ad spem uitae aeternae salutaris ingressio et\npurificandis ac uiuificandis Dei seruis diuina dignatio. nam si\nbaptizari quis apud haereticos potuit, utique et remissam\n\n\n\n\npeccatorum consequi potuit. si peccatorum remissam consecutus est,\nsanctificatus est: si sanctificatus est, templum Dei factus est: st\ntemplum Dei factus est, quaero cuius Dei? si creatoris, non potuit,\nqui in eum non credidit. si Christi, nec huius fieri potest templum\nqui negat Deum Christum. si spiritus sancti, cum tres unum\nsint, quomodo spiritus. sanctus placatus esse ei potest qui aut\nfilii aut patris inimicus est?\nProinde frustra quidam qui ratione uincuntur consuetudinem\nnobis opponunt, quasi consuetudo maior sit ueritate aut non id\nsit in spiritalibus sequendum quod in melius fuerit a sancto\nspiritu reuelatum. ignosci enim potest simpliciter erranti, sicut\nde se ipso dicit beatus apostolus Paulus: qui primo, inquit,\nfui blasphemus et persecutor et iniuriosus, sed I\nmisericordiam merui, quia ignorans feci. post inspirationem\nuero et reuelationem factam, qui in eo quod errauerat\nperseuerat prudens et sciens, sine uenia ignorantiae peccat. praesumptione\nenim adque obstinatione quadam nititur, cum ratione\nsuperetur. nec quisquam dicat, quod accepimus ab apostolis hoc\nsequimur, quando apostoli non nisi unam ecclesiam tradiderint\net baptisma unum quod non nisi in eadem ecclesia sit constitutum,\net neminem inueniamus ab apostolis, cum apud haereticos\nbaptizatus esset, in eodem baptismate admissum esse et\n\n\n\n\n\n\n\n\ncommunicasse, ut uideantur apostoli baptisma haereticorum\nprobasse.\nQuod enim quidam diCWlt, quasi ad haereticonmi snffiragium\npertineat quod dixerit apostolus Paulus: uerum tamen omni\nmodo, siue per occasionem siue per ueritatem Christus\nadnuntietur, inuenimus hoc quoque ad eorum patrocinium\nqui haereticis suffragantur et plaudunt nihil posse proficere.\nneque enim de haereticis ant de eorum baptismo loquebatur in\nepistula sua Paulus, ut aliquid quod ad hanc rem pertineat\nposuisse ostendatur. loquebatur de fratribus siue inordinate et\ncontra ecclesiasticam disciplinam ambulantibus siue euangelicam\nueritatem de Dei timore seruantibus. et quosdam ex eis posuit\nuerbum Domini constanter adque intrepide locutos, quosdam\nuero in inuidia et dissensione uersatos, quosdam seruasse circa\nse beniuolam caritatem, aliquos uero habuisse maliuolam dissensionem,\nse tamen patienter omnia sustinere, dummodo siue in\nueritate siue per occasionem nomen Christi quod Paulus praedicabat\nad plurimorum notitiam perueniret et noua adhuc ac rudis\nsermonis seminatio loquentium praedicatione crebresceret. porro\naliud est eos qui intus in ecclesia sunt de nomine Christi loqui\naliud est eos qui foris sunt et contra ecclesiam faciunt in nomine\nChristi baptizare. quare qui haereticis patrocinatur non id\n\n\n\n\n\n\nproferat quod Paulus de fratribus posuit, scd ostendat, si haeretico\naliquid concedendum putauit aut si fidem et baptisma eorum\nprobauit aut si perfidos et blasphemos remissionem peccatorum\naccipere extra ecclesiam posse constituit.\nSi autem quid apostoli de haereticis senserint consideremus,\ninueniemus eos in omnibus epistulis suis execrari et detestari\nhaereticorum sacrilegam prauitatem. nam cum dicant sermonem\neorum ut cancer serpere, quomodo potest is sermo dare remissam\npeccatorum qui ut cancer serpit ad aures audientium? et cum\ndicant nullam participationem esse iustitiae et iniquitati, nullam\ncommunionem lumini et tenebris, quomodo possunt aut tenebrae\ninluminare aut iniquitas iustificare? et cum dicant de Deo eos\nnon esse, sed esse de antichristi spiritu, quomodo gerunt spiritalia\net diuina et qui sint hostes Dei et quorum pectora opsederit\nspiritus antichristi? quare si relictis humanae contentionis erroribus\nad euangelicam auctoritatem adque ad apostolicam traditionem\nsincera et religiosa fide reuertamur, intellegimus nihil\neis ad gratiam ecclesiasticam et salutarem licere qui spargentes\nadque inpugnantes ecclesiam Christi a Christo ipso aduersarii,\nab apostolis eius antichristi nominentur.\nNon est autem quod aliquis ad circumueniendam christianam\nueritatem Christi nomen opponat ut dicat: \\'in nomine Iesu Christi\nubicumque et quomodocumque baptizati gratiam baptismi sunt\n\n\n\n\n\n\nconsecuti\\', quando ipse Christus loquatur et dicat: non omnis\nqui mihi dicit, Domine Domine, introibit in regnum\ncaelorum, et iterum praemoneat adque instruat ne quis\na pseudoprophetis et pseudochristis in nomine suo facile fallatur.\nmulti, inquit, uenient in nomine meo dicentes: ego\nsum Christus, et multos fallent, et postea addidit\ndicens: uos autem cauete. ecce praedixi uobis omnia.\nunde apparet non ea statim suscipienda et adsumenda quae\niactantur in Christi nomine, sed quae geruntur in Christi\nueritate.\nQuod enim in euangeliis et in apostolorum epistulis Iesn\nChristi nomen insinuatur ad remissionem peccatorum, non ita est\nquasi aut sine patre aut contra patrem prodesse cuiquam solus\nfilius possit, sed ut Iudaeis qui iactitabant se patrem habere\nostenderetur quod nihil eis pater profuturus esset, nisi in filium\ncrederent quem ille misisset â nam qui Deum creatorem patrem\nsciebant, filium. quoque Christum scire debebant â, nec sibi blandirentur\net plauderent de solo patre sine filii eius agnitione, qui et\ndicebat: nemo uenit ad patrem nisi per me. duorum\nautem cognitionem esse quae saluet idem ipse manifestat dicens:\nhaec est uita aeterna ut cognoscant te solum et\nuerum Deum et quem misisti Iesum Christum. cum\nergo ex ipsius Christi praedicatione et contestatione pater ante\n\n\n\n\n\n\ncognoscendus sit qui misit, tunc deinde Christus qui missus eat,\nnec possit esse spes salutis nisi duobus simul cognitis, quomodo\nnon cognito immo et blasphemato Deo patre, qui apud haereticos\nChristi nomine baptizati dicuntur peccatorum remissam consecuti\niudicantur? alia enim fuit sub apostolis Iudaeorum ratio,\nalia gentilium condicio. illi quia iam legis et Moysi antiquissimum\nbaptisma fuerant adepti, in nomine quoque Iesu Christi\nerant baptizandi, secundum. quod in actis apostolorum Petrus ad\neos loquitur et dicit: paenitemini, et baptizetur unusquisque\nuestrum in nomine Domini Iesu Christi in\nremissionem peccatorum, et accipietis donum spiritus\nsancti. uobis enim est promissio et filiis uestris\net omnibus deinceps quoscumque aduocauerit Dominus\nDeus noster. Iesu Christi mentionem facit Petrus, non\nquasi pater omitteretur, sed ut patri filius quoque adiungeretur.\nDenique ubi post resurrectionem a Domino apostoli ad gentes\nmittuntur, in nomine patris et filii et spiritus sancti baptizare\ngentiles iubentur. quomodo ergo quidam dicunt foris extra ecclesiam\nimmo et contra ecclesiam, modo in nomine Iesu Christi\ncuiuscumque et quomodocumque gentilem baptizatum remissionem\npeccatorum consequi posse, quando ipse Christus gentes\nbaptizari iubeat in plena et adunata trinitate? nisi si qui Christum\nnegat negatur a Christo, qui patrem eius negat quem ipse\nChristus confessus sit non negatur, et qui in eum blasphemat\n\n\n\n\n\n\nquem Christus Dominum et Deum suum dixerit, remuneratus\na Christo remissionem peccatorum et baptismi sanctificationem\nconsequitur. qua autem potestate consequi in baptismo remissionem\npeccatorum potest negans Deum creatorem Christi, quando\nipsam potestatem qua baptizamur et sanctificamur ab eodem\npatre Christus acceperit, quem maiorem dixerit, a quo clarificari\npetierit, cuius uoluntatem usque ad obsequium bibendi calicis et\nsubeundae mortis inpleuerit? quid est igitur aliud quam participem\nhaereticis blasphemantibus fieri defendere uelle et adserere\nquod remissam peccatorum accipere possit in Christi nomine\nblasphemans grauiter et peccans in patrem et Dominum et Deum\nChristi? quid deinde illud quale est ut qui filium negat neque\npatrem habeat, qui patrem negat filium habere uideatur, cum\nfilius ipse contestetur et dicat: nemo potest uenire ad me,\nnisi fuerit datum illi a patre? ut manifestum sit nullam\nremissionem peccatorum in baptismo accipi a filio posse quam\nconstet patrem non dedisse, maxime quando adhuc idem repetat\net dicat: omnis plantatio quam non plantauerit pater\nmeus caelestis eradicabitur.\nQuod si Christi discipuli discere ex Christo nolunt quantam\nuenerationis et honoris paterno nomini debeatur, uel de exemplis\n\n\n\n\n\n\nterrenis ac saecularibus discant et sciant Christum non sine\nmaxima exprobratione posuisse: filii saeculi huius prudentiores\nsunt filiis lucis. in saeculo isto si cuius patri aliquis\nconuicium fecerit, si contumeliosus ac procax pudorem eius\net honorem maledico ore lacerauerit, indignatur filius et irascitur\net laesi patris iniuriam quibus potest uiribus uindicare\nconatur. tu Christum putas impiis et sacrilegis et in patrem\nsuum blasphemis inpunitatem dare et eis in baptismo peccata\ndimittere quos constet baptizatos eadem adhuc in personam\npatris maledicta congerere, incessabili blasphemantis linguae\nscelere peccare? hoc christianus, hoc Dei seruus potest aut mente\nconcipere aut fide credere aut sermone proferre? et ubi erunt\nlegis praecepta diuina quae dicunt: honora patrem et\nmatrem? nisi si uocabulum patris quod in homine honorari\npraecipitur in Deo inpune uiolatur. ubi erit quod ipse Christus\nin euangelio ponit et dicit: qui maledixerit patri aut\nmatri, morte moriatur? nisi si is qui maledicentes parentibus\ncarnalibus puniri et interfici mandat, in caelestem et spiritalem\npatrem maledicos adque ecclesiae matris inimicos ipse\nuiuificat. execranda ac detestanda res a quibusdam prorsus adseritur,\nut is qui eum si qui in spiritum sanctum blasphemauerit\n\n\n\n\n\n\nreum futurum peccati aeterni comminatur, idem in patrem. Deam\nblasphemos salutari baptismo sanctificare dicatur. et nunc qui\ntalibus ad ecclesiam uenientibus sine baptismo communicandum\nexistimant, non putant se alienis immo aeternis peccatis communicare,\nadmittentes sine baptismo eos qui non nisi in baptismo\npossint blasphemiarum suarum peccata deponere P\nQuam uanum est porro et peruersomt nt com ipsi baeretki\nrepudiato et relicto uel errore uel scelere in quo prius fuerant\nagnoscant ecclesiae ueritatem, nos ueritatis eiusdem iura et\nsacramenta mutilemus et uenientibus ac paenitentibus dicamus\neos remissionem peccatorum consecutos esse quando illi se\npeccasse et propter hoc ad ecclesiae indulgentiam uenire fateantur?\nquare ecclesiae catholicae fidem ac ueritatem, frater carissime,\net tenere debemus firmiter et docere et per omnia euangelica\net apostolica praecepta rationem diuinae dispositionis\nadque unitatis ostendere.\nNumquid potest uis baptismi esse maior ant potior quam confessio,\nquam passio, ut quis coram hominibus Christum confiteatur\ntur, ut sanguine suo baptizetur P et tamen nec hec baptisma\nhaeretico prodest, quamuis Christum confessus extra ecclesiam\nfuerit occisus: nisi si haereticorum patroni et aduocati haereticos\nin falsa confessione Christi interfectos martyras praedicant et\ncontra apostoli contestationem, qui nihil eos quamuis exustos et\n\n\n\n\noccisos dicit posse proficere, gloriam eis et coronam passionis\nadsignant. quod si haeretico nec baptisma publicae confessionis\net sanguinis proficere ad salutem potest, quia salus extra ecclesiam\nnon est, quanto magis ei nihil proderit, si in latebra et in\nlatronum spelunca adulterae aquae contagio tinctus non tantum\npeccata antiqua non exposuerit, sed adhuc potius noua et maiora\ncumulauerit? quare baptisma nobis et haereticis commune esse\nnon potest, cum quibus nec pater Deus nec filius Christus nec\nsanctus spiritus nec fides nec ecclesia ipsa communis est. et ideo\nbaptizari eos oportet qui de haeresi ad ecclesiam ueniunt, ut qui\nlegitimo et uero adque unico sanctae ecclesiae baptismo ad\nregnum Dei regeneratione diuina praeparantur sacramento utroque\nnascantur, quia scriptum est: nisi quis natus fuerit\nex aqua et spiritu, non potest introire in regnum Dei.\nQuo in loco quidam, quasi euacuare possint humana argumentatione\npraedicationis euangelicae ueritatem, catecuminos nobis\nopponunt, si quis ex his antequam in ecclesia baptizetur in confessione\nnominis adprehensus fuerit et occisus, an spem salutis et\npraemium confessionis amittat, eo quod ex aqua prius non sit\nrenatus. sciant igitur eiusmodi homines suffragatores et fautores\nhaereticorum catecuminos illos primo integram fidem et ecclesiae\nueritatem tenere et ad debellandum diabolum de diuinis castris\ncum plena et sincera Dei patris et Christi et spiritus sancti\ncognitione procedere, deinde nec priuari baptismi sacramento,\n\n\n\n\n\n\nutpote qui baptizentur gloriosissimo et maximo sanguinis\nbaptismo, de quo et Dominus dicebat habere se aliud baptisma\nbaptizari. sanguine autem suo baptizatos et passione sanctificatos\nconsummari et diuinae pollicitationis gratiam consequi declarat\nin euangelio idem Dominus, quando ad latronem in ipsa passione\ncredentem et confitentem loquitur et quod secum futurus sit in\nparadiso pollicetur. quapropter qui fidei et ueritati praesumus,\neos qui ad fidem et ueritatem ueniunt et agentes paenitentiam\nremitti sibi peccata deposcunt, decipere non debemus et fallere,\nsed correctos a nobis ac reformatos ad regnum caelorum disciplinis\ncaelestibus erudire.\nSed dicit aliquis: \\'quid ergo fiet de his qui in praeteritum de\nhaeresi ad ecclesiam uenientes sine baptismo admissi sunt?\\'\npotens est Dominus misericordia sua indulgentiam dare et eos\nqui ad ecclesiam simpliciter admissi in ecclesia dormierunt ab\necclesiae suae muneribus non separare. non tamen quia aliquando\nerratum est, ideo semper errandum est, cum magis sapientibus\net Deum timentibus congruat patefactae et perspectae ueritati\nlibenter adque incunctanter obsequi quam pertinaciter adque\nobstinate contra fratres et contra sacerdotes pro haereticis\nreluctari.\nNec quisquam existimet haereticos, eo quod illis baptisma\nopponitur, quasi secundi baptismi uocabulo scandalizatos ut ad\n\n\n\n\n\n\necclesiam ueniant retardari. immo uero hoc ipso magis ad\nnecessitatem ueniendi testimonio ostensae sibi et probatae ueritatis\nadiguntur. nam si uiderint iudicio ac sententia nostra id\ndecerni et statui ut baptisma iustum et legitimum conputetur\nquo illic baptizantur, putabunt se ecclesiam quoque et cetera\necclesiae munera iuste et legitime possidere, nec erit causa.\nueniendi ad nos, quando habentes baptisma habere uideantur et\ncetera. porro autem cum cognoscunt baptisma nullum foris esse\nnec remissam peccatorum extra ecclesiam dari posse, auidius ad\nnos et promptius properant et munera ac dona ecclesiae matris\ninplorant, certi peruenire se omnino non posse ad ueram diuinae\ngratiae pollicitationem, nisi prius uenerint ad ecclesiae ueritatem.\nnec recusabunt baptizari apud nos haeretici legitimo et uero\necclesiae baptismo, quando ex nobis didicerint baptizatos quoque\na Paulo eos qui iam baptismo Iohannis baptizati fuissent,\nsicut legimus in actis apostolorum.\nEt nunc apud quosdam de nostris haereticorum baptisma\n[occupatum] adseritur et inuidia quadam quasi rebaptizandi\nbaptizare post hostes Dei nefas ducitur, cum baptizatos inueniamus\nquos Iohannes baptizauerat, ille Iohannes maior inter prophetas\nhabitus, ille diuina gratia adhuc in utero matris inpletus,\nille Heliae spiritu et uirtute subnixus, qui non aduersarius\nDomini sed praecursor ac praedicator fuit, qui Dominum non\ntantum uerbis praenuntiauit sed et oculis ostendit, qui ipsum\nChristum per quem baptizantur ceteri baptizauit. quod si idcirco\nhaereticus ius baptismi obtinere potuit, quia prior baptizauit,\nnon possidentis erit iam baptisma sed occupantis: et cum\n\n\n\n\nseparari a se et diuidi omnino non possint baptisma et ecclesia, qui\noccupare baptisma prior potuit et ecclesiam pariter occupauit,\net incipis tu illi haereticus uideri qui praeuentus posterior esse\ncoepisti, qui cedendo ac manus dando ius quod acceperas reliquisti.\nquam periculosum sit autem in diuinis rebus ut quis\ncedat iure suo et potestate scriptura sancta declarat, cum in\nGenesi Esau primatus suos inde perdiderit nec recipere id postmodum\npotuerit quod semel cessit.\nHaec tibi brenibus pro nostra mediocritate rescripsimus, frater\ncarissime, nemini praescribentes aut praeiudicantes quo minus\nunusquisque episcoporum quod putat faciat, habens arbitrii sui\nliberam potestatem. nos, quantum in nobis est, propter haereticos\ncum collegis et coepiscopis nostris non contendimus, cam quibus\ndiuinam concordiam et dominicam pacem tenemus, maxime cum\net apostolus dicat: si quis autem putauerit contentiosus\nesse, nos talem consuetudinem non habemus\nneque ecclesia Dei. seruatur a nobis patienter et leniter\ncaritas animi, collegii honor, uinculum fidei, concordia sacerdotii\npropter hoc etiam libellum nunc de bono patientiae quantum\n\n\n\n\n\n\nualuit nostra mediocritas permittente Domino et inspirante conscripsimus,\nquem ad te pro mutua dilectione transmisimus. opto\nte, frater carissime, semper bene ualere.\ns CVPRIANVS POMPEIO FRATRI S. Quamquam plene ea quae de haereticis baptizandis dicenda\nsunt conplexi simus in epistulis quarum ad te exempla transmisimus,\nfrater carissime, tamen quia desiderasti in notitiam tuam\nperferri quid mihi ad litteras nostras Stephanus frater noster\nrescripserit, misi tibi rescripti eius exemplum: quo lecto magis\nac magis eius errorem denotabis, qui haereticorum causam contra\nchristianos et contra ecclesiam Dei adserere conatur. nam inter\ncetera uel superba uel ad rem non pertinentia uel sibi ipsi contraria quae\ninprouide scripsit, etiam illud adiuncxit\nut diceret: (si qui ergo a quacumque haeresi uenient ad uos,\nnihil innouetur nisi quod traditum est, ut manus illis inponatur\nin paenitentiam, cum ipsi haeretici proprie alterutrum ad se\nuenientes non baptizent, sed communicent tantum.)\nA quacumque haeresi uenientem baptizari in ecclesia uetuit,\nid est omnium haereticorum baptismata iusta esse et legitima\n\n\n\n\n\n\n\niudicauit. et cum singulae haereses singula baptianata et\ndiuersa peccata habeant, hic cum omnium baptismo communicans\nuniuersorum delicta in sinum suum coaceruata congessit.\net praecepit nihil aliud innouari nisi quod traditum est, quasi is\ninnouet qui unitatem tenens unum baptisma uni ecclesiae uindicat,\net non ille utique qui unitatis oblitus mendacia et contagia\nprofanae tinctionis usurpat nihil innouetur, inquit, nisi quod\ntraditum est. unde est ista traditio? utrumne de dominica et\neuangelica auctoritate descendens an de apostolorum mandatis\nadque epistulis ueniens? ea enim facienda esse quae scripta sint\nDeus testatur et praemonet ad Iesum Naue dicens: nonrecedet\nliber legis huius ex ore tuo, et meditaberis in eo\ndie et nocte, ut obserues facere omnia quae scripta\nsunt in eo. item Dominus apostolus suos mittens mandat\nbaptizari gentes et doceri at obseruent omnia quaecumque ille\npraecepit. si ergo aut in euangelio praecipitur aut in apostolorum\nepistulis uel actis continetur ut a quacumque haeresi uenientes\nnon baptizentur, sed tantum manus illis inponatur in paenitentiam,\nobseruetur diuina haec et sancta traditio. si uero ubique\nhaeretici nihil aliud quam aduersarii et antichristi nominantur,\nsi uitandi et peruersi et a semet ipsis damnati pronuntiantur.,\nquale est ut uideantur damnandi a nobis non esse quos constet\napostolica contestatione a semet ipsis damnatos esse? ut nemo\n\n\n\n\n\n\ninfamare apostolos debeat, quasi illi haereticorum baptismata\nprobauerint aut eis sine ecclesiae baptismo communicauerint,\nquando talia de haereticis apostoli scripserunt, et hoc cum nondum\nhaereticae pestes acriores prorupissent, necdum quoque\nMarcion Ponticus de Ponto emersisset, cuius magister Cerdon\nsub Hygino episcopo qui in urbe nonus fuit Romam uenit: quem\nMarcion secutus additis ad crimen augmentis inpudentius ceteris\net abruptius in Deum patrem creatorem blasphemare instituit et\nhaereticum furorem sacrilegis armis contra ecclesiam rebellantem\nsceleratius et grauius armauit.\nQuod si haereses constat postmodum plures ac peiores extitisse\net si retro nusquam omnino praeceptum est neque conscriptum,\nut haeretico manus tantum in paenitentiam inponatur\net sic ei communicetur, et si baptisma non nisi unum est quod\napud nos est et intus est et soli ecclesiae de diuina dignatione\nconcessum est, quae ista obstinatio est quaeue praesumptio\nhumanam traditionem diuinae dispositioni anteponere nec\nanimaduertere indignari et irasci Deum, quotiens diuina praecepta\nsoluit et praeterit humana traditio, sicut per Esaiam prophetam\nclamat et dicit: populus iste labiis honorificant\nme, cor uero eorum longe separatum est a me. sine\ncausa autem colunt me mandata et doctrinas hominum\ndocentes. item Dominus in euangelio increpans similiter\net obiurgans ponit et dicit: reicitis mandatum Dei ut\n\n\n\n\n\n\n\n\n\n\ntraditionem uestram statuatis. cuius praecepti memor\nbeatus apostolus Paulus commonet ipse quoque et instruit dicens:\nsi quis aliter docet et non adquiescit sanis uerbis\nDomini nostri Iesu Christi et doctrinae eius, stupore\nelatus et nihil sciens, discede ab huiusmodi\nPraeclara plane ac legitima traditio Stephano fratre nostro\ndocente proponitur, quae auctoritatem nobis idoneam praebeat.\nnam in eodem loco epistulae suae addidit et adiecit: Ccum ipsi\nhaeretici proprie alterutrum ad se uenientes non baptizent, sed\ncommunicent tantum.2 ad hoc enim malorum deuoluta est ecclesia\nDei et sponsa Christi, ut haereticorum exempla sectetur, ut\nad celebranda sacramenta caelestia disciplinam lux de tenebris\nmutuetur et id faciant christiani quod antichristi faciunt. quae\nuero est animi caecitas, quae prauitas, fidei unitatem de Deo\npatre et de Iesu Christi Domini et Dei nostri traditione uenientem\nnolle cognoscere? nam si idcirco apud haereticos ecclesia\nnon est, quia una est et diuidi non potest, et si ideo illic sanctus\nspiritus non est, quia unus est et esse apud profanos et extrarios\nnon potest: utique et baptisma quod in eadem unitate consistit\nesse apud haereticos non potest, quia separari neque ab ecclesia.\nneque a sancto spiritu potest.\nAut si effectum baptismi maiestati nominis tribuunt, nt qui\nin nomine Iesu Christi ubicumque et quomodocumque\n\n\n\n\n\n\nbaptizantur innouati et sanctificati iudicentur, cur non in eiusdem Christi\nnomine illic et manus baptizato inponitur ad accipiendum spiritum\nsanctum, cur non eadem eiusdem maiestas nominis praeualet\nin manus inpositione quam ualuisse contendunt in baptismi\nsanctificatione? nam si potest qui extra ecclesiam natus templum\nDei fieri, cur non possit super templum et spiritus sanctus infundi?\nqui enim peccatis in baptismo expositis sanctificatus est\net in nouum hominem spiritaliter reformatus, ad accipiendum\nspiritum sanctum idoneus factus est, quando apostolus dicat:\nquotquot in Christo baptizati estis, Christum induistis.\nqui potest apud haereticos baptizatus Christum induere,\nmulto magis potest spiritum sanctum quem Christus misit\naccipere. ceterum maior erit mittente qui missus est, ut incipiat\nforis baptizatus Christum quidem induisse, sed sanctum spiritum\nnon potuisse percipere, quasi possit aut sine spiritu Christus indui\naut a Christo spiritus separari. illud quoque ineptum, ut cum\nnatiuitas secunda spiritalis sit, qua in Christo per lauacrum\nregenerationis nascimur, dicant quod possit quis apud haereticos\nspiritaliter nasci, ubi spiritum negent esse. peccata enim purgare\net hominem sanctificare aqua sola non potest, nisi habeat et\nspiritum sanctum. quare aut et spiritum necesse est ut concedant\nesse illic ubi baptisma esse dicunt, aut nec baptisma est\nubi spiritus non est, quia baptisma esse sine spiritu non potest.\nQuale est autem adserere et contendere quod esse possint filii\nDei qui non sint in ecclesia nati? baptisma enim esse in quo\nhomo uetus moritur et nouus nascitur manifestat et probat beatus\napostolus dicens: seruauit nos per lauacrum regenerationis.\nsi autem in lauacro id est in baptismo est regeneratio,\nquomodo generare filios Deo haeresis per Christum potest quae\nChristi sponsa non est ? ecclesia est enim sola quae Christo coniuncta\net adunata spiritaliter filios generat eodem apostolo rursus\ndicente: Christus dilexit ecclesiam et se ipsum tradidit\npro ea ut eam sanctificaret, purgans eam\nlauacro aquae. si igitur haec est dilecta et sponsa quae sola\na Christo sanctificatur et lauacro eius sola purgatur, manifestum\nest haeresim, quae sponsa Christi non sit nec purgari nec sanctificari\nlauacro eius possit, filios Deo generare non posse.\nPorro autem non per manus inpositionem quia nascitur quando\naccipit spiritum sanctum, sed in baptismo, ut spiritum iam natus\naccipiat, sicut in primo homine Adam factum est. ante eum\nDeus plasmauit, tunc insufflauit in faciem eius flatum uitae.\nnec enim potest accipi spiritus, nisi prius fuerit qui accipiat.\ncum autem natiuitas christianorum in baptismo sit, baptismi\nautem generatio et sanctificatio apud solam sponsam Christi sit,\nquae parere spiritaliter et generare filios Deo possit, ubi et ex\nqua et cui natus est qui filius ecclesiae non est? ut habere\nquis possit Deum patrem, habeat ante ecclesiam matrem. cum\n\n\n\n\n\n\nuero nulla omnino haeresis, sed neque aliquod schisma habere\nsalutaris baptismi sanctificationem foris possit, in tantum Stephani\nfratris nostri obstinatio dura prorupit, ut etiam de Marcionis\nbaptismo, item Valentini et Appelletis et ceterorum blasphemantium\nin Deum patrem contendat filios Deo nasci, et illic in\nnomine Iesu Christi dicat remissionem peccatorum dari ubi\nblasphematur in patrem et Dominum Deum Christum.\nQuo in loco considerandum est, frater carissime, pro fide et\nreligione sacerdotalis loci quo fungimur, an constare sacerdoti\nDei ratio in die iudicii possit adserenti et probanti et in acceptum\nreferenti blasphemantium baptismata, cum Dominus comminetur\net dicat: et nunc praeceptum hoc ad uos est,\no sacerdotes, si non audieritis et si non posueritis\nin corde uestro ut detis honorem nomini meo, dicit\nDominus omnipotens, inmittam in uos maledictionem,\net maledicam benedictionem uestram. dat\nhonorem Deo qui Marcionis baptismo communicat? dat honorem\nDeo qui apud eos qui in Deum blasphemant remissionem peccatorum\ndari iudicat? dat honorem Deo qui foris de adultera et\nfornicaria nasci Dei filios adseuerat? dat honorem Deo qui unitatem\net ueritatem de diuina lege uenientem non tenens haereses\ncontra ecclesiam uindicat? dat honorem Deo qui haereticorum\namicus et inimicus christianorum sacerdotes Dei ueritatem Christi\net ecclesiae unitatem tuentes abstinendos putat? si sic honor\n\n\n\n\n\n\nDeo datur, si sic a cultoribus eius et sacerdotibus timor Dei et\ndisciplina seruatur: abiciamus arma, manus demus in captiuitatem,\ntradamus diabolo ordinationem euangelii, dispositionem\nChristi, maiestatem Dei, diuinae militiae sacramenta soluantur,\ncastrorum caelestium signa dedantur, succumbat et cedat ecclesia\nhaereticis, lux tenebris, fides perfidiae. spes desperationi, ratio\nerrori, immortalitas morti, caritas odio, ueritas mendacio, Christus\nantichristo. merito et sic in dies singulos schismata et\nhaereses surgunt, crebrius adque uberius excrescunt, ut serpentinis\ncrinibus pullulantes aduersus ecclesiam Dei maioribus uiribus\nuenenorum suorum uirus expromunt, dum illis aduocatione\nquorundam et auctoritas praestatur et firmitas, dum baptisma\neorum defenditur, dum fides, dum ueritas proditur, dum id quod\ncontra ecclesiam foris geritur intus in ipsa ecclesia uindicatur.\nQuod si est apud nos, frater dilectissime, Dei timor, si tenor\npraeualet fidei, si custodimus Christi praecepta, si incorruptam\nadque inuiolatam sponsae eius sanctitatem tuemur, si haerent\nsensibus et cordibus nostris uerba Domini dicentis putas cum\nuenerit filius hominis, inueniet fidem in terra:\nqua fideles Dei milites qui Deo fide et religione sincera militamus\ncommissa nobis diuinitus castra fideli uirtute seruemus.\nnec consuetudo quae apud quosdam obrepserat impedire debet\nquo minus ueritas praeualeat et uincat. nam consuetudo sine\nueritate uetustas erroris est. propter quod relicto errore\n\n\n\n\n\n\nsequamur ueritatem scientes quia et apud Hesdram ueritas uicit, sicut\nscriptum est: ueritas manet et inualescit in aeternum\net uiuit et optinet in saecula saeculorum. nec est\napud eam accipere personam nec differentias, sed\nquae sunt iusta facit, nec est in iudicio eius iniquum,\net fortitudo et regnum et maiestas et potestas\nomnium saeculorum. benedictus Deus ueritatis.\nquam ueritatem nobis Christus ostendens in euangelio suo dicit:\nego sum ueritas. propter quod si in Christo sumus et Christum\nin nobis habemus et si manemus in ueritate et ueritas in\nnobis manet, ea quae sunt uera teneamus.\nFit autem studio praesumptionis et contumaciae ut quis magis\nsua praua et falsa defendat quam ad alterius recta et uera consentiat.\ncui rei prospiciens beatus apostolus Paulus ad Timotheum\nscribit et monet episcopum non litigiosum nec contentiosum,\nsed mitem et docibilem esse debere. docibilis autem ille\nest qui est ad discendi patientiam lenis et mitis. oportet enim\nepiscopos non tantum docere, sed et discere, quia et ille melius\ndocet qui cotidie crescit et proficit discendo meliora. quod ipsum\nquoque idem apostolus Paulus docet et praemonet, ut si alii\nsedenti melius reuelatum fuerit prior taceat. in conpendio est\nautem apud religiosas et simplices mentes et errorem deponere\n\n\n\n\n\n\net inuenire adque eruere ueritatem. nam si ad diuinae traditionis\ncaput et originem reuertamur, cessat error humanus et sacramentorum\ncaelestium ratione perspecta quidquid sub caligine ac\nnube tenebrarum obscurum latebat in lucem ueritatis aperitur:\nut si canalis aquam ducens qui copiose prius et largiter profluebat\nsubito deficiat, nonne ad fontem pergitur, ut illic defectionis\nratio noscatur, utrumne arescentibus uenis in capite unda\nsiccauerit an uero integra inde et plena procurrens in medio\nitinere destiterit, ut si uitio interrupti aut bibuli canalis effectum\nest quo minus aqua continua perseueranter ac iugiter flueret,\nrefecto et confirmato canali ad usum adque ad potum ciuitatis\naqua collecta eadem ubertate adque integritate repraesentetur\nqua de fonte proficiscitur P quod et nunc facere oportet Dei sacerdotes\npraecepta diuina seruantes, ut si in aliquo nutauerit et\nuacillauerit ueritas, et ad originem dominicam et ad euangelicam\nadque apostolicam traditionem reuertamur et inde surgat actus\nnostri ratio unde et ordo et origo surrexit.\nTraditum est enim nobis quod sit unus Deus et Christus onus\net una spes et fides una et una ecclesia et baptisma unum non\nnisi in una ecclesia constitutum, a qua [unitate] quisque discesserit\ncum haereticis necesse est inueniatur, quos dum contra\necclesiam uindicat, sacramentum diuinae traditionis inpugnat.\ncuius unitatis sacramentum expressum uidemus etiam in cantico\ncanticorum ex persona Christi dicentis: hortus conclusus,\nsoror mea, sponsa, fons signatus, puteus aquae\n\n\n\n\n\n\nuiuae, paradisus cum fructu pomorum. si autem\necclesia eius hortus conclusus est et fons signatus, quomodo in\neundem hortum introire aut bibere de fonte eius potest qui in\necclesia non est ? item Petrus ipse quoque demonstrans et uindicans\nunitatem mandauit et monuit per unum solum baptisma\nunius ecclesiae saluari nos posse, in arca, inquit, Noe pauci,\nid est octo animae hominum saluae factae sunt per\naquam, quodetuos similiter saluos faciet baptisma.\nquo breui et spiritali conpendio unitatis sacramentum manifestato.\nnam ut in illo mundi baptismo quo iniquitas antiqua purgata\nest, qui in area Noe non fuit non potuit per aquam saluus\nfieri, ita nec nunc potest per baptismum saluatus uideri qui\nbaptizatus in ecclesia non est, quae ad arcae unius sacramentum\ndominica unitate fundata est.\nObseruatur itaque a nobis et tenetur, frater carissime, explorata\net perspecta ueritate ut omnes qui ex quacumque haeresi\nad ecclesiam conuertuntur ecclesiae unico et legitimo baptismo\nbaptizentur, exceptis his qui baptizati in ecclesia prius fuerant\net sic ad haereticos transierant. hos enim oportet cum redeunt\nacta paenitentia per manus inpositionem solam recipi et in ouile\nunde errauerant a pastore restitui. opto te, frater carissime, semper\nbene ualere.\nFIRMILIANVS CVPRIANO FRATRI IN DOMINO S. Accepimus per Rogatianum carissimum nostrum diaconum\na uobis missum litteras quas ad nos fecisti, frater dilectissime,\net gratias propter haec Deo maximas egimus quod contigerit, ut\nqui corpore ab inuicem separamur sic spiritu adunemur quasi\nnon unam tantum regionem tenentes, sed in ipsa atque in eadem\ndomo simul inhabitantes. quod et decet dicere, quia et spiritalis\ndomus Dei una est. erit enim in nouissimis, ait, diebus\nmanifestus mons Domini et domus Dei super uerticesmontium.\nin qua conuenientes cum iocunditate adunantur,\nsecundum quod et in psalmo hoc postulatur a Domino inhabitare\nin domo Dei per omnes dies uitae. unde et in alio loco manifestatum\nest esse apud sanctos magnam uoluntatis caritatem in unum\nconuenire. ecce, inquit, quam bonum et uoluptabile\nest ut habitent fratres in unum.\nAdunatio enim et pax et concordia non solum hominibus\nfidelibus et cognoscentibus ueritatem sed et angelis ipsis caelestibus\nuoluptatem maximam praestat, quibus dicit sermo diuinus\nesse gaudium in uno peccatore paenitentiam agente et ad unitatis\nuinculum reuertente. quod utique non diceretur de angelis conuersationem\nin caelis habentibus, nisi ipsi quoque essent nobis\nadunati qui nostra adunatione laetantur, sicut e contrario utique\ncontristantur, quando uident diuersas quorundam mentes et\nscissas uoluntates, quasi non tantum unum et eundem Deum\n\n\n\n\n\n\nsimul inuocent, sed separatis et diuisis ab inuicem nec confabulatio\niam possit esse aut sermo communis. nisi quod nos\ngratiam referre Stephano in isto possumus, quod per illius inhumanitatem\nnunc effectum sit ut fidei et sapientiae uestrae\nexperimentum caperemus. sed non enim si nos propter Stephanum\nhanc beneficii gratiam cepimus, statim Stephanus beneficio et\ngratia digna commisit. neque enim et ludas perfidia sua et proditione\nquae scelerate circa saluatorem operatus est dignus uideri\npotest quasi causam bonorum tantorum ipse praestiterit, ut per\nillum mundus et gentium populus passione Domini liberaretur.\nSed haec interim quae ab Stephano gesta sunt praetereantur,\nne dum audaciae et insolentiae eius meminimus, de rebus ab eo\nimprobe gestis longiorem maestitiam nobis inferamus. de uobis\nautem cognoscentes quod secundum regulam ueritatis et sapientiam\nChristi hoc de quo nunc quaeritur disposueritis, cum magna\nlaetitia exultauimus et Deo gratias egimus, qui inuenimus in\nfratribus tam longe positis tantam nobiscum fidei et ueritatis\nunanimitatem. potens est enim gratia Dei copulare et coniungere\ncaritatis atque unitatis uinculo etiam ea quae uidentur longiore\nterrarum spatio esse diuisa, secundum quod et olim interuallo\ntemporum separatos ab Iob et Noe qui in primis fuerant Ezechielem\net Danielem posteriores aetate ad unanimitatis uinculum\nuirtus diuina coniunxit, ** sed quamuis temporibus longis discreti\nessent, eadem tamen diuina inspiratione sentirent. quod et nunc\nin uobis animaduertimus, ut qui longissimis regionibus a nobis\nseparati estis sensu tamen et spiritu copulatos uos esse nobiscum\nprobaretis. quod totum hoc fit diuina unitate. nam cum Dominus\nunus atque idem sit qui habitat in nobis, coniungit ubique et\n\n\n\n\ncopulat suos uinculo unitatis. unde in uniuersam terram exiuit\nsonus eorum qui a Domino missi sunt unitatis spiritu uelociter\ncurrentes: sicut e contrario nihil prodest aliquos proximos et\niunctos sibi osse corporibus, si animo et mente dissideant, quando\nadunari animae omnino non possint quae se a Dei unitate diniserint..ecce\nenim, inquit, qui longinquant se abs te\nperibunt. sed tales iudicium Domini pro merito suo subibunt\nrecedentes a uerbis eius qui patrem pro unitate deprecatur et\ndicit: pater, da ut quomodo ego et tu unum sumus,\nsic et hi in nobis sint.\nNos uero ea quae a uobis scripta sunt quasi nostra propria\nsuscepimus nec in transcursu legimus, sed saepe repetita memoriae\nmandauimus: neque obest utilitati. salutari aut eadem retexere ad\nconfirmandam ueritatem aut et quaedam addere ad cumulandam\nprobationem. si quid autem a nobis additum fuerit, non sic additur\nquasi a nobis aliquid minus dictum sit, sed quoniam sermo\ndiuinus humanam naturam supergreditur nec potest totum et\nperfectum anima concipere, idcirco et tantus est numerus prophetarum\nut multiplex et diuina sapientia per multos distribuatur.\nunde et tacere praecipitur primo in prophetia loquenti, si\nsecundo fuerit reuelatum. qua ex causa necessario apud nos fit t\nut per singulos annos seniores et praepositi in unum conueniamus\nad disponenda ea quae curae nostrae commissa sunt, ut si\nqua grauiora sunt communi consilio dirigantur, lapsis quoque\nfratribus et post lauacrum salutare a diabolo uulneratis per\npaenitentiam medella quaeratur, non quasi a nobis remissionem\npeccatorum consequantur, sed ut per nos ad intellegentiam delictorum\nsuorum conuertantur et Domino plenius satisfacere\ncogantur .\nQuoniam uero legatus iste a uobis missus regredi ad uos\nfestinabat et hibernum tempus urguebat, quantum potuimus ad\n\n\n\n\n\n\nscripta uestra rescripsimus. et quidem quantum ad id pertineat\nquod Stephanus dixit, quasi apostoli eos qui ab haeresi ueniunt\nbaptizari prohibuerint et hoc custodiendum posteris tradiderint,\nplenissime uos respondistis neminem tam stultum esse qui hoc\ncredat apostolos tradidisse, quando etiam ipsas haereses constet\nexecrabiles ac detestandas postea extitisse: cum et Marcion Cerdonis\ndiscipulus inueniatur sero post apostolos et post longa ab\neis, tempora sacrilegam aduersus Deum traditionem induxisse,\nAppelles quoque blasphemiae eius consentiens multa alia noua et\ngrauiora fidei ac ueritati inimica addiderit. sed et Valentini et\nBasilidis tempus manifestum est, quod et ipsi post apostolos et\npost longam aetatem aduersus ecclesiam Dei sceleratis mendaciis\nsuis rebellauerint. ceteros quoque haereticos constat prauas suas\nsectas et inuentiones peruersas, prout quisque errore ductus est,\npostea induxisse: quos omnes manifestum est a semet ipsis damnatos\nesse et ante diem iudicii inexcusabilem sententiam aduersum\nsemet ipsos dixisse. quorum baptisma qui confirmat, quid\naliud quam cum ipsis se adiudicat et se ipse participem talibus\nfaciendo condemnat?\nEos autem qui Romae sunt non ea in omnibus obseruare quae\nsint ab origine tradita et frustra apostolorum auctoritatem praetendere\nscire quis etiam inde potest, quod circa celebrandos dies\nPaschae et circa multa alia diuinae rei sacramenta uideat esse\napud illos aliquas diuersitates nec obseruari illic omnia aequaliter\nquae Hierosolymis obseruantur, secundum quod in ceteris quoque\nplurimis prouinciis multa pro locorum et hominum diuersitate\nuariantur, nec tamen propter hoc ab ecclesiae catholicae\npace atque unitate aliquando discessum est. quod nunc Stephanus\nausus est facere rumpens aduersus uos pacem, quam semper\nantecessores eius uobiscum amore et honore mutuo custodierunt,\nadhuc etiam infamans Petrum et Paulum beatos apostolos, quasi\n\n\n\n\nhoc ipsi tradiderint, qui in epistolis suis haereticos execrati sunt\net ut eos euitemus monuerunt. unde apparet traditionem hanc\nhumanam esse quae haereticos asserit et baptisma quod non nisi\nsolius ecclesiae est eos habere defendit.\nSed et ad illam partem bene a uobis responsum est, ubi Stephanus\nin epistola sua dixit haereticos quoque ipsos in baptismo\nconuenire et quod alterutrum ad se uenientes non baptizent, sed\ncommunicent tantum, quasi et nos hoc facere debeamus. quo in\nloco, etsi uos iam probastis satis ridiculum esse ut quis sequatur\nerrantes, illud tamen ex abundanti addimus non esse mirum\nsic haeretici agant, qui etsi in quibusdam minoribus discrepant,\nin eo tamen quod est maximum unum et eundem consensum\ntenent, ut blasphement creatorem, quaedam somnia sibi et\nfantasma ignoti Dei confingentes, quo utique consequens est sic\nconsentire in baptismi sui uanitate ut consentiunt in repudianda\ndiuinitatis ueritate. de quibus quoniam longum est ad singula\neorum uel scelesta uel superuacua respondere, satis est breuiter\nillud in conpendio dicere eos qui non teneant uerum Dominum\npatrem tenere non posse nec filii nec spiritus sancti ueritatem,\nsecundum quod etiam illi qui Cataphrygas appellantur et nouas\nprophetias usurpare conantur nec patrem possunt habere nec\nfilium quia nec spiritum sanctum: a quibus si quaeramus quem\nChristum praedicent, respondebunt eum se praedicare qui miserit\nspiritum per Montanum et Priscam locutum. in quibus cum\nanimaduertamus non ueritatis spiritum sed erroris fuisse, cognoscimus\neos qui falsam illorum prophetiam contra Christi fidem\nuindicant Christum habere non posse. sed et ceteri quique haeretici,\nsi se ab ecclesia Dei sciderint, nihil habere potestatis aut\ngratiae possunt, quando omnis potestas et gratia in ecclesia constituta\nsit, ubi praesident maiores natu qui et baptizandi et\n\n\n\n\nmanum inponendi et ordinandi possident potestatem. haereticum\nenim sicut ordinare non licet nec manum inponere, ita nec baptizare\nnec quicquam sancte et spiritaliter gerere, quando alienus\nsit a spiritali et deifica sanctitate. quod totum nos iam pridem in\nIconio qui Phrygiae locus est collecti in unum conuenientibus ex\nGalatia et Cilicia et ceteris proximis regionibus confirmauimus\ntenendum contra haereticos firmiter et uindicandum, cum a quibusdam\nde ista re dubitaretur.\nEt quoniam Stephanus et qui illi consentiunt contendunt\ndimissionem peccatorum et secundam natiuitatem in haereticorum\nbaptisma posse procedere, apud quos etiam ipsi confitentur\nspiritum sanctum non esse, considerent et intellegant spiritalem\nnatiuitatem sine spiritu esse non posse, secundum quod et beatus\napostolus Paulus eos qui ab Iohanne baptizati fuerant, priusquam\nmissus esset a Domino spiritus sanctus, baptizauit denuo spiritali\nbaptismo et sic eis manum inposuit ut acciperent spiritum sanctum.\nquale est autem ut cum Paulum post Iohannis baptisma\niterato discipulos suos baptizasse uideamus, nos eos qui ab\nhaeresi ad ecclesiam ueniunt post inlicitam et profanam eorum\ntinctionem baptizare dubitemus? nisi si his episcopis qui\nnunc minor fuit Paulus, ut hi quidem possint per solam manus\ninpositionem uenientibus haereticis dare spiritum sanctum, Paulus\nautem idoneus non fuerit qui ab Iohanne baptizatis spiritum\nsanctum per manus inpositionem daret, nisi eos prius etiam\necclesiae baptismo baptizasset.\nIllud quoque absurdum quod non putant quaerendum esse quis\nsit ille qui baptizauerit, eo quod qui baptizatus sit gratiam consequi\npotuerit inuocata trinitate nominum patris et filii et spiritus\nsancti. deinde haec erit sapientia quam scribit Paulus esse in his\nqui perfecti sunt, ut qui est in ecclesia perfectus et sapiens hoc\n\n\n\n\naut defendat aut credat, quod inuocatio haec nominum nuda sufficiat\nad remissionem peccatorum et baptismi sanctificationem,\ncum haec tunc utique proficiant, quando et qui baptizat habet\nspiritum sanctum et baptisma quoque ipsum non sit sine spiritu\nconstitutum. sed dicunt eum qui quomodocumque foris baptizatur\nmente et fide sua baptismi gratiam consequi posse. quod\net ipsum sine dubio ridiculum est, quasi de caelo adducere ad se\npossit aut mens praua iustorum sanctificationem aut fides falsa\ncredentium ueritatem. non omnes autem qui nomen Christi inuocant\naudiri et inuocationem suam consequi aliquid gratiae posse\nDominus ipse manifestat dicens: multi uenient in nomine\nmeo dicentes: ego sum Christus, et multos fallent.\nnulla denique differentia est inter pseudoprophetam et haereticum.\nnam ut ille in nomine Dei aut Christi, ita iste in sacramento\nbaptismi fallit. mendacio uterque nititur ad decipiendas hominum\nuoluntates.\nVolo autem uobis et de historia quae apud nos facta est exponere\nad hoc ipsum pertinente. ante uiginti enim et duos fere\nannos temporibus post Alexandrum imperatorem multae istic\nconflictationes et pressurae acciderunt uel in commune omnibus\nhominibus uel priuatim christianis: terrae etiam motus plurimi\net frequentes extiterunt, ut et per Cappadociam et per Pontum\nmulta subruerent, quaedam etiam ciuitates in profundum recepta\ndirupti soli hiatu deuorarentur, ut ex hoc persecutio quoque\ngrauis aduersum nos nominis fieret, quae post longam retro\naetatis pacem repente oborta de inopinato et insueto malo ad\nturbandum populum nostrum terribilior effecta est. Serenianus\ntunc fuit in nostra prouincia praeses, acerbus et dirus persecutor.\nin hac autem perturbatione constitutis fidelibus et huc atque\nilluc persecutionis metu fugientibus et patrias suas\n\n\n\n\n\n\nrelinquentibus atque in alias regionum partes transeuntibus (erat enim\ntranseundi facultas eo quod persecutio illa non per totum mundum\nsed localis fuisset), emersit istic subito quaedam mulier\nquae in extasin constituta propheten se praeferret et quasi sancto\nspiritu plena sic ageret. ita autem principalium daemoniorum\nimpetu ferebatur ut per longum tempus sollicitaret et deciperet\nfraternitatem, admirabilia quaedam et portentosa perficiens et\nfacere se terram moueri polliceretur: non quod daemoni tanta\nesset potestas ut terram mouere aut elementum concutere ui sua\nualeret, sed quod nonnumquam nequam spiritus praesciens et\nintellegens terrae motum futurum id se facturum esse simularet\nquod futurum uideret. quibus mendaciis et iactationibus subegerat\nmentes singulorum ut sibi oboedirent et quocumque praeciperet\net duceret sequerentur, faceret quoque mulierem illam\ncruda hieme nudis pedibus per asperas niues ire nec uexari in\naliquo aut laedi illa discursione, diceret etiam se in Iudaeam et\nHierosolymam festinare fingens tamquam inde uenisset. hic et\nunum de presbyteris Rusticum, item et alium diaconum fefellit,\nut eidem mulieri commiscerentur: quod paulo post detectum est.\nnam subito apparuit illi unus de exorcistis uir probatus et circa\nreligiosam disciplinam bene semper conuersatus, qui exhortatione\nquoque fratrum plurimorum qui et ipsi fortes ac laudabiles in\nfide aderant excitatus erexit se contra illum spiritum nequam\nreuincendum: qui subtili fallacia etiam hoc paulo ante praedixerat\nuenturum quendam auersum et temptatorem infidelem.\ntamen ille exorcista inspiratus Dei gratia fortiter restitit et esse\nillum nequissimum spiritum qui prius sanctus putabatur ostendit.\natqui illa mulier quae prius per praestigias et fallacias\n\n\n\n\n\n\n\n\ndaemonia multa ad deceptionem fidelium moliebatur, inter cetera\nquibus plurimos deceperat etiam hoc frequenter ausa est, ut et\ninuocatione non contemptibili sanctificare se panem et eucharistiam\nfacere simularet et sacrificium Domino sine sacramento\nsolitae praedicationis offerret, baptizaret quoque multos usitata\net legitima uerba interrogationis usurpans, ut nihil discrepare\nab ecclesiastica regula uideretur.\nQuid igitur de huius baptismo dicemus, quo nequissimus\ndaemon per mulierem baptizauit? numquid et hoc Stephanus et\nqui illi consentiunt conprobant, maxime cui nec symbolum trinitatis\nnec interrogatio legitima et ecclesiastica defuit? potest\ncredi aut remissio peccatorum data aut lauacri salutaris regeneratio\nrite perfecta, ubi omnia quamuis ad imaginem ueritatis\ntamen per daemonem gesta sunt? nisi si et daemonem in nomine\npatris et filii et spiritus sancti gratiam baptismi dedisse contendunt\nqui haereticorum baptismata adserunt, apud quos sine\ndubio idem error est, daemonum fallacia ipsa est, quando apud\nillos omnino sanctus spiritus non est.\nIllud etiam quale est quod uult Stephanus, his qui apud\nhaereticos baptizantur adesse praesentiam et sanctimonia Christi ?\nnam si non mentitur apostolus dicens: quotquot in Christo\ntincti estis, Christum induistis, utique qui illic in\nChristo baptizatus est induit Christum. si autem induit Christum,\naccipere potuit et spiritum sanctum, qui a Christo missus\nest, et frustra illi uenienti ad accipiendum spiritum manus inponitur:\nnisi si a Christo spiritum diuidunt ut apud haereticos\nsit quidem Christus, non sit autem illic spiritus sanctus.\nDecurramus uero breuiter et cetera quae a uobis copiose et\nplenissime dicta sunt festinante uel maxime ad uos Rogatiano\ndiacono carissimo nostro. sequitur enim illud quod interrogandi\nsunt a nobis qui haereticos defendunt utrum carnale sit eorum\nbaptisma an spiritale. si enim carnale est; nihil differunt a Iudaeorum\nbaptismo, quo sic illi utuntur ut eo tamquam communi et\nuulgari lauacro tantum sordes abluantur. si autem spiritale est,\nquomodo apud illos esse baptisma spiritale potest apud quos\nsanctus spiritus non est ? ac per hoc aqua qua tinguntur lauacrum\nest illis carnale tantum, non baptismi sacramentum.\nQuod si baptisma haereticorum habere potest regenerationem\nsecundae natiuitatis, non haeretici sed filii Dei conputandi sunt\nqui apud illos baptizantur. secunda enim natiuitas quae est in\nbaptismo filios Dei generat. si autem sponsa Christi una est,\nquae est ecclesia catholica, ipsa est quae sola generat Deo filios.\nneque enim multae sponsae Christi, cum dicat apostolus: despondi\nuos uni uiro uirginem sanctam adsignare\nChristo, et: audi filia et uide et inclina aurem\ntuam et obliuiscere populi tui, quia desiderauit\nrex speciem tuam, et: ueni sponsa de Libano, aduenies\net pertransibis a principio fidei, et: ingressus\nsum in hortum meum, soror mea, sponsa. uidemus\nunam personam ubique proponi, quia et sponsa est una. non\nest autem una nobiscum haereticorum synagoga, quia nec sponsa\nest adultera et fornicaria. unde nec potest filios Deo parere. nisi\nsi secundum quod Stephano uidetur haeresis quidem parit et exponit,\nexpositos autem ecclesia suscipit, et quos non ipsa peperit\npro suis nutrit, cum filiorum alienorum mater esse non possit\net ideo Christus Dominus noster unam esse manifestans sponsam\n\n\n\n\n\n\n\n\nsuam et unitatis eius sacramentum declarans ait: qui non est\nmecum aduersus me est, et qui non mecum colligit\nspargit. si enim nobiscum est Christus, haeretici autem non\nsunt nobiscum, pro certo aduersus Christum sunt haeretici: et si\nnos colligimus cum Christo, non colligunt autem nobiscum\nhaeretici, sine dubio spargunt.\nSed nec illud praetereundum est a nobis quod a nobis necessario\ndictum est, quod ecclesia secundum canticum canticorum\nhortus sit conclusus et fons signatus, paradisus cum fructu\npomorum. qui autem numquam in hunc hortum introierunt\nneque paradisum a Deo creatore plantatum uiderunt, quomodo\nde fonte qui intus inclusus est et diuino sigillo signatus est\naquam uiuam lauacri salutaris praebere alicui poterunt? cum\nuero et area Noe nihil aliud fuerit quam sacramentum ecclesiae\nChristi, quae tunc omnibus foris pereuntibus eos solos seruauit\nqui intra arcam fuerunt, manifeste instruimur ad ecclesiae unitatem\nperspiciendum, quemadmodum et Petrus posuit dicens :\nsic et nos similiter saluos faciet baptisma, ostendens\nquoniam quomodo qui cum Noe in area non fuerunt non tantum\npurgati et saluati per aquam non sunt, sed statim diluuio illo\nperierunt, sic et nunc quicumque in ecclesia cum Christo non\nsunt foris peribunt,. nisi ad unicum et salutare ecclesiae lauacrum\nper paenitentiam conuertantur.\nQualis uero error sit et quanta caecitas eius, qui remissionem\npeccatorum dicit apud synagogas haereticorum dari posse nec\npermanet in fundamento unius ecclesiae, quae semel a Christo\nsuper petram solidata est, hinc intellegi potest quod soli Petro\nChristus dixerit: quaecumque ligaueris super terram,\nerunt ligata et in caelis, et quaecumque solueris\nsuper terram, erunt soluta et in caelis, et iterum in\n\n\n\n\n\n\neuangelio [quando] in solos apostolos insufflauit Christus dicens:\naccipite spiritum sanctum. si cuius remiseritis\npeccata, remittentur illi: et si cuius tenueritis,\ntenebuntur. potestas ergo peccatorum remittendorum apostolis\ndata est et ecclesiis quas illi a Christo missi constituerunt et\nepiscopis qui eis ordinatione uicaria successerunt. hostes autem\nunius catholicae ecclesiae, in qua nos sumus, et aduersarii nostri\nqui apostolis successimus sacerdotia sibi inlicita contra nos\nuindicantes et altaria profana ponentes quid aliud sunt quam\nCore et Dathan et Abiron pari scelere sacrilegi et easdem quas\net illi poenas daturi cum his qui sibi consentiunt? secundum\nquod etiam tunc illorum participes et fautores pari cum eis\nmorte perierunt.,\nAtque ego in hac parte iuste indignor ad hanc tam apertam\net manifestam Stephani stultitiam, quod qui sic de episcopatus\nsui loco gloriatur et se successionem Petri tenere contendit,\nsuper quem fundamenta ecclesiae collocata sunt, multas alias\npetrae inducat et ecclesiarum multarum noua aedificia constituat,\ndum esse illic baptisma sua auctoritate defendit. nam qui baptizantur\ncomplent sine dubio ecclesiae numerum: qui autem\nbaptisma eorum probat, de baptizatis et ecclesiam illic esse confirmat.\nnec intellegit offuscari a se et quodam modo aboleri\nchristianae petrae ueritatem qui sic prodit et deserit unitatem.\nIudaeos tamen quamuis ignorantia caecos et grauissimo facinore\nconstrictos zelum Dei apostolus habere profitetur. Stephanus qui\nper successionem cathedram Petri habere se praedicat nullo\naduersus haereticos zelo excitatur, concedens illis non modicam\nsed maximam gratiae potestatem, ut dicat eos et adseueret per\nbaptismi sacramentum sordes ueteris hominis abluere, antiqua\nmortis peccata donare, regeneratione caelesti filios Dei facere, ad\naeternam uitam diuini lauacri sanctificatione reparare. quae si\n\n\n\n\n\n\nsic magna et caelestia ecclesiae munera haereticis concedit et\ntribuit, quid aliud quam communicat eis quibus tantum gratiae\ndefendit ac uindicat? et frustra iam dubitat in ceteris quoque\nconsentire eis et particeps esse, ut et simul cum eis conueniat et\norationes pariter cum eisdem misceat et altare ac sacrificium\ncommune constituat.\nSed in multum, inquit, proficit nomen Christi ad fidem et\nbaptismi sanctificationem, ut quicumque et ubicumque in nomine\nChristi baptizatus fuerit consequatur statim gratiam Christi:\nquando huic loco breuiter occurri possit et dici quoniam si in\nnomine Christi ualuit foris baptisma ad hominem purgandum,\nin eiusdem Christi nomine ualere illic potuit et manus inpositio\nad accipiendum spiritum sanctum. et incipient cetera quoque\nquae apud haereticos aguntur iusta et legitima uideri, quando in\nnomine Christi gerantur, secundum quod uos in epistola uestra\nexsecuti estis non nisi in ecclesia sola ualere posse Christi nomen,\ncui uni concesserit Christus caelestis gratiae potestatem.\nQuod autem pertineat ad consnetndinem refntandum quam\nuideantur opponere ueritati, quis tam nanus sit ut ueritati consuetudinem\npraeferat aut qui perspecta luce tenebras non derelinquat\n? nisi si et Iudaeos Christo aduentante id est ueritate\nadiuuat in aliquo antiquissima consuetudo, quod relicta nona\nueritatis uia in uetustate permanserint. quod quidem aduersus\nStephanum uos dicere Afri potestis cognita ueritate errorem nos\nconsuetudinis reliquisse. ceterum. nos ueritati et consuetudinem\niungimus et consuetudini Romanorum consuetudinem sed ueritatis\nopponimus, ab initio hoc tenentes quod a Christo et ab apostolis\ntraditum est. nec meminimus hoc apud nos aliquando\ncoepisse, cum semper sic istic obseruatum sit ut non nisi unam\nDei ecclesiam nossemus et sanctum baptisma non nisi sanctae\necclesiae conputaremus. plane quoniam quidam de eorum\n\n\n\n\nbaptismo dubitabant qui etsi nouos prophetas recipiunt eosdem\ntamen patrem et filium nosse nobiscum uidentur, plurimi simul\nconuenientes in Iconio diligentissime tractauimus et confirmauimus\nrepudiandum esse omne omnino baptisma quod sit extra\necclesiam constitutum.\nAd illud autem quod pro haereticis ponunt et aiunt apostolum\ndixisse siue per occasionem, siue per ueritatem Christus\nadnuntiatur, ut respondeamus, ineptum est, quando\nmanifestum sit apostolum in epistola sua qua hoc dixit neque\nhaereticorum neque baptismi eorum mentionem fecisse, sed\nlocutum esse de fratribus tantum siue perfide secum loquentibus\nsiue in fide sincera perseuerantibus, nec oporteat hoc longo\ntractatu excutere, sed ipsam satis sit epistolam legere et quid\napostolus dixerit de ipso apostolo recognoscere.\nQuid ergo, inquiunt, fiet de his qui ab haereticis uenientes\nsine ecclesiae baptismo admissi sunt? si de saeculo excesserunt,\nin eorum numero qui apud nos catechizati quidem sunt, sed\nprius quam baptizarentur obierunt habentur, non modicum\nemolumentum ueritatis et fidei, ad quam relicto errore peruenerant,\netsi consummationem gratiae consecuti non sunt morte\npraeuenti. qui autem adhuc in saeculo permanent baptizentur\necclesiae baptismo, ut remissionem peccatorum consequi possint,\nne per alienam praesumptionem in pristino errore manentes sine\ngratiae consummatione moriantur. ceterum quale delictum est\nuel illorum qui admittuntur uel eorum qui admittunt, ut non\nablutis per ecclesiae lauacrum sordibus nec peccatis expositis\nusurpata temere communicatione contingant corpus et sanguinem\nDomini, cum scriptum sit: quicumque ederit panem aut\n\n\n\n\n\n\nbiberit calicem Domini indigne, reus erit corporis\net sanguinis Domini.\nNos etiam illos quos hi qui prius in ecclesia catholica episcopi\nfuerant et postmodum sibi potestatem clericae ordinationis adsumentes\nbaptizauerant pro non baptizatis habendos iudicauimus.\net hoc apud nos obseruatur, ut quicumque ab illis tincti ad nos\nueniunt tamquam alieni et nihil consecuti unico et uero ecclesiae\ncatholicae baptismo apud nos baptizentur, ut lauacri uitalis\nregenerationem consequantur. et tamen multum interest inter\neum qui inuitus et necessitate persecutionis coactus succubuit et\nillum qui sacrilega uoluntate audax contra ecclesiam rebellat uel\nin Patrem et Deum Christi et totius mundi conditorem impia\nuoce blasphemat. et non pudet Stephanum hoc adserere, ut per\neos, [qui] cum ipsi in omnibus peccatis sint constituti, dicat posse\nremissionem peccatorum dari, quasi possit esse in domo mortis\nlauacrum salutis.\nYbi ergo erit quod scriptum est: ab aqua aliena abstine\nte et a fonte alieno ne biberis, si relicto ecclesiae fonte\nsignato alienam aquam pro tua suscipies et profanis fontibus\necclesiam polluis P quando enim baptismo haereticorum communicas,\nquid aliud quam de uoragine et caeno illorum bibis et\nipse ecclesiae sanctificatione purgatus alienarum sordium contactibus\ninquinaris? nec metuis iudicium Dei haereticis testimonium\ncontra ecclesiam perhibens, cum scriptum sit: falsus\ntestis non erit inpunitus? quin immo tu haereticis omnibus.\npeior es. nam cum inde multi cognito errore suo ad te ueniant\nut ecclesiae uerum lumen accipiant, tu uenientium errores adiuuas\net obscurato lumine ecclesiasticae ueritatis tenebras haereticae\nnoctis adcumulas, cumque se illi in peccatis esse et nihil\ngratiae habere se ac propterea ad ecclesiam uenire fateantur, tu.\neis remissionem peccatorum subtrahis quae in baptismo datur,\n\n\n\n\n\n\ndum dicis eos iam baptizatos et extra ecclesiam ecclesiae gratiam\nconsecutos. nec intellegis animas eorum de manu tua exquiri\ncum iudicii dies uenerit, qui sitientibus ecclesiae potum\nnegasti et uolentibus uiuere causa mortis fuisti, et insuper indignaris..\nVide qua. inperitia tn reprehendere audeas eos qui contra mendacium\npro ueritate nituntur. quis enim iustius indignari contra\nalterum debuit ? utrumne qui hostes Dei adserit an uero qui\naduersus hostes Dei pro ecclesiae ueritate consistit? nisi quod\ninperitos etiam animosos atque iracundos esse manifestum est,\ndum per inopiam consilii et sermonis ad iracundiam facile uertuntur,\nut de nullo alio magis quam de te dicat scriptura diuina:\nhomo animosus parat lites, et uir iracundus exaggerrat\npeccata. lites enim et dissensiones quantas parasti\nper ecclesias totius mundi? peccatum uero quam magnum tibi\nexaggerasti, quando te a tot gregibus scidisti? excidisti enim te\nipsum, noli te fallere, si quidem ille est uere schismaticus qui se\na communione ecclesiasticae unitatis apostatam fecerit. dum\nenim putas omnes a te abstineri posse, solum te ab omnibus\nabstinuisti. nec te informare ad regulam ueritatis et pacis uel\napostoli praecepta potuerunt monentis et dicentis: obsecro\nergo uos ego uinctus in Domino digne ambulare\nuocatione qua uocati estis, cum omni humilitate\nsensus et lenitate, cum patientia sustinentes inuicem\nin dilectione, satis agentes seruare unitatem\nspiritus in coniunctione pacis, unum corpus et\nunus spiritus, sicut uocati estis in una spe uocationis\nuestrae. unus Dominus, una fides, unum\nbaptisma, unus Deus et pater omnium, qui super\nomnes et per omnia et in omnibus nobis.\nHaec apostoli mandata et monita salntaria quam diligenter\nStephanus impleuit, humilitatem sensus et lenitatem primo in\nloco seruans. quid enim humilius aut lenius quam cum tot\nepiscopis per totum mundum dissensisse, pacem cum singulis\nuario discordiae genere rumpentem, modo cum orientalibus, quod\nnec uos latere confidimus, modo uobiscum qui in meridie estis,\na quibus legatos episcopos patienter satis et leniter suscepit ut\neos nec ad sermonem saltem colloquii communis admitteret, adhuc\ninsuper dilectionis et caritatis memor praeciperet fraternitati\nuniuersae ne quis eos in domum suam reciperet, ut uenientibus\nnon solum pax et communio sed et tectum et hospitium negaretur.\nhoc est seruasse unitatem spiritus in coniunctionem pacis,\nabscidere a caritatis unitate et alienum per omnia fratribus facere\net contra sacramentum et uinculum pacis furore discordiae\nrebellare. apud talem potest esse unum corpus et unus spiritus,\napud quem fortasse ipsa anima una non est sic lubrica et mobilis\net incerta? sed quantum ad illum pertinet, relinquamus. excutiamus\npotius id de quo cummaxima quaestio est. qui contendunt\nab haereticis baptizatos sic recipi oportere tamquam legitimi\nbaptismi gratiam consecutos, unum nobis atque illis baptisma\ndicunt esse et in nullo discrepare. sed quid ait apostolus Paulus?\nunus Dominus, una fides, unum baptisma, unus\nDeus. si unum atque idem est cum nostro baptisma haereticorum,\nsine dubio et fides una est. si autem fides una est, utique\net Dominus unus. si Dominus unus est, consequens est dicere\nquia t unus est. si autem haec unitas quae separari omnino et\ndiuidi non potest etiam apud haereticos ipsa est, quid ultra contendimus?\nut quid illos haereticos et non christianos uocamus?\nporro cum nobis et haereticis nec Deus unus sit nec Dominus\nunus nec una ecclesia nec fides una, sed nec unus spiritus aut\n\n\n\n\ncorpus unum, manifestum est nec baptisma nobis et haereticis\ncommune esse posse, quibus nihil est omnino commune. et\ntamen non pudet Stephanum talibus aduersus ecclesiam patrocinium\npraestare et propter haereticos adserendos fraternitatem\nscindere, insuper et Cyprianum pseudochristum et pseudoapostolum\net dolosum operarium dicere: qui omnia in se esse conscius\npraeuenit ut alteri ea per mendacium obiceret quae ipse ac\nmerito audire deberet. bene te ualere omnibus nobis cum uniuersis\nqui in Africa sunt episcopis et cunctis clericis et omni fraternitate\nuniuersi optamus, ut perpetuo unanimes et unum sentientes\nhabeamus nobiscum etiam de longinquo adunatos.\nCVPRIANVS NEMESIANO FELICI LVCIO ALTERI FELICI LITTEO POLIANO VICTORI IADERI DATIVO COEPISCOPIS, ITEM COMPRESBVTERIS ET DIACONIBVS ET CETERIS FRATRIBVS IN METALLO CONSTITVTIS MARTVRIBVS DEI PATRIS OMNIPOTENTIS ET IESV CHRISTI DOMINI NOSTRI ET DEI CONSERVATORIS NOSTRI AETERNAM S. Gloria quidem uestra poscebat, beatissimi ac dilectissimi\nfratres, ut ad conspectum adque ad conplexum uestrum uenire\nipse deberem, nisi me quoque ob confessionem nominis relegatum\npraefiniti loci termini coercerent. sed quomodo possum repraesento\nme nobis et ad uos etiamsi corpore et gressu uenire non\n\n\n\n\n\n\ndatur, dilectione tamen et spiritu uenio, exprimens litteris animum\nmeum quo in istis uirtutibus et laudibus uestris laetus\nexulto, participem me conputans uobis etsi non passione corporis\nconsortio caritatis. an ego possim tacere et uocem meam silentio\npremere, cum de carissimis meis tam multa et gloriosa cognoscam,\nquibus uos diuina dignatio honorauit, at ex uobis pars iam martyrii\nsui consummatione praecesserit meritorum suorum coronam\nde Domino receptura, pars adhuc in carcerum claustris siue in\nmetallis et uinculis demoretur, exhibens per ipsas suppliciorum\nmoras corroborandis fratribus et armandis maiora documenta,\nad meritorum titulos ampliores tormentorum tarditate proficiens,\nhabituri tot mercedes in caelestibus praemiis quot nunc dies\nnumeratis in poenis ? quae quidem uobis, fortissimi ac beatissimi\nfratres, pro merito religionis ac fidei uestrae accidisse non miror,\nut uos sic Dominus ad gloriarum sublime fastigium clarificationis\nsuae honore prouexerit, qui semper in ecclesia eius custoditae\nfidei tenore uiguistis, conseruantes firmiter dominica mandata,\nin simplicitate innocentiam, in caritate concordiam, modestiam\nin humilitate, diligentiam in administratione, uigilantiam in\nadiuuandis laborantibus, misericordiam in fouendis pauperibus,\nin defendenda ueritate constantiam, in disciplinae seueritate censuram.\nac ne aliquid ad exemplum bonorum factorum deesset in\nuobis, etiam in confessione nunc uocis et passione corporis fratrum\nmentes ad diuina martyria prouocatis duces uos exhibendo\nuirtutibus: ut dum grex pastores suos sequitur et quod fieri\n\n\n\n\na praepositis cernit imitatur, paribus obsequiorum meritis\na Domino coronetur.\nQuod autem fustibus caesi prius grauiter et adflicti per eiusmodi\npoenas initiastis confessionis uestrae religiosa primordia,\nexecranda nobis ista res non est. neque enim ad fustes christianum\ncorpus expauit, cuius est spes omnis in ligno. sacramentum\nsalutis suae Christi seruus agnouit, redemptus ligno ad uitam\naeternam ligno prouectus est ad coronam. quid uero mirum si\nuasa aurea et argentea in metallum id est auri et argenti domicilium\ndati estis, nisi quod nunc metallorum natura conuersa est\nlocaque quae aurum et argentum dare ante consueuerant accipere\ncoeperunt. inposuerunt quoque conpedes pedibus uestris et\nmembra felicia ac Dei templa infamibus uinculis ligauerunt,\nquasi cum corpore ligetur et spiritus aut aurum uestrum ferri\ncontagione maculetur. dicatis Deo hominibus et fidem suam religiosa\nuirtute testantibus ornamenta sunt ista, non uincula, nec\nchristianorum pedes ad infamiam copulant sed clarificant ad\ncoronam. o pedes feliciter uincti, qui non a fabro sed a Domino\nresoluuntur. o pedes feliciter uincti, qui itinere salutari ad paradisum\ndiriguntur. o pedes in saeculo ad praesens ligati, ut sint\nsemper apud Deum liberi. o pedes conpedibus et trauersariis\ninterim cunctabundi sed celeriter ad Christum glorioso itinere\ncursuri. quantum uult hic uel inuida crudelitas uel maligna **\nnexibus uos suis et uinculis teneat, cito a terris et poenis istis\nad caelorum regna uenietis. non fouetur in metallis lecto et culcitis\ncorpus, sed refrigerio et solacio Christi fouetur. humi\n\n\n\n\niacent fessa laboribus uiscera, sed poena non est cum Christo\niacere. squalent sine balneis membra situ et sorde deformia, sed\nspiritaliter intus abluitur quod foris carnaliter sordidatur. panis\nillic exiguus, at non in pane solo uiuit homo sed in sermone Dei.\nuestis algentibus deest, sed qui Christum induit et uestitus\nabundanter et cultus est. semitonsi capitis capillus horrescit, sed\ncum sit caput uiri Christus, qualecumque illud caput deceat\nnecesse est quod ob Domini nomen insigne est. omnis ista deformitas\ndetestabilis et taetra gentilibus quali splendore pensabitur.\nsaecularis haec et breuis poena quam clari et aeterni honoris\nmercede mutabitur, cum secundum beati apostoli uocem transformauerit\nDominus corpus humilitatis nostrae conformatum\ncorpori claritatis suae.\nSed nec in illo, fratres dilectissimi, aliqua potest aut religionis\naut fidei iactura sentiri quod illic nunc sacerdotibus Dei\nfacultas non datur offerendi et celebrandi sacrificia diuina.\ncelebratis immo adque offertis sacrificium Deo et pretiosum\npariter et gloriosum et plurimum uobis ad retributionem praemiorum\ncaelestium profuturum, cum scriptura diuina loquatur\net dicat: sacrificium Deo spiritus contribulatus, cor\ncontritum et humiliatum Deus non despicit. hoc uos\nsacrificium Deo offertis, hoc sacrificium sine intermissione die\nac nocte celebratis, hostiae facti Deo et uosmet ipsos sanctas\nadque inmaculatas uictimas exhibentes, sicut apostolus\n\n\n\n\n\n\nadhortatur et dicit: oro ergo uos, fratres, per misericordiam\nDei ut constituatis corpora uestra hostiam\nuiuam sanctam, placentem Deo, nec configuremini\nsaeculo huic, sed transformemini in renouatione\nsensus ad probandum quae sit uoluntas Dei bona\net placens et perfecta.\nHoc est enim quod praecipue Deo placeat, hoc est in quo\nmaioribus meritis ad promerendam uoluntatem Dei opera nostra\nproueniant, hoc est quod solum Domino de beneficiis eius grandibus\net salutaribus fidei ac deuotionis nostrae obsequia retribuant\n]praedicante in psalmis et contestante spiritu sancto, quid\nretribuam, inquit, Domino de omnibus quae mihi\ntribuit? calicem salutis accipiam, et nomen Domini\ninuocabo. pretiosa in conspectu Domini mors iustorum\neius. quis non libenter et prompte calicem salutis accipiat,\nquis non adpetat gaudibundus et laetus in quo aliquid et ipse\nDomino suo retribuat, quis non pretiosam in conspectu Dei mortem\nfortiter et constanter excipiat placiturus eius oculis qui nos\nin congressione nominis sui desuper spectans uolentes conprobat,\nadiuuat dimicantes, uincentes coronat, retributione bonitatis ac\npietatis paternae remunerans in nobis quicquid ipse praestitit et\nhonorans quod ipse perfecit?\nIpsius enim esse quod uincimus et quod ad maximi certaminis\npalmam subacto aduersario peruenimus declarat et docet Dominus\nin euangelio suo dicens: cum autem uos tradiderint,\n\n\n\n\n\n\nnolite cogitare quomodo aut quid loquamini. dabitur\nenim uobis in illa hora quid loquamini. non\nenim uos estis qui loquimini, sed spiritus patris\nuestri qui loquitur in uobis. et iterum: ponite in\ncordibus uestris non praemeditari excusare. egosenim\ndabo uobis os et sapientiam, cui non poterunt\nresistere aduersarii uestri. inquo quidem et credentium\nmagna fiducia est et culpa grauissima perfidorum non credere ei\nqui se opem suam daturum confitentibus pollicetur nec rursus\neundem timere qui aeternam poenam negantibus conminatur.\nQuae uos omnia, fortissimi ac fidelissimi milites Christi, insinuastis\nfratribus nostris, conplentes factis quod uerbis ante\ndocuistis, futuri maximi in regno caelorum pollicente Domino et\ndicente: qui fecerit et sic docuerit maximus uocabitur\nin regno caelorum. denique exemplum uestrum secuta\nmultiplex plebis portio confessa est uobiscum pariter et pariter\ncoronata est, conexa uobis uinculo fortissimae caritatis et praepositis\nsuis nec carcere nec metallis separata. cuius numero nec\nuirgines desunt, quibus ad sexagenarium fructum centenus accessit\nquasque ad caelestem coronam gloria gemina prouexit. in\npueris quoque uirtus maior aetate annos suos confessionis laude\ntranscendit, ut martyrii uestri beatum gregem et sexus et aetas\nomnis ornaret.\nQui nunc uobis, dilectissimi fratres, conscientiae uictricis\nuigor, quae sublimitas animi, quae in sensu exultantia, quia\n\n\n\n\n\n\ntriumphus in pectore, unumquemque uestrum stare ad promissum\nDei praemium, de iudicii die esse securum, ambulare in,\nmetallo captiuo quidem corpore sed corde regnante, scire Christum\nsecum esse praesentem gaudentem tolerantia seruorum\nsuorum per uestigia et uias suas ad regna aeterna gradientium?\nexpectatis cotidie laeti profectionis uestrae salutarem diem et\niam iamque de saeculo recessuri ad martyrum munera et domicilia\ndiuina properatis, post has mundi tenebras uisuri candidissimam\nlucem et accepturi maiorem passionibus omnibus et\nconflictationibus claritatem apostolo contestante et dicente: non\nsunt condignae passiones huius temporis ad superuenturam\nclaritatem quae reuelabitur in nobis. plane\nquia nunc uobis in precibus efficacior sermo est et ad inpetrandum\nquod in pressuris petitur facilior oratio est, petite inpensius\net rogate ut confessionem omnium nostrum dignatio diuina consummet,\nut de istis tenebris et laqueis mundi nos quoque uobiscum\nintegros et gloriosos Deus liberet, ut qui hic caritatis et\npacis uinculo copulati contra haereticorum iniurias et pressuras\ngentilium simul stetimus pariter in regnis caelestibus gaudeamus.\nopto uos, beatissimi ac fortissimi fratres in Domino bene\nualere et nostri semper et ubique meminisse. ualete.\nCVPRIANO FRATRI NEMESIANVS DATIVVS FELIX ET VICTOR , IN DOMINO AETERNAM S. Semper magnis sensibus pro temporis condicione litteris tuis\nlocutus es, Cypriane dilectissime. quibus adsidue lectis et praui\ncorriguntur et bonae fidei homines corroborantur. dum enim non\ndesinis tractatibus tuis sacramenta occulta nudare, sic nos in\nfidem facis crescere et de saeculo homines ad credulitatem accedere.\nnam quaecumque bona in multis libris tuis intulisti, nescius\nipsum te nobis designasti. es enim omnibus hominibus in tractatu\nmaior, in sermone facundior, in consilio sapientior, in\nsapientia simplicior, in operibus largior, in abstinentia sanctior,\nin obsequio humilior et in actu bono innocentior. scis et ipse,\ncarissime, nostrum optabile uotum esse quod te uideamus doctorem\net amatorem nostrum ad coronam magnae confessionis\nperuenisse.\nNam quasi bonus et uerus doctor quid nos discipuli secuti\napud praesidem dicere deberemus prior apud acta proconsulis\npronuntiasti et tuba canens Dei milites caelestibus armis instructos\nad congressionis proelium excitasti et in acie prima\n\n\n\n\nspiritali gladio diabolum interfecisti, agmina quoque fratrum\nhinc et inde uerbis tuis conposuisti, ut insidiae inimico undique\ntenderentur et cadauera ipsius publici hostis et nerui concisi calcarentur.\ncrede nobis, carissime, quoniam non est a centesimo\npraemio minor tua innocens anima, quae nec saeculi primos\ninpetus timuit nec ire in exilium recusauit nec relinquere ciuitatem\ndubitauit nec in deserto loco morari horruit et quoniam\nmultis documentum confessionis dedit, ipsa martyrium prior\nduxit. quot enim ad martyria facienda exemplo suo prouocauit:\net non tantum martyrum de saeculo iam excedentium sociata esse\ncoepit, sed et cum futuris caelestem amicitiam copulauit.\nAgunt ergo tibi nobiscum damnati maximas apud Deum gratias,\nCypriane carissime, quod litteris tuis laborantia pectora\nrecreasti, fustibus uulnerata membra curasti, conpedibus pedes\nligatos resoluisti, semitonsis capitibus capillaturam adaequasti,.\ntenebras carceris inluminasti, montes metalli in plana deduxisti,\nnaribus etiam fragrantes flores inposuisti et tetrum odorem fumi\ndiscussisti. fecit autem et prosecutum est ministerium tuum et\nQuirini dilectissimi nostri, quod per Herennianum hypodiaconum\net Lucanum et Maximum et Amantium acoluthos distribuendum\nmisisti, quaecumque necessitatibus corporum defuerant expediri.\n\n\n\n\n\n\nsimus ergo orationibus nostris alterutro adiutores et rogemus\nsicut mandasti, ut Deum et Christum et angelos in omnibus\nactibus nostris habeamus fautores. optamus te, Domine frater,\nsemper bene ualere et nostri meminisse. saluta omnes qui tecum\nsunt. omnes nostri qui nobiscum sunt te amant et salutant et\nuidere desiderant.\nCVPRIANO FRATRI ET COLLEGAE LVCIVS ET QVI CVM EO SVNT FRATRES OMNES IN DEO S. Exultantibus nobis et laetantibus in Deo quod nos et in congressionem\narmauerit et in proelio uictores sua dignatione fecerit\nsuperuenerunt litterae tuae, frater carissime, quas per Herennianum\nhypodiaconum et Lucanum et Maximum et Amantium\nacoluthos misisti nobis: quibus lectis recepimus in uinculis\nlaxamentum, in pressura solacium et in necessitate praesidium\net excitati sumus et robustius animati ac si quid amplius fuerit\npoenarum. nam ante passionem a te sumus ad gloriam prouocati,\nqui prior nobis ducatum ad confessionem nominis Christi praebuisti.\nnos uero secuti uestigia confessionis tuae parem gratiam\n\n\n\n\n\n\ntecum speramus. nam qui prior est in cursu prior est et ad praemium,\net qui prior occupasti de quo cepisti inde hoc nobis communicasti,\ndemonstrans t scilicet indiuiduam caritatem qua semper\nnos dilexisti: ut quibus unus fuit spiritus in coniunctionem\npacis esset precum tuarum gratia et una corona confessionis.\nAccessit autem tibi, frater carissime, ad confessionis coronam\nretributio operum, abundans mensura quam accipies a Domino in\ndie remunerationis, qui et te nobis litteris tuis repraesentasti,\nut pectus illud tuum candidum et beatum quod semper nouimus\nmanifestares et secundum latitudinem eius nobiscum laudes Deo\ndiceres, non quantum nos meremur audire, sed quantum tu potes\ndicere. tuis enim uocibus et quae minus in nobis instructa erant\nexornasti et confirmasti ad sustentationem earundem passionum\nquas patimur securi de praemio caelesti et de corona martyrii\net de regno Dei ad prophetiam quam litteris tuis spiritu sancto\nplenus spopondisti. hoc totum fiet, dilectissime, si nos orationibus\ntuis in mente habueris, quod te facere confido, sicut et nos\nutique facimus.\nAccipimus itaque, frater desiderantissime, id quod a Quirino\net a te ipso misisti sacrificium ex omni opere mundo. sicut et\nNoe optulit Deo et delectatus est Deus. in odorem suauitatis et\nrespexit in sacrificium eius, ita et in uestrum respicit et delectatur\nreddere uobis huius tam boni operis mercedem. peto autem .\n\n\n\n\nut litteras quas ad Quirinum fecimus transmitti praecipias. opto\nte, frater carissime ac desiderantissime, semper bene ualere et\nnostri meminisse. saluta omnes qui tecum sunt. uale.\nCVPRIANO CARISSIMO ET DILECTISSIMO FELIX IADER POLIANVS VNA CVM PRESBVTERIS ET OMNIBVS NOBISCVM COMMORANTIBVS APVD METALLVM SIGVENSEM AETERNAM IN DEOResalutamus te, frater carissime, per Herennianum hypodiaconum\net Lucanum et Maximum fratres nostros fortes et incolumes\nadiuuantibus orationibus tuis: a quibus accepimus\noblationis nomine quantitatem una cum litteris tuis quas\nmisisti, in quibus dignatus es de uerbis caelestibus nos tamquam\nfilios confortare. et Deo patri omnipotenti per Christum\neius gratias egimus et agimus quod sic confortati et conroborati 15\nsumus per tuam adlocutionem, petentes de animi tui candore ut\nnos adsiduis orationibus tuis in mente habere digneris, ut\n\n\n\n\n\n\nconfessionem uestram et nostram quam Dominus in nobis conferre\ndignatus est suppleat. saluta omnes qui tecum commorantur.\noptamus te, frater carissime, in Domino bene ualere. [Felix\nscripsi.] Iader subscripsi. Polianus legi. Dominum meum Eutychianum\nsaluto.\nCVPRIANVS SVCCESSO FRATRI S. Vt non uobis in continenti scriberem, frater carissime, illa res\nfecit quod uniuersi clerici sub ictu agonis constituti recedere\nistinc omnino non poterant, parati omnes pro animi sui deuotione\nad diuinam et caelestem gloriam. sciatis autem eos uenisse quos\nad urbem propter hoc miseram, ut quomodocumque de nobis\nrescriptum fuisset, exploratam ueritatem ad nos perferrent.\nmulta enim uaria et incerta opinionibus uentilantur. quae autem\nsunt in uero ita se habent, rescripsisse Valerianum ad senatum\nut episcopi et presbyteri et diacones in continenti animaduertantur,\nsenatores uero et egregii uiri et equites Romani dignitate\namissa etiam bonis spolientur et si ademptis facultatibus\n\n\n\n\n\n\nchristiani [esse] perseuerauerint, capite quoque multentur, matronae\nademptis bonis in exilium relegentur, Caesariani autem quicumque\nuel prius confessi fuerant uel nunc confessi fuerint confiscentur\net uincti in Caesarianas possessiones descripti mittantur.\nsubiecit etiam Valerianus imperator orationi suae exemplum\nlitterarum quas ad praesides prouinciarum de nobis fecit: quas\nlitteras cotidie speramus uenire, stantes secundum fidei firmitatem\nad passionis tolerantiam et expectantes de ope et indulgentia\nDomini uitae aeternae coronam. Xistum autem in cimiterio\nanimaduersum sciatis VIII. id. Aug. die et cum eo diacones\nquattuor. sed et huic persecutioni cotidie insistunt praefecti in\nurbe, ut si qui sibi oblati fuerint animaduertantur et bona\neorum fisco uindicentur.\nHaec peto per uos et ceteris collegis nostris innotescant, ut\nubique hortatu eorum possit fraternitas corroborari et ad agonem\nspiritalem praeparari, ut singuli ex nostris non magis mortem\ncogitent quam inmortalitatem et plena fide ac tota uirtute Domino\ndicati gaudeant magis quam timeant in hac confessione, in qua\nsciunt Dei et Christi milites non perimi sed coronari. opto te,\nfrater carissime, semper in Domino bene ualere.\nCVPRIANVS PRESBVTERIS ET DIACONIS ET PLEBI VNIVERSAE S. Cum perlatum ad nos fuisset, fratres carissimi, commentarios\nesse missos qui me Vticam perducerent et consilio carissimorum\npersuasum esset ut de hortis nostris interim secederem, iusta\ninterueniente causa consensi, eo quod congruat episcopum in ea\nciuitate in qua ecclesiae dominicae praeest illic Dominum confiteri\net plebem uniuersam praepositi praesentis confessione clarificare.\nquodcumque enim sub ipso confessionis momento confessor\nepiscopos loquitur aspirante t)eo ore omnium loquitur. ceterum\nmutilabitur honor ecclesiae nostrae tam gloriosae, si ego episcopus\nalterius ecclesiae praepositus accepta apud Vticam super\nconfessione sententia exinde martyr ad Dominum proficiscar,\nquandoquidem ego et pro me et pro uobis apud uos confiteri et\nibi pati et exinde ad Dominum proficisci orationibus continuis\ndeprecer et uotis omnibus exoptem et debeam. expectamus ergo\nhic in secessu abdito constituti aduentum proconsulis Cartaginem\nredeuntis, audituri ab eo quid imperatores super christianorum\nlaicorum et episcoporum nomine mandauerint et dicturi quod ad\nhoram Dominus dici uoluerit. uos autem, fratres carissimi, pro\ndisciplina quam de mandatis dominicis a me semper accepistis\n\n\n\n\n\n\n\n\net secundum quod me tractante saepissime didicistis, quietem et\ntranquillitatem tenete, nec quisquam uestrum aliquem tumultum\nfratribus moueat aut ultro se gentilibus offerat. apprehensus\nenim et traditus loqui debet, siquidem Deus in nobis positus illa\nhora loquatur, qui nos confiteri magis uoluit quam profiteri.\nquid autem de cetero nos obseruare conueniat antequam in me\nsuper confessione nominis Dei proconsul sententiam ferat, instruente\nDomino in comminus disponemus. incolumes uos, fratres\ncarissimi, Dominus Iesus in ecclesia sua permanere faciat et conseruare\ndignetur.\n"};
