var sequence = {"name":"Catholic Church. Pope. Epistulae imperatorum pontificum aliorum","data":"Temporibus Constantii imperatoris filii Constantini durior\norta est persecutio Christianorum ab impiis haereticis Arrianis\nannitente Constantio, qui et Athanasium episcopum resistentem\nhaereticis persecutus est et, ut damnaretur ab omnibus episcopis,\nimperauit. quod etiam metu principis facere temptauerunt\nomnes ubique pontifices inauditum innocentemque\ndamnantes; sed Liberius Romanus episcopus et Eusebius\nUercellensis et Lucifer Caralitanus et Hilarius Pictauensis\ndare sententiam noluerunt. hi ergo mittuntur in exilium pro\nfide seruanda.\ncum Liberio Damasus diaconus eius se simulat\nproficisci. unde fugiens de itinere Romam redit ambitione\ncorruptus. sed eo die, quo Liberius ad exilium proficiscebatur,\nclerus omnis id est presbyteri et archidiaconus Felix et ipse\nDamasus diaconus et cuncta ecclesiae officia omnes pariter\npraesente populo Romano sub iureiurando firmarunt se uiuente\nLiberio pontificem alterum nullatenus habituros. sed clerus\ncontra fas, quod minime decebat, cum summo periurii scelere\n\n\n\n\n\n\n\n\nFelicem archidiaconum ordinatum in loco Liberii episcopum\nsusceperunt. quod factum uniuerso populo displicuit et se ab\neius processione suspendit.\npost annos duos uenit Romam\nConstantius imperator; pro Liberio rogatur a populo. qui mox\nannuens ait \\'habetis Liberium, qui, qualis a uobis profectus\nest, melior reuertetur). hoc autem de consensu eius, quo\nmanus perfidiae dederat, indicabat. tertio anno redit Liberius,\ncui obuiam cum gaudio populus Romanus exiuit. Felix notatus\na senatu uel populo de urbe propellitur. et post parum temporis\nimpulsu clericorum, qui peiurauerant, inrumpit in urbem\net stationem in <basilica> Iuli trans Tiberim dare praesumit.\nquem omnis multitudo fidelium et proceres de urbe iterum\ncum magno dedecore proiecerunt.\npost aunos octo Ualentiniano\net Ualente consulibus X Kalendarum Decembrium die\ndefunctus est Felix. Liberius misericordiam fecit in clericos,\nqui peiurauerant, eosque locis propriis suscepit. itemque\noctauo Kalendas Octobr. Gratiano et Dagalaifo consulibus\nLiberius humanis rebus eximitur.\ntunc presbyteri et diacones\nUrsinus Amantius et Lupus cum plebe sancta, quae Liberio\nfidem seruauerat in exilio constituto, coeperunt in basilica\nluli procedere et sibi Ursinum diaconum pontificem in loco\nLiberii ordinari deposcunt; periuri uero in Lucinis Damasum\nsibi episcopum in loco Felicis expostulant. Ursinum Paulus\nTiburtinus episcopus benedicit. quod ubi Damasus, qui semper\nepiscopatum ambierat, comperit, omnes quadrigarios et imperitam\nmultitudinem pretio concitat et armatus fustibus ad\nbasilicam Iuli perrumpit et magna fidelium caede per triduum\ndebacchatus est.\npost dies septem cum omnibus periuris et\n\n\n\n\narenariis, quos ingenti corrupit pretio, Lateranensem basilicam\ntenuit et ibi ordinatus episcopus et redimens iudicem urbis\nUiuentium et praefectum annonae Iulianum id egit, ut Ursinus\nuir uenerabilis, qui prius fuerat pontifex ordinatus, cum\nAmantio et Lupo diaconibus in exilium mitteretur. quod ubi\nfactum est, coepit Damasus Romanam plebem, quae sibi\nnolebat procedere, fustibus et caede uaria perurguere. presbyteros\nquoque numero septem detentos per officium nititur ab\nurbe propellere, sed plebs fidelis occurrens eosdem presbyteros\neruit et ad basilicam Liberii sine mora perduxit.\ntunc\nDamasus cum perfidis inuitat arenarios quadrigarios et fossores\nomnemque clerum cum securibus gladiis et fustibus et obsedit\nbasilicam hora diei secunda septimo Kalendarum Nouembrium\ndie Gratiano et Dagalaifo conss. et graue proelium\nconcitauit. nam effractis foribus igneque subposito aditum,\nunde inrumperet, exquirebat; nonnulli quoque de familiaribus\neius tectum basilicae destruentes tegulis fidelem populum\nperimebant. tunc uniuersi Damasiani irruentes in basilicam\ncentum sexaginta de plebe tam uiros quam mulieres occiderunt;\nuulnerauerunt etiam quam plurimos, ex quibus multi defuncti\nsunt. de parte uero Damasi nullus est mortuus.\npost tres\nautem dies sancta plebs in unum conueniens coepit aduersus\neum domini mandata recitare dicentis: nolite timere eos\nqui occidunt corpus, animam uero non possunt occidere;\npsallebat etiam in laudibus et dicebat: posuerunt\nmortalia seruorum tuorum escas uolatilibus caeli,\ncarnes sanctorum tuorum bestiis terrae; effuderunt\nsanguinem eorum uelut aquam in circuitu Hierusalem\net non erat, qui sepeliret.\nsaepe igitur eadem\nplebs adunata in basilica Liberii clamabat dicens \\'Christiane\nimperator, nihil te latet. omnes episcopi Romam ueniant.\n\n\n\n\n\n\n\n\nagatur causa. quintum iam bellum Damasus fecit. a sede Petri\nhomicidas foras !* dei autem populus episcopos conuenire\nmultis precibus exorabat, ut memoratum tanta impietate\nmaculatum sententia iusta percellerent; quem in tantum matronae\ndiligebant, ut matronarum auriscalpius diceretur.\nuoces\nergo plebis ad Ualentinianum principem sunt delatae, qui\npietate commotus reditum concessit exulibus. tunc Ursinus\ncum Amantio et Lupo diaconibus septimo decimo Kalendarum\nOctobrium Lupicino et Iouino conss. ad urbem rediit. cui\nplebs sancta gratanter occurrit.\nsed Damasus tantorum sibi\nconscius scelerum non mediocri timore concussus redemit\nomne palatium, ne facta sua principi panderentur. imperator\nnesciens quid Damasus perpetrasset edictum prorogat, ut\nUrsino exilio relegato nulla ulterius populos contentio nefanda\ncollideret. tunc Ursinus episcopus uir sanctus et sine crimine\nconsulens plebi tradidit se manibus iniquorum et sexto decimo\nKal. Decembr. iussione imperatoris ad exilium sponte properauit.\nsed populus timens deum multisque persecutionibus\nfatigatus non imperatorem, non iudices nec ipsum auctorem\nscelerum et homicidam Damasum timuit sed per coemeteria\nmartyrum stationes sine clericis celebrabat. unde cum ad\nsanctam Agnem multi fidelium conuenissent, armatus cum\nsatellitibus suis Damasus irruit et plurimos uastationis suae\nstrage deiecit.\nquod factum crudelissimum nimis episcopis\nItaliae displicebat. quos etiam cum ad natale suum sollemniter\ninuitasset et nonnulli conuenissent ex eis, precibus apud\neos molitur et pretio, ut sententiam in sanctum Ursinum\nproferant. qui responderunt \\'nos ad natale conuenimus, non\nut inauditum damnemus).\nita praua eius intentio caruit quo\nnitebatur effectu.\n\n\n\n\n\n\nEXINDE PRESBVTERI DIUERSIS MODIS AFFLICTI PER EXILIA ET\nPEREGRINA LOCA DISPERSI SUNT. EX QVIBUS MARCELLINUS ET FAU-\nSTINIS PRESBVTERI DE CONFESSIONE UERAE FIDEI ET OSTENTATI-\nONE SACRAE COMMUNIONIS ET PERSECUTIONE ADUERSANTIUM UERI-\nTATI PRECES UALENTINIANO THEODOSIO ET ARCADIO PRINCIPIBUS\nOPTULERUNT ITA:\nDeprecamur mansuetudinem uestram, piissimi imperatores\nUalentiniane Theodosi et Arcadi, ut haec in contemplatione\nChristi filii dei, qui uestrum iuuat imperium, infatigabiliter\nlegere dignemini. sublime regnum uestrum tunc ad sublimiora\ndei patris omnipotentis et Christi unigeniti filii eius opitulatione\nconscendit, cum nec in exiguis hominibus despicitis ueritatem\nnec in multis uel potentibus mendacium roboratis. hoc\nenim iustissimum est et saluberrimum apud regnum iustitiae,\nut personae probentur ex merito ueritatis, non ueritas praesumatur\nex potentia personarum; siquidem ius saeculi ideo\nscriptum est, ne contra uerum aequumue potentia uel multitudo\npraeualeat, etiamsi ab exiguis uindicetur.\nquod si haec\n\n\n\n\n\n\ntanta cura etiam in rebus rei publicae a uestra tranquillitate\net prouisione seruanda est, ut contra omnem uim potentiamue\netiam in minimis ius ueri optineat, quo possit tradita uestro\nimperio dei nutu florere res publica, quomodo in negotiis\ndiuinis sanctae fidei ueritas impiorum caterua et fraudulentissimis\neorum circumuentionibus obfuscatur et premitur?\nmaxime cum uos principes Romani imperii piam Christianae\nreligionis fidem puritatemque tot uestris constitutionibus\nuindicetis: totum quidem quia ueneratores Christi filii dei\npro fide catholica decernitis et omni nisu contra haereticos\net perfidos imperii uestri auctoritate conscribitis, non quasi\naliqua propriae sententiae noua temptantes, sicut quidam\nanteriores principes in suam aliorumque perniciem conati sunt,\nsed ut ostendatis uestras sententias uestramque piam fidem\ncum sacris scripturarum diuinarum sententiis et piis confessionibus\nconuenire.\nsed hoc cum magis post atrocissimas\nprioris temporis persecutiones iuuare sanctam deberet ecclesiam,\nmagis affligit, cum idem ipsi egregii episcopi, qui eam ante\nhoc sub adsertione uel adsensu haereseos persecuti sunt, nunc\nquoque sub auctoritate catholici nominis persecuntur et, quanto\nnunc sub ementita piae fidei professione hoc fraudulentius\nagunt, tanto et perniciosius grassantur et dolentius aestuat\nueritas, quod ei adhuc non licet nec sub uobis imperatoribus,\nqui piam fidem defenditis, respirare.\nsed ne hoc ad inuidiam\nsine rei probatione referre uideamur, causam ut possumus\nexplicamus; quaesumus autem, supplices quaesumus, ut regias\naures uestras nobis exiguissimis commodetis, dum ostendimus\n\n\n\n\nnon nos esse haereticos et tamen quasi haereticos uehementer\nadfligi, cum nec ipsi, qui nos uehementer adfligunt, uel socii\neorum possint nunc dicere uel probare, quod simus haeretici,\nsed ne quidem de se negare, quod superiori tempore haeresim\naut acerrime uindicauerint cum intolerabili supplicio fidelium\naut certe ei manus dederint damnata catholica fide, quam\nprius adserebant, dum metuunt pro Christo filio dei exilium\nperpeti, pro quo etiam laico fideli quaeuis mors atrocissima\nsubeunda est, quia nobis donatum est, ut ait apostolus,\npro Christo, non tantum ut in eum credamus sed\nut etiam pro illo patiamur; talis enim mors uel passio\nbeatae inmortalitatis occasio est.\nNon latet mansuetudinem et deuotam deo religionem uestram,\nquam impia quamue pestifera sit haeresis Arriana, contra\nquam a patribus nostris apud Nicaeam spiritali uigore conscriptum\nest, ita ut et apostolicae fidei pia confessio seruaretur\natque ipsius haereseos perpetua damnatio seruaretur, ne\nquis falli posset in posteris.\nsed Arrius ut cor Pharaonis non\ncredens diuinam in se tunc datam fuisse sententiam nescio\nqua ratione subripuit apud Constantinum sperans, quod ipsius\nsuffragio spiritalium sacerdotum sententia rescissa recipi posset\nin ecclesiam. denique idem Constantinus iusserat, ut ei sanctus\nac beatae memoriae episcopus Alexander communicaret, non\nille Alexander, qui fuit diuinae fidei episcopus in Alexandria\n(qui et plenus sapientia et spiritu sancto feruens eundem\nArrium primus et detexit et expulit et in perpetuum\n\n\n\n\n\n\ndamnauit), sed iste Alexander, qui in hac Constantinopolitana urbe\nfuit et ipse admirabilis episcopus.\nqui cura uideret, quod\nArrius saeculi istius rege niteretur, exclamauit ex imo pectoris\ndolore stans in loco sacrarii ad Christum uerum et sempiternum\nregem et dominum omnium regum, ne illam labem\nin ecclesia pateretur intrare. cuius oratio quam constans\nfuerit, quam fidelis, hinc probatum est, quod idem Arrius,\nantequam intraret ecclesiam. dedit poenas nouas et grauissimas\nusque ad turpem interitum. nam cum pridie quam se\nputauit sanctam ecclesiam imperatoris auxilio homo impius\nintraturum, cum nihil languoris, nihil doloris in corpore pateretur\nsed, quod grauius est, solo animi morbo insanabiliter\naegrotaret, humana consuetudine secessum petit atque illic\ncum sedit, grauissimo repente dolore cruciatus omnia sua uiscera\net ipsum cor, quod erat thesaurum impietatis, effudit in\nstercora atque ita (mirabile dictu!) internis omnibus euacuatis\nattenuatus est uel ad momentum sicut luridati corporis tabe\nresolutus est, ut per angustias foraminis et sedilis totus ipse\nlaberetur.\ndigna haec poena impio, digna haec mors turpis\npestifero haeretico atque de spiritu diaboli foetidissimis membris\ndigna haec sepultura: nouo enim exemplo et cruciari\ndebuit et perire, qui nouas aduersus unigenitum filium dei\ncommentatus fuerat impietates, dicens eum non uere de patre\nnatum et quia erat, quando non erat, et quia ex nihilo\n\n\n\n\nsubstitutus est, ne eiusdem substantiae et diuinitatis et sempiternitatis\net omnipotentiae, cuius et pater est, crederetur.\nhoc ideo retulimus augustae mansuetudini uestrae.\nut uero\nintenta uestra prudentia animaduertat. quam uenerabilis fides\nsit conscripta apud Nicaeam aduersus Arrium, cui et deus\nnon solum per auctoritatem scripturarum diuinarum sed etiam\nper sacratissimam orationem sancti quoque Alexandri testimonium\ndedit, et quam exsecrabilis est impia doctrina Arrii,\nquam in ipso Arrio nouo genere supplicii sententia diuina\ndamnauit non expectans in illo diem iudicii, ut exemplo poenae\neius ceteri perterriti praecauerent.\nquo utique exemplo\nnec illud dubitandum est, etiam hos apud deum esse damnatos,\nqui Arrii impiam doctrinam renouandam uel suscipiendam esse\ncrediderunt. quomodo enim eos perpetua poena disiungit, quos\nimpia doctrina non separat ? pares reos etiam uestris legibus\nunus carcer includit atque una ferit sententia. sed et illud\nambigi non potest, hos esse uere catholicos, qui per exilia,\nper genera suppliciorum, per atrocitatem mortis illam fidem\nsine dolo uindicant, quae apud Nicaeam euangelica atque\napostolica ratione conscripta est. quam deus apertissime probauit\nsupplicio Arrii impugnantis eam.\nquod si haec apud\nuos uera sunt, quae apud scripturas diuinas uera roborantur,\naduertite, piissimi et religiosissimi imperatores, in quo rei\nsint, qui sub his diuinis regulis et professionibus fidem suam\nac deuotionem Christo deo consecrauerunt nullum timorem\ndiuino timori praeponentes.\nsed licet Arrius sit sepultus in\nstercoribus, reliquit tamen suae impietatis heredes; denique\nnon defuerunt uermes, qui de eius putrido cadauere\n\n\n\n\nnascerentur. per quos quae gesserit diabolus artifex erroris, longum\nest exsequi, etiamsi exsequi possemus; infinita sunt enim et\nincredibilia, non tamen falsa. illud uero nunc, quod ad praesentem\ncausam facit, exponimus, quod imperatorem Constantium\nper fraudulentam disputationem Arrianae impietatis\nparticipem fecerunt. dedissent et isti in praesenti poenas, si\nnon oporteret secundum apostoli sententiam et haereses esse,\nut probati manifesti fierent.\nhabentes ergo hi, quos diximus,\nuermes Arrii adsistentem sibi regiam potestatem primum\nquidem per singulos in euersionem catholicae fidei et in excidium\nsacrae religionis pro Arriana impietate contendunt, ita\nut resistentes aut calumniis adpeterent uel poenis uel exilio\ncruciarent et necarent. ubi tamen amplius per suam rabiem\ngrassati sunt et fecerunt sui ubique terrorem, non iam contenti\nire per singulos, postremo cogunt undique in unum\nepiscopos conuenire et datur locus ad synodum Orientalibus\nquidem Seleucia Isauriae, Occidentalibus uero ciuitas Ariminensis.\natque illic primum quidem episcopi pro sancta fide\nuenientes confirmant illam expositionem, quae apud Nicaeam\nconscripta est, ita ut nihil inde minueretur, eo quod euangelicam\nfidem uerbis inexpugnabilibus explicaret et Arrii impiam\ndoctrinam diuina auctoritate damnaret. tunc demum\noblatam ab Ursacio, Ualente, Germinio et Gaio huiusmodi\nfidei conscriptionem, quae et fidem catholicam reprobaret et\nArrium absolueret, immo et introduceret pestiferam eius doctrinam,\nexecrantur et damnant tam impiam fidem eorum quam\netiam ipsos, inexpiabile scelus esse iudicantes, qui patrum\nfidem uenerabilem uiolent, si hos tam impios atque impiam\neorum conscriptionem pateretur ecclesia.\nmittunt quoque\n\n\n\n\n\n\ndecem legatos ad imperatorem Constantium scribentes, quae\ngesta sunt, et hortantes simul, ut ipse quoque decreta patrum\npro fide uenerabili contra haereticos inuiolata seruaret.\nmittunt\nsane et haeretici legatos: quos tunc familiarissime et ut\nsuos suscepit Constantius; eos uero legatos, qui pro fide\ncatholica contra haereticos uenerant, reprobat et per suos nunc\ngratia inuitat, nunc minis perterret et interim sola dilatione\ndiscruciat, ut in ultimum, cum iram regis metuunt, cum non\ndignantur pro Christo filio dei exilium perpeti, cum propriis\nsedibus et ecclesiarum perniciosissimis possessionibus oblectantur,\nrescindant, quod pie uindicauerant, et suscipiant, quod\nut impium damnauerant.\nliceat in hoc apud uos religiosos\nimperatores in causa dei dolentius ingemiscere: episcopi plus\niram regis terreni timuerunt quam Christum uerum deum et\nsempiternum regem; grauius exilium temporale esse crediderunt\nquam perpetuam poenam secundum Esaiam indormitabilis\nuermis et ignis inextinguibilis; suauiora habuerunt propria\ndomicilia et possessiones quam in regno Christi beatam et\nperpetuam habitationem.\nsed Constantius non contentus\nruina et labe decem legatorum mittit Ariminum, ut omnes\nillic episcopi similiter uerterentur. qui et ipsi malo illo exemplo\nlegatorum suorum piam fidem patrum, quam uindicauerant,\nreprobant subscribentes in illa fide Arrianorum, quam integro\net libero iudicio damnauerant.\naduertit sapientia uestra\nAriminensem synodum piissime coeptam sed impiissime terminatam.\neadem autem et apud Seleuciam Isauriae ab episcopis\nimpietas commissa est. iudicate, piissimi et religiosissimi\nimperatores, in quo rei sunt et in quo merentur adfligi,\nqui nolunt cum talibus episcopis conuenire, qui cum primum\nfidem integram uindicarent et impiam fidem reprobarent, postea,\ncum metuunt exilium, cum rebus suis et sedibus oblectantur.\nuertunt sententias, damnantes ad nutum haeretici imperatoris\n\n\n\n\n\n\nillam apostolicam, quam uindicauerant, fidem et suscipientes\nillam Arrii, quam reprobauerant, impietatem.\nnonne gratum\nhabere debuerunt, si tamen credebant futurum dei iudicium,\nomnia mala perpeti quam esse uenerabilis fidei proditores,\ncuius uirtus sancti quoque Alexandri orationibus et Arrii\nsupplicio fuerat adprobata? maxime cum et gloriosae passionis\npraecessisset exemplum licet paucissimorum episcoporum, qui\nne euangelicam apostolicamque fidem uiolarent, ne impiis\nadquiescerent, non exilium, non supplicium nec aliquam atrocitatis\nmortem recusauerunt.\ndenique ante synodum Anminensem\nPaulinus de Triueris constantissimus episcopus datur\nin exilium piam fidem uindicans et execrans consortium\nArrianorum.\nsed et apostolicus uir Lucifer de Sardinia Caralitanae\nciuitatis episcopus ob hoc, quod bene esset agnitus\nper contemptum saeculi, per studium sacrarum litterarum,\nper uitae puritatem, per constantiam fidei, per gratiam diuinam,\na Romana ecclesia missus est legatus ad Constantium\net ob hoc, quod fidem uenerabilem uindicauit, quod detexit\net conuicit haereticos, ductus est in exilium cum omni atrocitate\niniuriarum.\nsimiliter et Eusebius a Uercellis nec non\net Dionysius Mediolanensium, Constantio regi primum familiaris,\ncum adhuc ignoraret eum fautorem esse haereticorum;\npostea tamen quam ei cognitum est et probatum, quod haereticos\nuindicaret, respuit regis impiam familiaritatem, malens\nexilium, ne Christi dei amicitiam perderet, ne sanctorum consortium\nnon haberet.\nsed et Rodanius mittitur in exilium\nnec non et Hilarius, qui etiam scripta contra haereticos et\npraeuaricatores edidit, licet postea uero interruperit fauens\npraeuaricatoribus, ut non dicamus interim, quia f ubi et\n\n\n\n\nhaereticis, in quos eloquentiae suae uiribus perorauerat.\nMaximus\nquoque de Neapoli Campaniae, eo quod esset inhabili stomacho\net corpore delicatior, primum quidem, ut cederet, diu adflictus\niniuriis, deinde ubi ob constantiam animi fideique\nuirtutem carnis infirmitate non uincitur, ductus est in exilium\natque illic martyr in domini pace requieuit.\nsed et Rufininus,\nmirae quidem simplicitatis sed admirabilior in tuenda\nfide, effusione sui sanguinis praeuenit exilium. denique cum\npro fidei integritate persistit, hunc Epictetus atrox ille et\ndirus de Centumcellis episcopus ante raedam suam currere\ncoegit et, cum diu currit, sic in uia ruptis uitalibus sanguinem\nfundens expirauit. sciunt hoc Neapolitani in Campania,\nubi reliquiae cruoris eius in obsessis corporibus daemonia\naffligunt, pro gratia utique fidei illius, pro qua et sanguinem\nfudit.\nfuerunt et alii episcopi de Aegypto, licet pauculi,\nquorum alii in fugam uersi sunt, alii uero in exilium dati,\neo quod nollent cum episcopis impiis et crudelibus conuenire.\nquam utique salubre fuerat, quam pulcrum quamue gloriosum,\nsi omnes illi episcopi pari uirtute et simili conspiratione\nfidem, quam recte semper uindicauerant, in finem usque ser.\nuassent, non exilia neque supplicia pertimescentes ad capiendam\nutique futuram in dei Christi regno perpetuam beatitudinem!\net tacemus, quod fortassis ipsum illum Constantium,\nquamuis regni potestate terribilem, tantorum tamen episcoporum\nunita constantia confutasset et frangeret, fortassis\netiam et intellegere fecisset magnum pretium esse istius fidei,\npro qua nullus episcoporum exilium proscriptiones tormenta\nmortemque recusaret. sed paululum territus tantus episcoporum\nnumerus cateruatim dederunt marus impietati et ad maiorem\niam uesaniam incalluit impietas tam facili strage multitudinis.\nnon hoc minus sacrilegium est, non haec minor impietas,\nquam si sub persecutore gentili idolo sacrificatum est,\n\n\n\n\nquia et in haeresi perterritum subscribere daemoniis sacrificare\nest, siquidem docentibus scripturis diuinis doctrina\ndaemoniorum est haeresis, sicut et idolatria.\ninterea quia\napud quosdam multitudo praeponitur ueritati, eo quod pauculos\nhabeat sectatores, et ob hoc affligimur, quod in paucis\nsequimur inuiolabilem fidem et multos uitamus propter impias\nhaereses et sacrilegas praeuaricatorum subscriptiones: quid\ncensetis in hac causa o iustissimi imperatores et catholicae\nfidei uindices? de his duabus partibus cui calculum datis?\nuna est pars, in qua multi sunt episcopi; sed ubi multi sunt,\nillic per praeuaricationem sacra Christi fides uiolata est semper\nante defensa, illic metu regis Arrii suscepta impietas est\nsemper ante damnata. ubi uero paucissimi sunt, illic per\nexilia, per cruciatus, per effusionem sanguinis, per ipsam\nmortem fides Christi uindicatur et Arrii impietas atque omnis\nhaeresis ut summum malum execrabiles sunt.\nsed etsi non\nest dubitandum paucos episcopos esse pretiosos de merito\nconfessionis et inuiolabilis fidei, multos uero nullificari merito\nhaereseos uel praeuaricationis, quia in causa ueri, maxime in\ncausa religionis et sacrae fidei, non numerus numero comparandus\nest sed pura illa apostolica fides probata exiliis, probata\ncruciatibus licet unius, multorum infidelitatibus praeponenda\nest: tamen necessarium est damnatae praeuaricationis\ndiuinum quoque praesens proferre documentum, ut sicut in\nArrio impia secta eius diuina animaduersione punita praeiudicat\net de sectatoribus eius, quod eadem illos poena maneat,\nqua torquetur et Arrius, ita et de praeuaricatoribus sacrae\nfidei nihil aliud sentiendum sit, quam quod in uno uel duobus\npraeuaricatoribus poenis praesentibus diuino iudicio determinatum\nest.\nPotamius Odyssiponae ciuitatis episcopus\nprimum quidem fidem catholicam uindicans, postea uero praemio\nfundi fiscalis, quem habere concupiuerat, fidem\n\n\n\n\n\n\npraeuaricatus est. hunc Osius de Corduba apud ecclesias Hispaniarum\net detexit et reppulit ut impium haereticum. sed et ipse\nOsius Potami querela accersitus ad Constantium regem minisque\nperterritus et metuens, ne senex et diues exilium proscriptionemue\npateretur, dat manus impietati et post tot annos\npraeuaricatur in fidem et regreditur ad Hispanias maiore cum\nauctoritate, habens regis terribilem iussionem, ut si quis\neidem episcopus iam facto praeuaricatori minime uelit communicare,\nin exilium mitteretur.\nsed ad sanctum Gregorium\nEliberitanae ciuitatis constantissimum episcopum fidelis nuntius\ndetulit impiam Osii praeuaricationem; unde et non adquiescit\nmemor sacrae fidei ac diuini iudicii in eius nefariam\ncommunionem. sed Osius, qui hinc plus torqueretur, si quis\nipso iam lapso staret integram fidem uindicans inlapsa firmitate\nuestigii, exhiberi facit per publicam potestatem strenuissimae\nmentis Gregorium, sperans quod eodem terrore, quo\nipse cesserat, hunc quoque posse cedere. erat autem tunc\ntemporis Clementinus uicarius, qui ex conuentione Osii et\ngenerali praecepto regis sanctum Gregorium per officium\nCordubam iussit exhiberi.\ninterea fama in cognitionem rei\ncunctos inquietat et frequens sermo populorum est \\'quinam\nest ille Gregorius, qui audet Osio resistere?\\' plurimi enim\net Osii praeuaricationem adhuc ignorabant < et), quinam esset\nsanctus Gregorius, nondum bene compertum habebant. erat\nenim etiam apud eos, qui illum forte nouerant, rudis adhuc\nepiscopus, licet apud Christum non rudis uindex fidei pro\nmerito sanctitatis.\nsed ecce uentum est ad uicarium et multi\nex administratoribus intersunt et Osius sedet iudex, immo et\nsupra iudicem, fretus regali imperio, et sanctus Gregorius\nexemplo domini sui ut reus adsistit non de praua conscientia\nsed pro conditione praesentis iudicii, ceterum fide liber, et\nest magna expectatio singulorum, ad quam partem uictoria\n\n\n\n\ndeclinet. et Osius quidem auctoritate nititur suae aetatis,\nGregorius uero auctoritate nititur ueritatis; ille quidem fiducia\nregis terreni, iste autem fiducia regis sempiterni. et Osius\nscripto imperatoris utitur, sed Gregorius scripto diuinae uocis\nobtinet.\net cum per omnia Osius confutatur, ita ut suis\nuocibus, quas pro fide et ueritate prius scripserat, uindicaretur,\ncommotus ad Clementinum uicarium (non) inquit \\'cognitio\ntibi mandata est sed exsecutio. uides, ut resistit praeceptis\nregalibus: exsequere ergo, quod mandatum est, mittens eum\nin exilium). sed Clementinus, licet non esset Christianus,\ntamen exhibens reuerentiam nomini episcopatus in eo maxime\nhomine, quem uidebat rationabiliter et fideliter obtinere, respondit\nOsio \\'non audeo\\' inquiens (episcopum in exilium\nmittere, quamdiu adhuc in episcopali nomine perseuerat. sed\nda tu prior sententiam eum de episcopatus honore deiciens\net tunc demum exequar in eum quasi in priuatum, quod ex\npraecepto imperatoris fieri desideras\\'.\nut autem uidit sanctus\nGregorius, quod Osius uellet dare sententiam. ut quasi deiectus\nuideretur, appellat ad uerum et potentem iudicem Christum\ntotis fidei suae uiribus exclamans \\'Christe deus, qui uenturus\nes iudicare uiuos et mortuos, ne patiaris hodie humanam\nproferri sententiam aduersus me minimum seruum tuum, qui\npro fide tui nominis ut reus adsistens spectaculum praebeo,\nsed tu ipse, quaeso, in causa tua hodie iudica, ipse sententiam\nproferre dignaberis per ultionem. non hoc ego quasi\nmetuens exilium fieri cupio, cum mihi pro tuo nomine nullum\nsupplicium non suaue sit, sed ut multi praeuaricationis errore\nliberentur, cum praesentem et momentaneam uiderint\n\n\n\n\n\n\nultionem\\'.\net cum multo inuidiosius et sanctius deum uerbis\nfidelibus interpellat. ecce repente Osius. cum sententiam\nconatus exprimere os uertit, distorquens pariter et ceruicem\nde sessu in terram eliditur atque illic expirat uel, ut quidam\nuolunt, obmutuit. inde tamen effertur ut mortuus. tunc admirantibus\ncunctis etiam Clementinus ille gentilis expauit et,\nlicet esset iudex, tamen timens, ne de se quoque simili supplicio\niudicaretur. prostrauit se ad pedes tanti uiri obsecrans\neum, ut sibi parceret, qui in eum diuinae legis ignoratione\npeccasset et non tam proprio arbitrio quam mandantis imperio.\nerat tunc stupor in omnibus ac diuinae uirtutis admiratio,\nquod in illo spectaculum totum nouum uisum est: nam qui\nproferre uoluit humanam sententiam. mox diuinam perpessus\nest grauiorem. et iudex, qui iudicare uenerat iam pallens ut\nreus timebat iudicari, et qui quasi reus in exilium mittendus\nadstiterat, a iudice prostrato rogabatur, ut parceret quasi\niudex.\ninde est, quod solus Gregonus ex numero uindicantium\nintegram fidem nec in fugam uersus nec passus exilium.\ncum unusquisque timuit de illo ulterius iudicare.\nuidetisne\ndamnatae a deo praeuaricationis mira documenta? scit\nmelius omnis Hispania, quod ista non fingimus. sed et\nPotamio non fuit inulta sacrae fidei praeuaricatio. denique\ncum ad fundum properat, quem pro impia fidei subscriptione\nab imperatore meruerat impetrare, dans nouas poenas linguae,\nper quam blasphemauerat, in uia moritur nullos fructus fundi\nuel uisione percipiens.\nnon fuit auari hoc tormentum leue:\nmoritur, qui propter concupiscentiam fundi fiscalis fidem\nsacram uiolauerat et, cum ad fundum properat, poenali morte\npraeuenitur, ne uel uisionis solatio potiretur. in sacro euangelio\nlegimus uerba improperantis ad diuitem, qui sibi de\n\n\n\n\n\n\n\n\nconditis uanissime gloriabatur: stulte, inquit, hac nocte\nanima tua abs te auferetur; quae praeparasti, cuius\nerunt? si quis hoc scriptum et de Potamio conuenire consideret,\nintelleget in eum non leuiter iudicatum, maxime passum\nlinguae supplicium, in qua et dines ille apud inferos\nuehementius cruciatur.\nsed et Florentius, qui Osio et Potamio\niam praeuaricatoribus sciens in loco quodam communicauit,\ndedit et ipse noua supplicia. nam cum in conuentu\nplebis sedet in throno suo. repente eliditur et palpitat atque\nforas sublatus uires resumpsit. et iterum et alia uice cum\ningressus sedisset. similiter patitur nec adhuc intellegens\npoenas suae maculatae communionis. nihilominus postea cum\nintrare perseuerasset, ita tertia uice de throno excutitur, ut\nquasi indignus throno repelli uideretur. atque elisus in terram\nita palpitans torquebatur, ut cum quadam duritia et magnis\ncruciatibus eidem spiritus extorqueretur, et inde iam tollitur\nnon ex more resumendus sed sepeliendus.\nscit hoc, quod\nreferimus, magna ciuitas Emerita, cuius in ecclesia plebs hoc\nipsum suis uidit obtutibus. sed et hoc considerandum est,\nquia Florentius haec passus est, qui nondum subscripserat\nimpietati. sed tantum quod communicauit praeuaricatoribus\nfidei non ignorans eorum praeuaricationem.\nhoc ideo intulimus.\nut uideant illi, quid sibi agendum sit, qui cum non\nsubscripserint ut praeuaricatores, tamen per communionem\npraeuaricatoribus sibi cognitis copulati sunt. et puto quod\nintellegant, quid exemplo Florentii timere debeant.\nsed\nlongum est referre alia quoque documenta poenis praesentibus\ndamnatae praeuaricationis, quae diuinum iudicium uariis in\nlocis exercuit. ad hoc scilicet, ut qui scripturas diuinas quadam\nratione non respicit, uel praesenti ultionis diuinae animaduersione\nintellegat, quid sibi sectandum sit quidue uitandum.\n\n\n\n\n\n\nuindicare uoluit deus uel in paucos sine dubio et illa ratione.\n<ne>, quae per scripturam diuinam de praeuaricatorum futuris\nsuppliciis minitatur, uelut fabula putaretur, si nunc in hoc\nsaeculo in neminem uindicaret.\nintellegant nunc omnes\nepiscopi praeuaricatores fidei, quam grauissimis suppliciis\nreseruati sunt, quando in suos socios in hoc quoque saeculo\nad stuporem omnium uindicatum est. ad hoc enim etiam\npraesentes poenas praeuaricationis exposuimus, ut quod in\npaucos uindicatum est, credatur et in omnes eorum similes\nuindicari, maxime cum et scriptura diuina hoc ipsum adseueret,\nquod et per praesentia documenta monstratum est, et\nhoc consideretur, piissimi imperatores, in quo rei sunt. qui\ncum talibus diuina sacramenta non copulant, quorum et perpetua\nsupplicia sacris leguntur in libris et suppliciorum exempla\nuidentur in saeculo.\nSed quaesumus miram beniuolentiani uestram. ut adhuc\nnobis pro contemplatione Christi dei infatigabilem audiendi\npatientiam commodetis. dum adhuc, summatim licet. exponimus,\nin quantum creuit impietas. execrabiles enim\nArriani in partibus Orientis et maxime in Aegypto non\nfuerunt hoc solo contenti. ut episcopi damnata fide integra\nin eorum impiam sententiam declinarent, sed hos ipsos. qui\nprimum fuerant per catholicos episcopos ordinati. ubi pro\neorum desideriis subscripserunt, in laieorum numerum exige\nbant et postea iterum eos idem haeretici episcopos ordi\nnabant, ut non solum fidem catholicam damnare uiderentur\nsed etiam ordinationem factam per catholicos episcopos.\nintendite\nin hoc aduersus catholicos quasi quendam triumphum\nhaereticorum et miseram et quasi ultimam et foedissimam\ncaptiuitatem in his episcopis. qua damnata pia fide et catholicis\nepiscopis in eorum se dominium delusionemque tradiderunt\nmetu exilii et ut episcopale nomen apud homines retinere\nuiderentur, quod utique iam apud deum post subscriptiones\n\n\n\n\n\n\nimpias non habebant. sed ideo nominis istius etiam cum omni\ndedecore quaerebatur auctoritas, ne illis possessiones ecclesiae\ntollerentur, quas utinam numquam possedisset ecclesia, ut\napostolico more uiuens fidem integram inuiolabiliter possideret!\net nunc his talibus non communicare summa impietas\ndicitur et hoc sub uobis imperatoribus, qui, ut uestrae constitutiones\nelocuntur, uenerabilis ecclesiae diuinam sanctimoniam\nuindicatis (non est autem mirum. si haec tam atrocia eorum\ncommissa occupati rei publicae prouisionibus ignoratis).\nhas\neorum impietates execrantes episcopi, qui pro fide poenas\nexilii perpetiebantur uel qui se in fugam dederunt, licet essent\ncorpore discreti per interualla regionum, tamen spiritu in unum\npositi per mutuas litteras apostolico uigore decernunt nullo\ngenere talibus episcopis posse communicari, qui fidem illo\nmodo, quo supra retulimus, prodiderunt, nisi si laicam postulauerint\ncommunionem dolentes suis impietatibus.\nsed mortuo\nConstantio patroao-4iaereticorum Iulianus solus tenuit imperium.\nex cuius praecepto omnes episcopi catholici de exiliis\nrelaxantur. solet hoc facere diuinitas, ut etiam per aduersarios\nChristianae religioni suae consulat, ut tanto magis. qui cultores\nsunt Christi, pro fidelibus elaborent.\nsed non multo\npost Iuliano intercepto Iouianus efficitur imperator, qui uindicans\nfidem catholicam dedit calculum episcopis catholicis. sed\nilli egregii episcopi, quam(quam) sub Constantio integram, quam\nuindicauerant, fidem haeretica subscriptione damnauerant,\nuidentes quod imperator pro catholicis episcopis interuenit,\niterum se ad confessionem fidei catholicam transtulerunt. et\nubi iam fides et ueneratio Christi est, quando pro terreni\nimperatoris arbitrio episcopi nunc ex catholicis fiunt haeretici\net idem ipsi ex haereticis ad fidem catholicam reuertuntur?\nsed etsi quidam confessores fatigati in ultimo talium se com.\nmuuioni iungendos esse crediderunt euertentes illa statuta,\nquae prius aduersus eos prophetica et euangelica atque\n\n\n\n\napostolica auctoritate decreuerant, numquid hoc potest diuinam obruere\nueritatem? numquid hoc potest euangelicis praeiudicare\ndoctrinis? numquid apostolicas labefactare sententias et illam\npraesertim dei uocem dicentis: qui perseuerauerit usque\nin finem, hic saluus erit?\nsed etapostoli Pauli uasis electionis\na Christo domino pronuntiati, cuius ad Galatas scribentis haec\nuerba sunt: sed etsi nos aut angelus de caelo euangelizauerit\npraeterquam euangelizauimus uobis,\nanathema sit! unde et idem ipse inferius in eadem epistola prosequitur\ndicens: si enim. quae destruxi, haec iterum\naedifico, praeuaricatorem me constituo. confessor\nutique factus est de euangeliis, de uocibus prophetarum, de doctrinis\napostolorum: quis fidelium dubitet hunc confessionis\nmeritum non habere, si scripturarum diuinarum iura subuertens\nincipiat aedificare, quae destruunt euangelia?\nan non scripturae\ndiuinae impugnantur, quando cum episcopis filii dei negatoribus\npax ecclesiastica copulatur? quis est enim. qui considerans uim\ndiuinae religionis pacem perfidorum deo placere confidat, nisi si,\nut a patribus decretum est, in laicorum se numerum tradant suae\nperfidiae dolentes?\nsed esto, habeant pacem cum infidelibus:\nin quo tamen offendunt, in quo laedunt imperatores, in quo rem\npublicam uexant, qui diuini contemplatione iudicii huiusmodi\npacem respuunt, quae sacrilegos recipit, praeuaricatores fidei\nhonorat, fauet hypocritis, despicit ueritatem, Christi dei ueri\nfilii negatores tamquam dominos ecclesiae constituit, populum\nperfidiae labe contaminat, euertit euangelia? hinc rei sumus,\nhinc sub nominis uestri auctoritate patimur persecutiones ab\nhis episcopis, qui pro nutu prioris imperatoris haeresim uindicantes\ncontra fidem catholicam perorabant. heu gemitus:\nidem episcopi aduersus fideles et catholicae fidei defensores\n\n\n\n\n\n\nhaeretici prius imperatoris decreta praeferebant, idem et nunc\nepiscopi aduersus fideles et catholicae fidei defensores catholicorum\nimperatorum iura proponunt!\nhaec cum dolore omnium\nuiscerum loquimur deflentes, non quod non sit fidelibus\ngloriosum sub quolibet pro uero perpeti, sed quia tantus\nest stupor in saeculo. ut haec illorum tantis inuoluta perfidiis\nnon agnoscatur impietas. ut nemo intellegat, quomodo\netiam regias aures semper inludunt in uexationem Christianorum\net fidelium sacerdotum sed sub uocabulo pacis impietas\ntegitur et speciosum nomen unitatis opponitur ad patrocinium\nperfidorum.\nsed bene, quod ipse saluator uirtutem suae\npacis exposuit, ne quis simplici pacis uocabulo caperetur et\neam quibuscumque saeculi impietatibus copularet, dicens\npacem meam relinquo uobis, pacem meam do uobis;\nnon sicut hic mundus dat. ego do uobis. pacem\nsuam a mundi pace discreuit. nam si haec pax deo grata est,\nquae in ecclesiam recepit episcopos infideles, quid ergo opus\nest in persecutionibus aestus perpeti, carcerem sustinere. ire\nobuiam gladiis atque omnia genera suppliciorum mortisque\ntolerare. quando quidem post negationem. post perfidiae\nsacrilegia propter pacem hanc, quam deo placere confidunt,\nsecurus unusquisque infidelium tamquam inlibatus saluo\nepiscopali honore suscipitur?\nnani iam secundum hanc\nadsertionem et martyres iudicandi sunt. ad quos enim fructus\npoenas mortemque ferre maluerunt? si enim, qui metu\npersecutionis negauerunt filium dei, non habent poenam.\nimmo potius honorantur, nec martyres coronam passionis\nsperare debuerunt, immo potius pendunt supplicia suae\ntemeritatis. hoc omni necesse est consequatur; non enim fieri\npotest. ut non ubi t contraria iudicentur. nonne manifestum\n\n\n\n\n\n\nest. ad quam uocem coartantur uocabulo pacis istius uel\nquod pronuntiare cogantur, ut si negatores filii dei recte in\nhonore corroborantur, credamus martyres tamquam pro sua\ntemeritate puniri?\nsed absit: absit, ut hoc admittat con\nscientia Christiana; credimus enim filio dei pronuntianti: qui\nme negauerit coram hominibus, et ego negabo\neum coram patre meo, et qui me confessus fuerit\ncoram hominibus, et ego confitebor eum coram\npatre meo.\nuerumtamen et in hac causa diuinum iudicium\ncognoscite prolatum praesentibus documentis, ne quis putaret\nacceptandam pacem talium episcoporum, etiamsi ad uerae\nfidei confessionem reuerterentur post subscriptiones impias\nuel nefarias haereticorum communiones, quibus scientes subcubuerunt,\nne aut possessiones ecclesiae perderent aut honores.\nsanctus uir Maximus episcopus, cuius supra meminimus.\nfidem uindicans rectam consortiumque reprobans haereticorum\nductus est in exilium. in loco eius praeuaricatores ordinant\nnomine Zosimum. qui et ipse prius quidem catholica uindicabat.\nres ista in Neapoli ciuitate Campaniae acta est. cognoscit\nhoc sanctus Maximus et de exilio scribens dat in eum\nsententiam non solum episcopali auctoritate sed etiam aemulatione\nac uirtute martyrii feruens in gloriam diuinam.\nsed\npost aliquot annos beatus Lucifer de quarto exilio Romam\npergens ingressus est Neapolim Campaniae, ut diximus, ciuitatem,\nad quem Zosimus uenire temptauit illa forte fiducia.\nqua scilicet iam de impietate correxisse uidebatur. sed hunc\nconfessor Lucifer suscipere noluit non ignorans, quae gesserat.\nimmo et sancti spiritus feruore episcopi et martyris Maximi\nsententiam robustius exequitur dicens, quod episcopatum\nipsum, quem sibi ut adulter uindicat spiritalis, animaduertentis\n\n\n\n\n\n\ndei iudicio non habebit <et> hic quoque sentiet poenam suae\nimpietatis.\nsed non post multum temporis idem Zosimus\ncum in coetu plebis uult exsequi sacerdotis officia, inter ipsa\nuerba sacerdotalia eius lingua protenditur nec ualet eam\nreuocare intra oris capacitatem, eo quod contra modum naturae\nextra os penderet ut boui anhelo. sed ut uidit se linguae\nofficium perdidisse, egreditur basilica et (res mira!) foris iterum\nin officium lingua reuocata est. et primum quidem non intellegitur\ncompleri in eum sententiam martyris et confessoris, sed\ncum hoc totiens patitur, quotiens et basilicam diuersis diebus\ntemptauit intrare, ipse postremo recognouit ob hoc sibi linguam\ninter pontificii sollemnia uerba denegari, ut sanctorum episcoporum\nin eum rite prolata sententia probaretur. denique cessit\nepiscopatum, ut ei lingua, quae cesserat, redderetur.\nnon\nres antiquas referimus, quae solent quadam ratione in dubium\nuenire: uiuunt adhuc praesentia ista documenta, nam et Zosimus\nhodieque in corpore est usum iam linguae non amittens,\nposteaquam maluit cum amissione episcopatus uiuere dolens\nsuis impietatibus. nonne etiam de similibus praeiudicatum\nest nihil illis prodesse, quod quasi sub correctione episcopi\nesse perseuerant? non enim correctio est ista sed inlusio,\nprout sunt imperatorum tempora, fidem uertere.\nhaec, haec\nres decepit et Ualentem imperatorem, cum in haereticis uidet\nconstantiam defensionis, in istis autem egregiis catholicis inconstantiam\nfidei. nam utique probatur illi, quod hi, qui se\ncatholicos adserebant, subscripsissent prius cum haereticis\ndamnantes quam primum defenderant fidem, et dicebant haeretici\nsi nostra fides mala est, quare sub Constantio pro ipsa\nsubscriptum est ab his, qui nunc se catholicos dicunt hanc\nfidem uindicantes, quam cum primum defenderent conuicti\n\n\n\n\nrationibus sub Constantio damnauerunt his rebus Ualens\nmotus ignorans uirtutem uerae fidei et constantiam cum inconstantia\nconferens impietatem haereticorum cum (quadam\niustitia uindicabat.\net tacemus, quod etiam sub Ualente\niterum se quidam haereticis tradiderunt, quos nunc nihilominus\nuidemus inter catholicos nominari. inde est, unde\netiam plebes haereticorum ad fidem impiam roboratae sunt,\ndum haeretici in malo perseuerant et, qui putantur catholici,\nde bono recedunt aliquotiens subcumbentes haereticis. qua\nenim auctoritate hi tales episcopi contra haeresim praedicant,\ncui se subscripsisse negare non possunt? et qua fiducia\ncatholicam fidem plebi suadere nitantur, cum constet, quod\neam impiis subscriptionibus reprobauerint?\nuidetisne etiam\nuestris temporibus, sed ut credimus ignorantibus uobis, fidem\nquidem piam, atque utinam uel uere, sed etsi uere cum quadam\ntamen iniustitia uindicari, cum per indignos episcopos uindicatur\nin afflictionem piam fidem defendentium sacerdotum et\nin perniciem fidelium laicorum? sed nefas putatur tot praeuaricatores\ndeicere et conscientem ad iniustitiam turbam\nreprobare. et ubi est iustitia uerae religionis, si addicenda est\nimpiae multitudini et hoc sub piissimis et religiosissimis imperatoribus?\nnon sic in diluuio iudicatum est, ut turba\nuinceret infidelium, sed et Noe ille iustissimus ideo magis\ndeo placuit, quod in illo excidio mundi solus iustus inuentus\nest. nihilominus et in Sodoma et Gomorra graues poenas dedit\nimpia multitudo, unde hospitalissimus Loth ob iustitiam liberatus\nest cum duabus tantummodo filiabus. sed nec dei\naemulator Helias, qui fuit singularis, obtritus est, cum\naduersus illum quadringenti quinquaginta falsi sacerdotes\nniterentur, sed omnis turba illa impia sacerdotum luit poenas\n\n\n\n\n\n\nsub unius fidelis manu et hoc spectante rege Achab, qui\nfalsos sacerdotes impie uindicabat.\nsed nec Iehu rex Israel\ndetulit impiae multitudini sacerdotum; denique omnes falsos\nsacerdotes, qui sub rege Achab fuerant in culmine, cum\nreligiosa fraude in domum religionis impiae conuocasset quasi\neos post ritus religionis remuneraturus, iussit occidi, ita ut\nnemo de his superesset, et legimus. quia ob hoc factum ita\nplacuit domino. ut filii eiusdem regis quarta progenie sederent\nin throno Israel.\nsunt et alia multa simillima exempla. quae\nquidem nos non ideo dicimus. quasi qui uelimus alicuius\nsanguinem fundi: absit hoc a uotis nostris; hoc enim qui\nnunc fieri cupit, exorbitat a legibus Christianis. factum est\nquidem tunc, quia et illo tempore id ipsum diuina lege fieri\nlicebat. quando adhuc totum corporaliter agebatur, donec\ncresceret instructio spiritalis. sed non, quia quidem nunc non\nlicet bonis et fidelibus falsorum sacerdotum sanguinem cupere,\nidcirco fideles falsis sacerdotibus addicendi sunt, ita ut grauissimis\neorum persecutionibus affligantur.\nfalsum uideatur.\nquod dicimus, si non uariis in locis ecclesiae fidelium sacerdotum\nalibi inuasae et alibi destructae sunt, si non interpellationibus\nillorum sancti quique comprehensi et diu ad iniurias\ninclusi et postremo missi sunt in exilium. si non etiam et\nceteri quidam in carr-ere, alii autem tractu et caede mulcati\nanimas reddiderunt, ob nullam aliam causam, quam quia metu\ndiuini iudicii nolebant communicare cum perfidis uel sociis\nperfidorum.\nin Hispania Uincentius presbyter uerae tidei\nantistes quas non atrocitates praeuaricatorum passus est, eo\nquod nollet esse socius impiae praeuaricationis illorum. eo\nquod beatissimo Gregorio communicaret. illi Gregorio, cuius\nsupra, ut potuimus, fidem uirtutemque retulimus? contra quem\n\n\n\n\n\n\nprimum quidem interpellauerunt Baeticae prouinciae consularem,\ntunc demum sub specie intercessionis postulatae ex\naliis locis plebeia colligitur multitudo et irruunt die dominica\nin ecclesia et Uincentium quidem non inueniunt, eo quod ipse\npraemonitus etiam populo praedixerat, ne illo die procederent,\nquando cum caede ueniebant. hoc enim putauit fieri melius.\nsi irae locum daret.\nsed illi, qui ad caedem parati uenerant,\nne sine causa furor illorum uenisse putaretur, certa Christo\ndeo deuota ministeria, quae illic inuenta sunt. ita fustibus\neliserunt. ut non multo post expirarent. sed quia plebs sancta\nUincentii presbyteri magis eos execrabantur post illas eorum\ncaedes, quae in dominico factae sunt, egregii episcopi, ut\nplebs uniuersa terreretur, ab ipsis principalibus incipiunt:\ndenique postulant exhibitionem decurionum ciuitatis illius et\nut includantur in carcerem. ex quibus unus principalis patriae\nsuae, eo quod fidem firmiter ut fidelis in deo retineret execrans\nlabem praeuaricationis, inter eos et ipse catenatus fame\nfrigore necatus est cum fletu et gemitu illius prouinciae,\nquae honestam uitam eius optime nouerat.\negregii et catholici\nepiscopi Luciosus et Hyginus huius crudelitatis auctores\nsunt. et interea inuaserunt quidem basilicam, sed fidem plebis\ninuadere <non> potuerunt. denique alibi in agello eadem plebs\nbasilicam sibi ecclesiae fabricauit, ad quam cum sancto Uincentio\nconueniret. sed satanas, qui nusquam patitur Christum\npie coli. inflammat eos et iterum deposita postulatione ex\ndiuersis urbibus decurionum ac plebeia multitudo colligitur.\nsimul etiam et presbvteri eius ad locum ueniunt,\necclesiae illius ianuas confringunt diripientes inde, quicquid\nad sacra ecclesiae ministeria pertinebat. et postremo, quod\n\n\n\n\nhorroris est dicere, ad cumulum perpetrati sacrilegii ipsum\naltare dei de dominico sublatum in templo sub pedibus idoli\nposuerunt. haec utique illi faciunt, qui paenitentes de impia\nsubscriptione suscepti sunt ad catholicam disciplinam propter\nbonum pacis et unitatis! quid grauius gentilis cultor idolorum\nfaceret, si haberet licentiam ecclesiam persequendi?\nsed\napud Triueros Bonosus presbyter inclusus intestatus ac diu\npoenas senex dedit propter obseruantiam intaminatae fidei\nillius, pro qua et inclytus Paulinus eiusdem ciuitatis episcopus\nin exilio martyr animam dedit. in ipsa quoque urbe Roma\nquam graues persecutiones fidelibus inlatae sunt! ubi et\nbeatus Aurelius episcopus communicans beatissimo Gregorio\naliquotiens afflictus est; sed hic uir sanctus, licet sit saepenumero\nafflictus, tamen propria accersione requieuit.\nin\nMacarium uero presbyterum multa impiorum commissa sunt.\nhic erat in eadem urbe Roma presbyter mirae continentiae,\nnon uino stomachum releuans, non carnis esculentia corpus\ncurans, sed oleo solo escas asperiores mitigans, ieiuniis et\norationibus uacans. sane pro merito fidei et abstinentia habebat\ngratiam sancti spiritus in hoc, ut de obsessis corporibus\neiceret daemonia. ideo uitam eius meritumque memorauimus,\nut tanto magis impii iudicentur hi, qui tales uiuere non\nsinunt in Romano imperio.\neodem tempore grauis aduersum\nnostros persecutio inhorruerat infestante Damaso egregio archiepiscopo,\nita ut fidelibus sacerdotibus per diem sacros plebis\ncoetus ad deseruiendum Christo deo conuocare libere non\n\n\n\n\nliceret. sed quia pro conditione rerum quolibet tempore uel clam\nsalutis nostrae sacramenta facienda sunt, idem sanctus presbyter\nMacarius dat uigilias in quadam domo conuocans fraternitatem,\nut uel noctu diuinis lectionibus fidem plebs sancta\nroboraret.\nsed diabolus, qui fauet impiis, quia et impii fauent\ndiabolo, nec in occulto patitur diuina sacramenta celebrari.\ndenique tendunt insidias clerici Damasi et, ubi cognouerunt,\nquod sacras uigilias celebrat cum plebe presbyter Macarius,\nirruunt cum officialibus in illam domum et plebem dissipant\nnon resistentem ipsumque presbyterum comprehensum non iam\nducere dignantur sed per silices trahunt, ita ut in coxa eius\nperniciosum uulnus fieret, atque alio die sistunt eum ante\niudicem ut magni criminis reum.\ncui quidem iudex ueluti\nsub imperiali rescripto et minis extorquere contendit, ut cum\nDamaso conueniat. sed presbyter memor diuini iudicii praesentem\niudicem non timens reppulit perfidi communionem\natque ideo datur in exilium et, cum est apud Ostiam, atrocitate\nillius uulneris moritur.\ncuius quidem tanta fuit sanctitas,\nut eum etiam episcopus loci illius nomine Florentius\ncommunicans Damaso cum quadam ueneratione suspexerit.\nnamque cum in quodam uetusto monumento eum fratres sepelissent,\nnon est passus idem Florentius iacere eum illic, ubi\nindigna sepultura uideretur, sed transfert eum inde et sepelit\nin basilica martyris Asterii, ubi in loco presbyterii qui t iuxta\nsepulturam. hoc pio suo obsequio, in quantum poterat, Damasi\n\n\n\n\nscelus a se facere contendebat alienum.\naduertat tranquillitas\nuestra: si haec fieri uultis in Romano imperio aduersus sanctos\net fideles ab his qui praeuaricatores sunt, nonne metus est,\nne sanguis fidelium Romanum grauet imperium? nam idem\nDamasus accepta auctoritate regali etiam alios catholicos\npresbyteros nec non et laicos insecutus misit in exilium perorans\nhoc ipsum per gentiles scolasticos fauentibus sibi iudicibus,\ncum utique uestrae constitutiones aduersus haereticos\ndecretae sint. non aduersus catholicos, et tales catholicos, qui\nfidem integram nec sub haereticis imperatoribus reliquerunt,\net quidem grauia multa perpessi.\nsed et nuper temptauit\ngrauiter persequi beatissimum Ephesium episcopum sanctae\nfidei aemulatione feruentem, ordinatum intaminatae plebi\nRomanae a constantissimo episcopo Taorgio et ipso inlibatae\nfidei uiro. sub inuidia falsi impositi cognomenti per suos defensores\ninterpellans iudicem Bassum quasi aduersum Luciferianos.\nsed Bassus olim catholicam fidem uenerans sciebat in Lucifero\nnullam haereseos fuisse prauitatem, quippe quem et bene\nnouerat pro fide catholica decem annos exilia fuisse perpessum,\net pro constantia suae integritatis reppulit accusationes Damasi\nnegans se facturum, ut homines catholicos et integrae fidei\nuiros insequeretur, dicens maxime, quod ipsae constitutiones\nimperatorum contra haereticos solummodo promulgatae uideantur,\nnon contra hos, qui sanctissimam fidem sine saeculi\nambitione conseruant. et tunc primum erubuit Damasus, quod\ninuentus est iudex, qui solus imperialia scripta piissime interpretans\ntueretur.\nnam et hoc ipsum necessarium est, ut\nfalsi cognomenti discutiamus inuidiam, qua nos iactant esse\n\n\n\n\nLuciferianos. quis nesciat illius cognomentum tribui sectatoribus,\ncuius et Bona aliqua doctrina transmissa est ad discipulos\nex auctoritate magisterii ? sed nobis Christus magister\nest, illius doctrinam sequimur atque ideo cognomenti illius\nsacra appellatione censemur, ut non aliud iure dici debeamus\nquam Christiani, quia nec aliud sequimur quam quod Christus\nper apostolos docuit. haereses autem ideo hominum appellationibus\ndenotatae sunt, quia et hominum commenta tradiderunt.\nperdit enim in se Christiani nominis appellationem,\nqui Christi non sequitur disciplinam.\ndicant nunc, quid Lucifer\nnouum docuerit. quod non ex Christi magisterio traditum est,\nquod non ab apostolis discipulis saluatoris transmissum est\nin posteros. et bene, quod libros scripsit ad Constantium,\nnon, ut plerique, gloriam captans ingenii sed diuina testimonia\naptissime congerens contra haereticos et contra ipsum patronum\nhaereticorum. ad diuinam aemulationem pro filii dei amore\nsuccensus. denotent. quid illic contrarium scripturis, quid\nnouum quasi haereticus scripsit. quos quidem libros.\ncum\nper omnia ex integro ageret, suspexit et Athanasius ut ueri\nuindicis atque in Graecum stilum transtulit, ne tantum boni\nGraeca lingua non haberet. parum est: quin etiam propriis\nlitteris idem Athanasius eosdem libros praedicat ut prophetarum\net euangeliorum atque apostolorum doctrinis et pia\nconfessione contextos. et quamuis plurimis in eum laudibus\nerigatur, tamen non aequat ad meriti eius praeconium. et\nquidem cum amplius laudare non posset: ita rerum eius\nsupereminentia quaeuis laudans lingua superatur.\nsed Lucifer\n\n\n\n\n\n\nignarus licet artificiosae eloquentiae, tamen ut prophetico et\neuangelico atque apostolico more scriberet, quod super omnem\nhumanam eloquentiam est, habuit gratiam sancti spiritus ex\nmerito rectae fidei et sincerissimae conscientiae. per quem\netiam diuinas uirtutes operatus est non solum in Sardinia sed\nin ipsis quoque quatuor exiliis usque adeo, ut eum aduersarii\nmagum dicerent, cum apostolicas uirtutes per eum fieri negare\nnon possent.\nuenit ad hunc et sanctus Gregorius et admiratus\nest in illo tantam doctrinam scripturarum diuinarum et\nipsam uitam eius uere quasi in caelis constitutam. iam\nquantus uir Lucifer fuerit, cum illum admiretur et Gregorius,\nqui apud cunctos admirabilis est non solum ex conlisione illa\nOsii sed etiam ex diuinis uirtutibus, quas habens in se gratiam\nsancti spiritus exsequitur?\nquid ergo ? et in hoc impii sunt,\n<quod>cum Lucifer secundum scripturas diuinas et crediderit\net docuerit et uixerit et in nomine Christi sit uirtutes operatus.\nad opprimendos uerae fidei uindices Luciferi nomen imponant,\nnescientes miseri summum se committere sacrilegium, cum\ndoctrinam Christi sub hominis appellatione designant, sicut et\nin hoc impii sunt. quando sacrilegas institutiones pro arbitrio\nhominum editas sub Christiani nominis auctoritate defendunt.\nan non summa impietas est iniquitates suas et sacrilegia sub\nChristi nomine uindicare? an non summa impietas est piam\ndoctrinam sub Christi nomine consecratam humanis appellationibus\ndenotare? sed haec fraus, haec atrocitas aduersus fideles\nin Hispania et apud Triueros et Romae agitur et in diuersis\nItaliae regionibus.\nAdserendum nunc necessario est, quod in his partibus gestum\nest, ubi egregii episcopi non fidei ueritate sed sola catholici\nnominis appellatione uestiti non solum per iudices neque\ntantummodo per manum militarem fideles et ueros catholicos\ndissipant sed etiam interdum per suos clericos ignorantibus\niudicibus uel etiam dissimulantibus atrocia exercent. et qui\nfinis erit, si cuncta referamus, quae singuli quique fidelium\npassi sunt atque patiuntur? unum tamen atrox persecutionis\nfacinus ad compendium referendum est, quod in Aegypto apud\nOxyrynchum commissum est sub totius testimonio ciuitatis.\ncerta pars est apud Oxyrynchum sanctae plebis, in cuius sacro\nnumero plerique quanto intentius ad res diuinas studium\ncuramue posuerunt, tanto sollicitius diligentiusque fidem catholicam\ninuiolabiliter seruare contendunt, ita ut se nullis haereticis\nnullisque praeuaricatoribus per diuina commisceant sacramenta.\nad hanc obseruantiam plerique eorum eruditi sunt\nexemplo et motu beatissimi Pauli, qui isdem fuit temporibus,\nquibus et famosissimus ille Antonius, non minori uita neque\nstudio neque diuina gratia quam fuit sanctus Antonius. nouit\nhoc et ipsa ciuitas Oxyrynchus, quae hodieque sanctam Pauli\nmemoriam deuotissime celebrat.\nsed haec ipsa pars plebis,\nubi uidit episcopum illius ciuitatis nomine Theodorum in\nimpiam praeuaricationem fuisse conlapsum, ita ut non solum\nfidem integram condemnaret neque ut tantummodo impie\nsubscriberet sed ut etiam laicum se fieri ab impio Georgio\npateretur et denuo ab ipso haeretico episcopum ordinari.\nexsecrata est eius communionem habens secum presbyteros et\ndiacones illibatae fidei, per quos fruebatur diuinis sacramentis\n\n\n\n\n\n\n\n\nuna cum supra memorato beatissimo Paulo. sed postea etiam\nepiscopum sibi per tunc temporis episcopos catholicos ordinauit\nsanctum Heraclidam, tanto magis idoneum, quanto et\nfirmius contra haereticos et praeuaricatores debuit ordinari,\nqui et in uita esset perspicuus, a prima aetate deo deseruiens\ncontemptis bonis saecularibus et in fide et doctrina perfectus\nexistens. unde et pro apostolica fide, pro doctrina euangelica,\npro conuersatione caelesti apud cunctos illic uenerabilis est,\nsolis tantummodo haereticis et praeuaricatoribus displicens;\nunde et magis deo placet, cum talibus displicet.\nsed hic\ntantus ac talis ita coepit exercere pontificium, ut ad opinionem\nfidei eius et doctrinae atque ipsius sanctissimae conuersationis\nplerique etiam de longissimis regionibus aduenirent execrantes\nnefariam praeuaricatorum societatem eiusque sacrosanctum\nconsortium desiderantes.\nsed ille egregius bis episcopus hoc\nnon patitur. et primum quidem uexat per publicas potestates,\nita ut aliquotiens solum intempesta nocte raptum per lancearios\nde urbe sustulerit. sed cum eaedem potestates non in\nhoc perseuerant, in quo temerarie coeperant (quod enim ius\nhabere poterant contra episcopum catholicum ? unde et merito\na coepta persecutione cessarunt, maxime unus ex ipsis etiam\ndiuina plaga admonitus), tunc egregius iste bis episcopus iam\npropriis uiribus nititur et mittit turbam clericorum ad ecclesiam\nbeati Heraclidae catholici episcopi eamque euertit destruens\nundique parietes, ita ut ipsum altare dei securibus\n\n\n\n\ndissiparet, cum horrore totius ciuitatis et gemitu, quod illa\necclesia euerteretur, cuius episcopum etiam diuersae partis\nhomines rectae et illibatae fidei confitentur.\naduertite, quaesumus,\npiissimi imperatores et rectae fidei uindices: numquid\npro tam impiis episcopis edicta proponitis, ut hi affligantur,\nqui ob meritum fidei et sanctissimae uitae mundo ipso pretiosiores\nsunt? credite, religiosissimi imperatores, beatum Heraclidam\nunum esse de illo numero sanctorum, de quibus refert\nscriptura diuina dicens: circuierunt in melotis et\ncaprinis pellibus, indigentes, in tribulationibus\net doloribus afflicti; quorum non erat dignus\nmundus.\nquomodo enim beatus Heraclida non talis est,\nqui omnia saecularia respuens oblectamenta per ipsas amaritudines\nconfragosae uitae istius aemulans dominica uestigia\nnudus expeditusque uirtutum iter salutare sectatur, qui sic\npro diuinae fidei amore conspirat, sicuti et sanctos legimus\nconspirasse. nihil habens de saeculo quam pro fide tribulationes\net dolores, sic uiuens, sic incedens, sicuti et illi sancti,\nde quibus supra positum est testimonium? merito ergo et\nbeatus Gregorius ceterique sancti episcopi sanctimoniae istius\nuenerabili consortio in tot malis afflictae ecclesiae uelut\ndiuinis solatiis releuantur.\nnon solum autem in tam uenerabilem\nepiscopum grassatus est Theodorus sed et in ipsam\nsanctissimam plebem eius, quae pro sincerissimi et fidelissimi\nsacerdotis doctrina et moribus instituta est. et longum est\nreferri, quae contra pudorem propositumue sacrarum uirginum\nmolitus est, quarum monasteria pro merito sanctimoniae earum\n\n\n\n\n\n\n\n\nciuitas ipsa ueneratur. sed et ipsos seruos dei aliquotiens\natrocibus afflixit iniuriis, quos magis probauerat sanctiores.\nsed quid mirum, si oues ut lupus affligeret, quarum bonum\npastorem frequenter affligit ?\necce, qui sub uobis piis\nimperatoribus et pro fide catholica uenientibus iactat se esse\ncatholicum, euertens ecclesiam catholicorum, persequens catholicos\nsacerdotes et seruos Christi nec non et sacras eius\nuirgines impie affligens! hic est egregius et sanctissimus ille\nepiscopus, qui cum fuisset primum a catholicis episcopis\nepiscopus ordinatus, postea ab impio Georgio in laicorum\nnumerum redactus nihilominus ab ipso Georgio episcopus\nordinatus est in uexationem fidelium, sedens et communicans\nin una eademque ciuitate cum Apollonio Melitianorum episcopo\nconsentienti impietatibus Georgii et cum ipso item Apollonio\nidem Theodorus persequens beatum Heraclidam catholicae\nfidei uindicem!\necce, cui quasi catholico basilica nunc tradita\nest Apollonii ex generalis edicti uestri auctoritate, cum\nutique idem Theodorus, qui quasi catholicus haeretici Apollonii\nbasilicam accepit, similiter impie gessit, ut gessit et Apollonius,\nnisi quia atrocius gessit Theodorus, cum de episcopo catholico\nfit laicus, damnans piam fidem et subscribens Arrianae\nimpietati, ut ab haeretico iterum episcopus ordinetur! sane\nhinc se uult catholicum uideri, quod et ipse nunc quosdam\npresbyteros seu diacones Apollonii facit suasu quodam laicos\net eos iterum ordinat, ut uideatur turpissimae istius ordinationis\nuicem referre, quam passus est. numquid non excedit\nomne sacrilegium haec ludibria sub nomine catholico uindicare\nin aft!ictionem fidelium sacerdotum atque laicorum ?\nsed et\napud Palaestinam in Eleutheropoli est sacra uirgo Christi\nnomine Hermione, generosis quidem edita natalibus sed fide\net sanctimonia multum facta generosior, ipsam uirginitatem\n\n\n\n\ncondecorans contemptu rerum saecularium et humanae gloriae,\nad quam plerique affectant, etiam qui se saeculo et concupiscentiae\ncarnis abrenuntiasse gloriantur.\nhaec in quantum\ncastimoniam corporis sacro rigore custodit, in tantum animae\npuritatem casta piae fidei obseruatione conseruat, non haereticis.\nnon praeuaricatoribus communicans, eo quod intellegat\nuirginitatem corporis nihil prodesse, nisi et integritatem animae\nsacra confessione tueatur, labem adulterinae communionis\neffugiens et sectans salutaria sacramenta fidelium sacerdotum.\ndenique supplicat religiosis litteris apud beatum Heraclidam,\nut eius sacris uisitationibus iuuaretur.\nsed pro beato Heraclida\nsanctus Ephesius uisitat, qui id temporis ob utilitates\necclesiasticas ad episcopum Heraclidam de urbe Roma uenerat.\nhic est Ephesius, quem supra diximus inlibatae plebi Romanae\nepiscopum a constantissimo Taorgio episcopo ordinatum. sed\ncum uenisset Eleutheropolim, non solum Hermione cum suo\nsacro monasterio releuatur sed et quidam fidelissimi serui\ndei; inter quos etiam nobilis domus religiosi ad catholicam\nfidem Seueri ex tribunis, diu quidem non communicans haereticis\net praeuaricatoribus sed nondum qui inuenisset catholicorum\nsacram communionem.\nubi autem uidit sanctum\nEphesium, post multas examinationes probans eum catholicum\ntradidit se ei in sacram communionem, beatum se iudicans,\nquod domum suam ex insperato diuina misericordia uisitasset\ntam sancti sacerdotis aduentu, ductus in eius admirationem\n\n\n\n\nnon solum uitae eius puritate sed et quibusdam caelestibus\ndocumentis. est enim tantae fidei et sanctimoniae beatus\nEphesius, ut quocumque perrexerit, eum gratia diuina comitetur.\nprobauit hoc et plebs sancta apud Oxyrynchum beato\nHeraclidae communicans, quae illum ob meritum diuinae\ngratiae pia eius dilectione constricta ut quondam Asiani apostolum\nPaulum cum magno fletu deduxit proficiscentem.\nnon\nhaec laudandi studio loquimur sed ut scire possitis, quam\nsanctae et fideles animae sub uestri nominis auctoritate grauissimis\npersecutionibus affliguntur ab his, quos constat ignorantibus\nuobis etiam nunc usque aut haereticos esse aut\npraeuaricatores aut socios talium.\nsed aduersus sanctum\nEphesium modicum quid conati in Palaestina hi, quibus sacra\nueritas onerosa est, postea destiterunt metuentes in illo et\nfidei libertatem et constantiam animi et hoc ipsum cogitantes,\nquod magis haeresis eorum et impietas prodi poterat, si sub\nuobis catholicis imperatoribus integrae et constantis fidei episcopum\nacrius inquietassent. ubi autem idem beatus Ephesius\ninuitatus fidelium litteris in Africam nauigauit nobis apostolico\nmore dans praeceptum, ut circa sanctam fraternitatem diuinis\net ecclesiasticis officiis incubaremus, id ipsum sancta illic\nfraternitate poscente, egregius Turbo Eleutheropolitanae episcopus\nciuitatis nostram exiguitatem despiciens in nos coepit\nuelle consummare, quod in sanctum Ephesium consummare\nnon ausus est, nesciens quod Christi dei gratia etiam\n\n\n\n\n\n\nmissimis seruulis eius patrocinetur, maxime pro causa rectae\nfidei laborantibus.\nnamque hic Turbo, posteaquam audiuit\nquosdam se integrae fidei copulare et per dei gratiam rem\nueri crescere, nobis exitia minitatur et turbas. sed et Seueri\ndomui incendium minitatum ueritati, qui tanto magis fidem\ndei uindicat, quanto et Romano imperio fideliter militauit.\ntemptat quoque et sacram uirginem Hermionem insequi, illam\nfeminam, quam quicumque didicit, ut aliquam de euangelicis\nfeminis admiratus est. sed et singulis quibusque tendit insidias,\nqui nobiscum sacrae communionis consortio copulantur, ueluti\nnefas obiciens ex lege illa Babyloniae, quod intra nostra\ndomicilia sine labe haereseos et sine communione perfidiae\nsecundum euangelicas et apostolicas traditiones desiderantibus\nfidelibus diuina sacramenta celebremus. simili enim furore et\nquondam Babyloniae sanctum Danihelum hostilibus odiis insecuti\nsunt, quod in sua domo deum obseruantia diuinae legis\nadoraret.\nhic est Turbo, qui diaconus fuit Euthychi haeretici,\nsub quo beatus Lucifer Eleutheropolitanae ciuitatis patiebatur\nexilium, qui et ipsum Luciferum fidem libere uindicantem\nmultis atrocitatibus uehementer afflixit. sunt adhuc hodie in\nPalaestina, qui illo tempore istis insequentibus poenas grauissimas\ndederunt, eo quod cum catholicae fidei episcopo Lucifero\nconuenirent. negent, si non inter cetera sua atrocia ianuam\nclausam securibus effregerunt, si non inruentes in Luciferum\nfidelissimum sacerdotem diuina quoque sacramenta euerterunt.\nunumquemque illic de his fratribus, qui conuenerant, impia\n\n\n\n\n\n\ncaede mulcantes; negent, si non hodieque apud se mystica\nuasa, quae tunc impie Lucifero diripuerunt, cum sacris codicibus\npossident.\ntunc utique Turbo cum Eutychio haeretico\nuersabatur: extunc se catholicum dicens catholicos persequitur\nsub auctoritate uestri nominis. auctoritatis piae contemplatione\nfidem catholicam uindicatis: permittetis, piissimi imperatores.\nut sub uestri nominis auctoritate aduersus fideles diu ubique\ndominetur impietas ? expedit enim hoc Romano imperio (quod\ntamen affectu et fide eius. quam Christo deo exhibetis, obseruantiae\ndicimus), ut qui Christum pie praedicant. persecutiones mortesque\npatiantur. ita ut nusquam liceat deo pia altaria conlocare\naut certe, cum conlocata fuerint, destruantur ?\nsub impio Achah\nrege Israel occisis prophetis altariisque destructis interpellat\nHelias deum aduersum Israel in libro regnorum dicens: domine,\nprophetas tuos occiderunt, altaria tua destruxerunt\net ego relictus sum solus et quaerunt\nanimam meam: hanc inuidiosam interpellationem etiam\nuestris temporibus sinitis ad deum fieri a singulis quibusque\nfidelibus sacerdotibus?\nsi enim et taceant, numquid deus\nhaec ipsa fieri ignorat? quid? putamus, quod sine offensione\ndei haec in ueros catholicos et in ueram eius ecclesiam perpetrentur,\nquae olim aduersus seruos dei perpetrata grauissime\ndiuinis animaduersionibus uindicata sunt? et unde sunt tot .\nplagae, quibus orbis Romanus quatitur et urguetur?\nnon opus\n\n\n\n\n\n\nest nunc nos singula quaeque plagarum recensere, quae tranquillitas\nuestra recognoscit cum aestu et sollicitudine imperii\nsui: communem istum dolorem uel tacendo mitigemus, ne\nnon tam compati quam exulcerare uideamur. sed hoc, quaesumus,\npiissimi imperatores, cogitare dignemini, quibus ex\ncausis ista proueniunt, utrum quia fideles serui Christi metuentes\nleges diuinas nolunt cum infidelibus conuenire an quia\nueri catholici a falsis sacerdotibus obteruntur.\nquomodo\nenim non falsi sacerdotes sunt. qui iam non solum ob causam\npraeuaricationis supra expositam deuitandi sunt sed etiam quod\nplurimi quique eorum proprias etiam nunc haereses uindicant\nsub ementita apud uos catholici nominis professione? quis\nenim iam timeat episcoporum impia praedicare, quando totiens\ncommissa impietas honorata est, cum minime deicitur sacerdotio\n? denique cum sint alii eorum Origenistae, alii anthropomorphistae.\nalii autem Apollinaris impii sectam tuentes, triplici\ncuneo alii aduersum sanctum spiritum diuersis studiis solis\nblasphemantes, sed et ipsi quoque, qui pie inter eos putantur\ncredere, patris et filii et spiritus sancti tres esse substantias\nuindicantes uel respicientes: nihilominus hi omnes de uestris\ngloriantur edictis et sibi ecclesias uindicant, cum has impias\nsectas patres nostri apostolica semper et euangelica auctoritate\ndamnauerint.\nquas quidem nunc discutere non est praesentis\nopusculi: sed tamen, quod moueat ad horrorem intentum\nuerae fidei animum uestrum, dicimus. una, ut opinamur.\nhaeresis\napud Ariminum sub haeretico rege suscepta est et nunc sub\nuobis piis catholicis imperatoribus tot haereses uindicantur\n\n\n\n\nnon minus impiae quam est Arrii impietas. et cum aduersus\nse libros uel epistolas singuli quique conscribant, tamen sibi\nomnes uel ex directo uel ex obliqua concatenatione communicant,\ninani studio philosophorum solis disputationibus litigantes,\nnon etiam ut Christiani ex deuotione sacramenti alter alterum\nuelut impium deuitantes, ut iam sicut in scolis ingenii uideatur\ninter eos esse certamen, non autem sacra defensio uerae religionis,\nquandoquidem inter se sacramenta non separant, cum\nimpiis sententiis ab inuicem separentur.\nhoc autem ideo\nfaciunt, quia quidam eorum gloriae humanae, quidam uero\nauaritiae student; et inde est, quod sibi inuicem sub impia\ndissimulatione conludunt, ut nec possessiones perdant ecclesiae\nnec honores. et interea, ut tot suas uelent impietates, ad inlusionem\nsingulorum ueluti benignissimae mentis indicia\npraeferentes aiunt ideo se etiam contraria sentientibus ecclesiasticae\ncommunionis consortio copulari, ne bonum pacis in\necclesia pereat, quasi uero huiusmodi pax Christo deo placeat,\nquae in eius ecclesiam tantas recipit impietates.\nsed hoc\nqui ita putant, audiant de se scriptum: et uiam pacis non\nagnouerunt; non est timor dei ante oculos eorum.\nsed apertius quoque et apud Hieremiam legimus de ea pace\nimpia et iniqua, sicut exequitur subiectum testimonium: a\npusillo eorum usque ad magnum cuncti perpetrauerunt\niniqua, a sacerdote usque ad pseudoprophetam\nuniuersi operati sunt falsa et meditabantur\nobtritionem populi mei pro nihilo constituentes\net dicentes \\'pax, pax ! et ubi est pax? et\nintendendum est, quam atrocia de illis prosequatur, qui hac\n\n\n\n\n\n\nuanissima pace gloriantur; sequitur enim: confusi sunt,\nquoniam defecerunt et nec sic quidem confusionem\nsustinentes erubuerunt et ignominiam suam non\ncognouerunt. propterea cadent in ruina sua et in\ntempore uisitationis infirmabuntur.\nquid mali\ncommittimus. quid impie facimus, si seruantes fidem Christo\nhuiusmodi pacem respuamus, cuius tanta confusio et ignominia\ngrauissimique exitus describuntur ? sed isti egregii pacis amatores\nfidelibus sacerdotibus bellum exagitant. quid enim uult\ndiabolus, quam ut impii et praeuaricatores saeculi pace glorientur?\nquid enim uult diabolus, quam ut hi, qui pii sunt\net fideles, infestantium persecutione uexentur?\nHaec ideo prosecuti sumus, ne per uestri ignorantiam diu fundatur\nsanguis Christianorum piissimam fidem defendentium. quid\nenim prodest, si sitis catholicae fidei uindices et patiamini\ncatholicae fidei sectatores ubique cruciari, ubique effugari,\nnusquam libere piam fidem praedicari?\nhabeant illi basilicas\nauro coruscantes pretiosorumque marmorum ambitione\nuestitas uel erectas magnificentia columnarum; habeant\nquoque porrectas in longum possessiones, ob quas et\nfides integra periclitata est: quid etiam suis impietatibus\nuindicant communes Romanis omnibus ciuitates, ut\nneminem in his pie uiuere permittant, in quibus a plurimis\netiam uana superstitio sine periculo colitur et sine illorum\ninuidia uindicatur? liceat saltem ueritati uel inter ipsa uilissima\net abiecta praesepia Christum deum pie colere ac fideliter\nadorare. ubi et aliquando natus secundum carnem idem\n\n\n\n\n\n\nChristus infans iacere dignatus est.\nhoc, quod petimus, non.\nideo petimus, quasi expauescamus pro uero interfic: deus\ntestis est, qui uerus speculator est cordis, quia per dei gratiam\nnobis ut summum refrigerium est et certa spes futurae beatitudinis.\nsi pro hac fideli adsertione iugulemur. non ergo quasi\nqui timeamus perpeti, ideo sumus ista prosecuti, sed ne\naliorum impietatibus et crudelitatibus sanguis effusus fidelium\nChristianorum diu piissimum uestrae principalitatis grauet\nimperium.\nmaxime sub te, religiosissime Auguste Theodosi,\nqui mira deuotione contra omnes haereticos Christianae religionis\npia confessione conspiras, magnum nobis apud deum fore\nsupplicium credidimus, si apud te tam religiosum, tam piissimum\nimperatorem et Christo deo diuino ac plenissimo timore\nconsecratum, quem uere ad imperium deus Christus elegit,\nquae sunt uerae fidei ac uerae ecclesiae, taceremus. post haec\nnon ambigimus. quo sollicitus agas qua pater imperii, ne in\norbe Romano professae fidei communionisque sinceritas affligatur.\nquicquid in causa sacrae fidei ac professae ueritatis\nsanctius gesseritis, tanto gloriosius et hic et in perpetuum\nChristi fauore regnabitis.\nego Marcellinus preshyter optans\nfelicissimo imperio uestro securam quietem et in regno Christi\net dei perpetuam beatitudinem, piissimi imperatores. ego\nFaustinus, qui non possum dignus uocari presbyter dei, optans\nut et hic multos annos clementissimae diuinitatis auxilio\nfeliciter imperetis et in futuro Christi filii dei regno perpetuam\ncum sanctis beatitudinem consequamini, gloriosissimi imperatores.\n\n\n\n\nAD HAS PRECES ITA LEX AUGUSTA RESPONDIT :\nSalue, Cynegi carissime nobis. Etsi nulla humanis pectoribus\nmaior quam diuinae legis debet esse reuerentia nec adici\nquicquam ad eam possit, cuius ambitiosa praestantia, mundi\nterraeque moderatrix, omne, quod sub nobis esse uoluit fauor\nomnipotentis dei, propitiata custodit:\ntamen, quia per Faustinum\natque Marcellinum plenissimos fidei sacerdotes interpellata\nclementia nostra, uenti sumus ne, si per nos nihil\nfuisset responsum petentibus, nos uideremur annuere his, qui\ndiuinae legi, cui seruimus, contra propositum nostrum aliquid\naddidissent, atque ideo ita utrumque moderamur, ut.petitionem.\nquae est oblata. ueneremur, fidei autem nihil ex nostro arbitrio\noptemus uel iubeamus adiungi. nemo enim umquam tam profanae\nmentis fuit. qui cum sequi catholicos doctores debeat.\nquid sequendum sit, doctoribus ipse constituat.\net sane probabilis\net iusta laudatio precum est, quae omnem prope\nseriem haereticae superstitionis, quae contraria est fidei catholicae.\nordinemque complexa est. nam et unde exorta et quo\nprouecta auctore fuisset, aperuit, quippe cum persuasu quorundam\ntotius saeculi antiquitate mutata acti pro fide in\nexilium innocentes uitam cum summa laude posuerunt.\nsed\ncirca eos non est dilata ultio, qui insidiati bonis moribus et\ncaelestibus institutis paulisper ex contentione non fide sed\nfactione multorum mentes detestanda insinuatione peruerterent.\nnam usque adeo omnipotentis dei mota patientia est. ut poenam.\nquae criminosis post fata debetur, in exemplo omnium ante\nfata sentirent.\nsed ne hoc quidem facto conuerti ad praeceptum\ndei flectique potuerunt: catholicos occultis molitionibus\n\n\n\n\nurguent insequuntur oppugnant; tanta perseuerantia erroris\nest, ut cum aliis diuersae obseruantiae sectatoribus cottidie\npeccare malint quam cum catholicis recta sentire.\nin quo\npetentum laudanda illatio est, qui communicantes Gregorio\nHispaniensi et Heraclidae Orientali, sanctis sane et laudabilibus\nepiscopis, optant in fide catholica sine oppugnatione\nalicuius ac molestia uiuere nullisque appetentum insidiis conuentionibusque\npulsari, quippe quibus placeat susceptam semel\nfidem omni in aeuum religione seruare.\nsit itaque inuiolatum,\nquicquid esse meruit aeternum; non conuentio aliquid, non\nappetitio, non fraus attemptet aliena; utantur, quo in loco\nuoluerint, proposito suo, utantur ad catholicam fidem amore\ndiuino, Cynegi parens carissime atque amantissime.\nsublimitas\ntua praeceptum nostrae serenitatis, quo catholicam\nfidem omni fauore ueneramur, sine qua salui esse non\npossumus, ita iubeat custodiri. ut Gregorium et Heraclidam\nsacrae legis antistites ceterosque eorum consimiles sacerdotes,\nqui se parili obseruantiae dederunt, ab improborum hominum\natque haereticorum tueatur et defendat iniuriis sciantque\ncuncti id sedere animis nostris, ut cultores omnipotentis dei\nnon aliud nisi catholicos esse credamus.\nUALENTINIANUS THEODOSIUS ET ARCADIUS AUGUSTI SALUSTIO\nPRAEFECTO URBIS. Desiderantibus nobis contemplatione uenerationis\nantiquitus iam sacratae basilicam Pauli apostoli\npro sanctimonio religionis ornare, pro quantitate conuentus\namplificare, pro studio deuotionis attollere gratum fuit\ntuae sublimitatis officium, quod ad inspicienda uniuersa,\n\n\n\n\n\n\nut res exigebat, detulisti et omnem situm locorumque faciem\nsermonis congrui diligentia nostrae serenitatis auribus intimasti.\ninstructiores enim nos iubere decuit, quae iubenda\nsunt.\nquare participato examine cum uenerabili sacerdote intimatisque\nomnibus et magnificentissimo ordini et Christiano\npopulo, quae iubemus, sublimitas tua rem diligentiore tractatu\net plena rerum inspectione discutiat. ac si placuerit tam populo\nquam senatui iter uetus, quod basilicae praeterit dorsum\nquodque ripae Tiberini amnis adiacet, innouari, ita ut praesens\nuia spatiis futuri operis applicetur, eatenus per architectos\nfuturae basilicae diriget formam, quatenus se planities extructioni\namica praetulerit, ne ulla inaequalitas splendorem\nfabricae amplificentioris oblimet; siquidem in omni moenium\nfacie decor summus est, quem seruari oportere prima statim\nfronte magnarum aedificationum demonstrat intentio.\niam illud\nipsa res exigit, ut et synopsis operis construendi fideli tendatur\nexamine sumptuumque omnium iuxta pretia rerum, quae in\nsacratissima urbe, praetaxatio plenius ordinetur atque ad nostram\nclementiam debita maturitate referatur; ut communi omnium\nconsilio nostrae quoque serenitatis nutus accedat, quo facilius\nid, quod deuota mens statuit, pro tantae religionis meritis\nexplicetur. ET ALIA MANU PRINCIPIS : Diuinitas te seruet per\nmultos annos, parens karissime atque amantissime.\nHaue Piniane carissime nobis. Populum urbis aeternae\ngaudere concordia et optimum eligere sacerdotem et populi\n\n\n\n\n\n\nRomani esse cernimus instituti et nostris gratulamur id euenire\ntemporibus.\nproinde quoniam religiosum Siricium antistitem\nsanctitatis sic praeesse sacerdotio uoluerunt, ut Ursinum improbum\nacclamationibus uiolarent, nostro cum gaudio memoratus\nepiscopus esse permaneat, Piniane karissime ac iocundissime;\nsiquidem magnum innocentiae et probitatis exemplum\nest in una acclamatione et ipsum eligi et ceteros improbari.\nData VI. Kal. Mar. Mediolani.\nHaue Praetextate karissime nobis. Licet iusta uideatur\nfuisse uindicta. quae illic turbulenter exercitam factionem\ncohercitione sedauit, ubi maxima debet esse concordia, scilicet\nin ecclesiae uel sede uel causa, quarum rerum utraque et\nmodestiam poscit et cultum: tamen nos omnes, qui nuper\npropter illum tumultum deportatione damnati sunt, et propriae\nlenitate naturae et ipsius religionis ac legis contemplatione\nmiseremur, Praetextate karissime ac iocundissime.\ncunctos\nigitur, qui sunt eius et sortis et culpae, praecelsa snblimitas\ntua nostri auctoritate iudicii liberabit. hanc uero formam\ntenebit in posterum, ut si idem pristino statui restituti aliquid\nspiritu iterum gesserint inquieto, quo tranquillitas reformata\nturbetur, seuerissima in eos sententia proferatur. nullam enim\npossunt ueniam promereri, qui non desinunt peccare post\nueniam.\nUALENTINIANUS UALENS ET GRATIANUS PRAETEXTATO P. U. Dissensionis\nauctore sublato omnis causa discordiae sopienda est,\nne aliqua manente materia nihil prosit e medio sustulisse\nfomitem iurgiorum, Praetextate parens karissime atque amantissime.\nquam ob rem praecelsa sublimitas tua defensorum\necclesiae urbis Romae siue Damasi sacrae legis antistitis\npetitione perspecta, qua una tantum ex ecclesiis catholicae\nreligionis obsequio a dissentientibus adhuc dicitur retentari,\nquoniam pro publica securitate metuendum est, ne aliqui hinc\niterum tumultus oriatur, quandoquidem non parua sit separationis\neffigies, si ita aliquid putetur obclusum, Damaso eam\niubebit aperiri, ut singuli uniuersique cognoscant, quo unitas\nstudio sit colenda, qua omnibus pace uiuendum, cum ecclesiis\nrestitutis plenissimam postulet congregatio ubique permissa\nconcordiam.\nIDEM AUGUSTI PRAETEXTATO p. u. Ea nobis est innata moderatio,\nut publicam disciplinam sine cuiusquam calamitate\nmunire cupiamus.\nitaque quoniam animaduersionum occasionibus\nnon fauemus, Ursini sociis ac ministris, quos praecelsa\nsublimitas tua propter quietem urbis aeternae de medio putauit\nesse tollendos, Roma tantum, cuius tranquillitati studetur,\n\n\n\n\n\n\n\n\n\n\nexcepta, ubicumque maluerint absque aliqua religionis iniuria,\nut peregrinari potius quam exulari uideantur, proprio liceat\niure uersari, Praetextate parens karissime atque amantissime.\nneque enim interest nostra, quem habitationis eligant locum,\ndummodo incentiuis dissensionibus ablatis firma sit rursus in\nplebe concordia. Data pridie Idus Ianuar. Triu. AA. conss.\nIDEM AUGG. OLVBRIO P. U. Tu quidem, sicut proximis litteris\nindicasti, enixissimo studio praestare uoluisti, ut nulla in urbe\nRoma possit esse discordia Christianorumque populus profunda\nin otio securitate gaudere. sed quantum Aginatii clarissimi\nuiri uicariae praefecturae scripta testata sunt, adhuc aliquantos\nplacata miscere delectat extramuranisque conuentibus frequens\nstrepitus excitatur, Olybri parens karissime atque amantissime.\nquam ob rem egregia sublimitas tua istius auctoritate praeceptionis\net patriae praestet et legi, ut populo dissenentiti\nnulla intra uicesimum lapidem uel religio ad coeundum possit\nesse uel copia, ut, si cessare non uult, migret, ut iussum\nest, insana collectio. ita demum enim tumultibus cunctis procul\nlongeque summotis certa pax plebi in aeuum omne tribuetur.\nIDEM AUGG. AD AGINATIUM UICARIUM. Omnem his dissensionibus\ncausam, quae, ut prudentia < tua > scripsit, sacratissimam\nurbem Christianorum populo fluctuante confundunt, auferre\n\n\n\n\n\n\n\n\ncupientes iubemus his litteris, ut ab his, quos iuuat turbulenta\nseiunctio, nullus intra uicesimum lapidem conuentus\nhabeatur, Aginati karissime ac iocundissime. itaque spectata\n2\nsinceritas tua admodum salutare praeceptum et quod nullum\ninterpretationibus locum ex aliquo relinquat ambiguo, his\nanimis exequatur, quos paci tranquillitatique reparandae et\niudex debet et ciuis. habes et urbanae in hoc auxilium prae-\n3\nfecturae; nam etiam Olybrium clarissimum atque illustrem\nuirum pari serenitas nostra conuenit arbitrio in factiosorum\nimpios coetus, ut termino, qui euidenter est limitatus, excluderet,\nquo nec in uicino quidem exoreretur id motus, quod\nin urbe non esset. et facile praestabitis duo, quod singuli\npraestare possitis.\nIDEM AUGG. AD OLVBRIUM P. U. Cum nihil possit esse\niocundius uel abundantia uel quiete ac summa felicitas sit,\nquotiens duo ista iunguntur, procul dubio sublimitas tua perspicit,\nquam gratae nobis litterae tuae fuerint, cum et eos\nesse compressos, qui sanctissimam legem tumultu et seditione\nmiscuerant, et annonam communis omnium patriae paulatim\nin statum pristinum redire coepisse testatae sunt.\nsed haec\npropemodum non stupemus in noto; talem enim te futurum\nesse praesumpsimus, cum detulerimus tuis meritis praefecturam,\nqualem statim in administrationis exordiis inuenimus.\ndenique non monemus, ut illustris auctoritas tua eandem\nefficaciam deuotionemque custodiens penitus statum plebis\nuel reformatione pristinae disciplinae uel necessariorum prouisionibus\ncommodorum et modestiae gloria et bonis securitatis\n\n\n\n\n\n\n\n\naccumulet, Olybri parens karissime atque amantissime: proprio\nquippe cura ingenio; satis est, ut inceptis posteriora respondeant.\nneque ita origines criminum metiaris, ut mansuetudinem\nnostram de correctionibus singulorum aestimes consulendam,\ncum omnia, ex quibus aliqua potest esse confusio, sponte\npraeuenias ac sic sollicite uerecundeque compescas, ut nobis\nnon tam incitandi necessitas relinquatur quam gratia comprobandi.\nIDEM AUGUSTI AD AMPELIUM P. U. Iure mansuetudinis nostrae\nsensibus uel diuinitus datum est uel tranquillitate naturae,\nne cum delinquentum facinore legum seueritate certemus ac\nspe emendationis futurae mitiorem esse uelimus correctionis\niniuriam quam prouocat meritum noxiorum, Ampeli parens\nkarissime atque amantissime.\ndudum Ursini inquietudine\nprouocati, fauentes concordiae populi Christiani, quieti etiam\nurbis sacratissimae prouidentes uno interim loco intra Gallias\ndumtaxat perturbatorem tranquillitatis publicae statueramus\niure cohiberi, scilicet ne applicatione morum late dissensionis\nincommodum spargeretur. uerum naturae nostrae mansuetudine\nleuigati ita memorato abscedendi copiam dedimus, ne ad urbem\nRomam uel certe suburbicarias regiones pedem introferre aut\nnequitiae suae contagionem conetur infundere.\nid etiam de\nceteris erroris eius consortibus, Gaudentio uidelicet, Urso,\nRufo, Auxanone, Auxanio, Adiecto, <Leontio> et Rufino sancimus,\nut quos nequitiae similitudo complectitur, eos eadem etiam\n\n\n\n\n\n\nconditio emendationis astringat. quod si quispiam ex memoratis\nsacrilega intentione statutum mansuetudinis nostrae transgrediendum\nputauerit, non iam ut Christianus sed ut legum\nac religionis ratione seclusus seueritatem publicae animaduersionis\nagnoscat. de hac autem eadem obseruantia ad u. c.\nMaximinum uicarium urbis Romae dedisse nos conducibilem\niussionem etiam censurae tuae uolumus innotescere, quo circa\nmemoratorum personas ab his, qui rei publicae nostrae praesident,\nprocliuior statutis exsecutio deferatur maiorque sit\neorum moderatio, qui qualitatem morum suorum atque actuum\nad multorum specula senserint pertinere. ET MANU IMPEBATORIS :\nUale Ampeli karissime atque amantissime.\nIDEM AUGG. MAXIMINO UICARIO URBIS ROMAE. Est istud diuinitus\ninstitutum mansuetudini nostrae, ut, etiamsi morum\nemendatio in hominum uita sufficiat, numquam tamen ab\nindulgendi studio et uoluntate cessemus mitioremque esse\ncupiamus correctionis iniuriam quam prouocant merita delinquentum.\ne quo oritur, < ut) Ursino, quem propter quietem\npopuli Christiani et debitam religioni ac legibus disciplinam\nuno interim loco morari intra Gallias iusseramus, sub ea\nconditione euagandi arbitrium praeberemus, ne uel ad urbem\nRomam uel ad regiones suburbicarias audeat commeare.\nqui si ingrata pertinacia statutum mansuetudinis nostrae egrediendum\nputauerit, eundem non iam ut Christianum, quippe\nquem a communione religionis mentis inquietudo disterminat,\nsed ut hominem factiosum perturbatoremque publicae\n\n\n\n\n\n\ntranquillitatis legum et religionis inimicum iuris seueritas persequatur,\nMaximine karissime ac iocundissime.\nsinceritas\nigitur tua iussionis nostrae serie debita ueneratione praelata\nsingularum urbium atque regionum, quibus temporarie praeest,\nprimores atque incolas propria scriptione conueniat, quatenus\nsciant ita memorato egrediendi terminos iure praescriptos una\ncum inquietudinis suae errorisue consortibus Gaudentio Urso\nRufo Auxanone Auxanio Adiecto Leontio nec non Rufino\nlicentiam praebitam, ut ab interdictis locis incessum intellegant\nabstinendum. sic enim mansuetudinis nostrae indulgentiam\ntemperamus, ne occasione praestita uicinitate inquietorum ad\naliquam forsitan uociferationem religiosi populi studia prouocemus.\nGRATIANUS ET UALENTINIANUS AUGG. AQVILINO UICARIO. Ordinariorum\nsententias iudicum aut temporum limes aut contumacis\npronuntiatio aut habitum coram partibus sancit examen\net haec mediocris auctoritas labefactari atque conuelli nec a\npotentioribus nec ab impudentibus pertimescit: nostra praecepta\nper uestram neglegentiam destituta quae tandem poterit ferre\npatientia? quam quidem dum despicitis excitatis, ut longae\n\n\n\n\n\n\ntolerantiae desperatos sumat accentus et officium metu cogat\nagnosci.\netiamne uiuidius est, quod Ursini inussit amentia,\nquam quod serenitas nostra mitibus persuasit edictis, ut omnes,\nqui impios coetus profanata religione temptarent, uel ad centesimum\nurbis miliarium pellerentur, ubi pertinax furor ab\nobsequentibus destitutus in eius tantum perniciem rueret.\nqui solus erraret, et ut condemnati iudicio recte sentientium\nsacerdotum reditum postea uel ad ecclesias, quas contaminauerant,\nnon haberent uel integrationem iudicii frustra <a>\nnobis impudenti peruicacia precarentur?\nrepetat laudanda\net spectata sinceritas tua, quales ad uirum clarissimum\nSimplicium quondam uicarium litteras clementia nostra transmiserit,\net desinat iterationem sperare mandati, quia pigendus\nmansuetudinis nostrae pudor est instaurare praeceptum.\nUrsinum\nquidem Gallia cohercet et, ne motus aliquos inquietos\nexerceat, cohibet Agrippina secessio: quem tamen ipsum per\noccursantes obtundentem saepius quam maerentem ad hoc.\nut frequentius abiceretur, audiuimus.\nHisacem remotus Hispaniae\nangulus titulo damnationis inclusit. non bene capiti\nconsulturum, si quid turbarum uesanus agitauerit.\nParmensis\nepiscopus eo perniciosior, quod inclytae urbi magis proximus.\net imperitorum multitudinem uicinus exagitat et ecclesiam\nde qua iudicio sanctorum praesulum deiectus est, inquietat]\ninanem uidelicet gloriam sententiae grauioris exspectans: quem\n\n\n\n\nsi quid decessor tuus deuoti uigoris habuisset, porro ultra\ntines debuisset extrudere.\net Florentius Puteolanus post\ndamnationem, quam recto iudicio conuictus accepit ac mansuetudinem\nnostram inquietare conatus dignum tulit improba\noffensione responsum: post quintum decimum annum ecclesiam,\nde qua fuerat extrusus, rursus contaminare conatur, congregationes\nillicitas facere molitur egentemque consilii multitudinem\nperditi animi persuasione deprauat: nostrorum uidelicet\niudicum socordia fretus, qui priuatae gratiae imperialia\npraecepta condonant et religionem, quam nos iure ueneramur,\nquia fortasse ipsi neglegunt, inquietari patienter accipiunt.\nClaudianus etiam ab his, qui contra diuina praecepta initia\nreligionis instaurant, ab his, inquam, quos expelli iusseramus,\naccitus, quasi parum facinoris aggressus esset, si in Africa\nperstitisset, Romae sese dicitur intimasse falsusque praeceptor\nuel expertes adhuc deuio profanare mysterio uel iam initiatos\nex integro nititur flagitio maiore corrumpere, cum religionis\nsanctissimae disciplinam non cumulet iteratio sed euertat.\nquem nos Claudianum dissimili poena ac meruit persequentes\nrepetere tantummodo patriam hactenus commota seueritate\npraecepimus. sed residere etiamnunc dicitur imperitosque sollicitans\net cassa nomina mercede conquirens perdit animas corporum\nredemptorum.\nhinc illi insectatores sanctissimae sedis\n\n\n\n\nnon solum dei numine, quod satis erat, sed etiam iudiciorum\nexamine exploratum mentis sanctissimae uirum, ut etiam diuo\npatri nostro Ualentiniano est comprobatum, turpissimis calumniis\nepiscopum Damasum inquietare non ueriti, postquam desperauerunt\nposse percelli, populum, pro quo ille diuinitati\nobses est, inquietant.\nsed hactenus steterit iners dissimulatio\niudicantum; nec necesse est admonere, quo possit sanctio\ncontempta procedere; hactenus, inquam, steterit apparitorum\nsupina desidia: posthac nisi omnes, ut nominatim iussionis\nnostrae summa complectitur, uel quos turbas istiusmodi\nmolientes sancti episcoporum concilii consensus ostenderit,\nultra centesimum miliarium ab urbe depuleris atque earum\nciuitatum finibus extorres esse praeceperis, quarum plebem\nuel ecclesias uel per se uel per simile sui uulgus exercent,\npraeter aestimationis iniuriam, cuius apud bonos iactura non\nleuis est, piaculum neglectae sanctionis incurres.\nuolumus\nautem, ut, quicumque iudicio Damasi, quod ille cum concilio\nquinque uel septem habuerit episcoporum, uel eorum qui\ncatholici sint iudicio atque concilio condemnatus erit, si\niniuste uoluerit ecclesiam retentare uel euocatus ad sacerdotale\niudicium per contumaciam non <ad>esse, seu ab illustribus\nuiris praefectis praetorio Galliae atque Italiae auctoritate adhibita\nad episcopale iudicium remittatur siue a proconsulibus\nuel uicariis <accitus> ad urbem Romam sub prosecutione\nperueniat, aut si in longinquioribus partibus alicuius ferocitas\ntalis emerserit, omnis eius causae dictio ad metropolitani in\neadem prouincia episcopi deducatur examen, uel, si ipse\nmetropolitanus est, Romam necessario uel ad eos, quos\nRomanus episcopus iudices dederit, sine relatione contendat,\nita tamen ut, quicumque deiecti sunt. ab eius tantum urbis\nfinibus segregentur, in quibus fuerint sacerdotes. mitius enim\ngrauiter meritos cohercemus et sacrilegam pertinaciam lenius\nquam merentur ulciscimur.\nquod si uel metropolitani episcopi\nuel cuiuscumque alterius sacerdotis iniquitas suspectatur aut\ngratia, ad Romanum episcopum uel ad concilium quindecim\nfinitimorum episcoporum arcessito liceat prouocare, modo ne\npost examen habitum, quod definitum fuerit, integretur.\niam\nuero illud, quod in negotiis quoque rerum minorum et in\nleuibus causae dictionibus animis nostris iustitia naturalis inseruit,\nmulto diligentius in causis iustissimis uolumus conualescere,\nne facile sit cuicumque perdito notabili prauitate morum\naut infami calumnia notato personam criminatoris assumere\naut testimonii dictionem in accusationem episcopi profiteri.\n\n\n\n\n\nDE HIS QVAE INTER BONIFATIUM ET EULALIUM GESTA SUNT QVANDO UTRIQVE POST MORTEM PAPAE ZOSIMI EPISCOPATUM ROMANAE URBIS CONTENTIONIS AMBITU PERUASERUNT.\nQuaecumque in urbe Roma geruntur, me tacere non conuenit\npro debito famulatu, quem maiestati uestrae semper exhibeo.\ncum diu episcopus Zosimus graui incommodo laboraret usque\nadeo, ut frequenter mortuus iactaretur, accidit, ut secundo die\npost ingressum meum uita decederet.\nstatim, ut conuenerat,\npopulum alloquendo commonui. ut cum quiete clericorum\ntractatu omnia finirentur nec se rebus disponendis misceret\nturbatio popularis, siquidem certum esset in eligendo episcopo\ndei omnipotentis expectandum esse iudicium, domini imperatores\nHonori et Theodosi pii felices inclyti uictores semper\nAugusti. admonui etiam corporatos, officio quoque interminatus\nsum ac maiores deterrui regionum, ne quis quietem urbis\nuestrae perturbare temptaret.\nquod quidem ita custoditum\nest, ut sine strepitu omnia finirentur. uerum cum uir sanctus\nEulalius ad ecclesiam Lateranensem de exequiis prioris episcopi\na populo et a clericis fuisset adductus, ibi per biduum\ncum maxima multitudine et cum pluribus sacerdotibus remoratus\nest, ut expectaretur dies consuetus, quo possit sollemniter\nordinari.\ncum haec ita essent, subito aliquanti presbyteri\ncum Bonifatio eiusdem ordinis ad Theodorae ecclesiam\ncollecto populo properarunt ibique habito tractatu ipsum\n\n\n\n\n\n\nordinare episcopum uelle coeperunt.\nquod ubi comperi,\nomues, qui pariter erant, ad me ut uenirent presbyteros\ndepoposci ac residens cum uiro clarissimo tribuno Sereniano\neos admonui, ne quid temere fieri paterentur aut contra sacrae\nlegis ordinem uenirent aut contra consuetudinis rationem.\nsed tanta pertinacia restiterunt, ut id quod minati sunt facere\nminime dubitarent. nam etiam presbyterum Bonifatium in\necclesia Marcelli ordinandum esse duxerunt atque cum eo ad\nsancti apostoli Petri basilicam processerunt.\net quoniam\npietatis uestrae est de hac parte ferre iudicium, statim pro\ncompetenti sollicitudine uestram maiestatem credidi consulendam,\nut quid de hac parte pietas uestra decernat, praecepto\nuestri numinis euidenter informer. diu enim, quae contra reuerentiam\nuenerandae legis facta sunt temeritate paucorum, differri\nnon conuenit, ne tarditate firmentur, quae oportet inter\nexordia resecari.\ngesta acclamationum populi, quae singulis\ndiebus habita sunt, relationi meae subieci; quicquid postea\ngestum fuerit, non tacebo. Data IIII. Kal. Ianuarias.\nGestis omnibus recensitis laudanda sublimitatis tuae relatione\nperclaruit in ordinatione uenerabilis sacerdotii quietem ueterem\npaucorum insolentiam attemptare uoluisse. nam cum post\nabscessum uenerabilis uiri Zosimi circa meritum Eulalii ordine\nsubrogandi communi iudicio concinens multitudo sonuisset ac\nplena erga se omnia, quae regula catholicae posceret disciplinae,\nsuccessoris confirmatio custodiret, uehementer miramur aliquos\nextitisse, qui sollemnitate contempta circa ordinationem alterius\nfestinarent.\nin quorum castigandum factum mansuetudinem\n\n\n\n\n\n\nnostram rite oporteret insurgere, nisi hoc tamen genere decerneremus\neos ad ueniam pertinere, quod lapsum cito proprium\ncontuentes ad deprecandi suffragium sunt relapsi, ignosci\nsibi super id, quod uim perpessi conquesti sunt, postulantes.\nconuenire ergo uotum et studium nostrum circa Eulalium\nsacrae legis antistitem sublimitas tua clementiae nostrae auctoritate\npraesenti cognoscat, cui competens numerus ordinantum,\nlegitimi sollemnitas temporis locique qualitas recte uenerandi\nnominis apicem contulerunt. cum autem Bonifatio constet\nomnia defuisse, superflue expectatam sententiam nostram esse\ncensemus, cum factum suum episcopum, qui praesumpserant,\nammotis damnasse precibus uideantur.\nabsoluta itaque decernimus\niussione extraordinaria praesumptione summota Bonifatium\ninterdicta confestim urbe prohiberi: erit uerecundiae\neius, ut morem gerens caelestibus constitutis sponte discedat;\npertinacius resistentem inuitum praecipimus expelli.\nplebeiae\nsane seditionis auctores cum sociis suis sublimitas tua.\nSymmache parens karissime atque amantissime, statuet attineri\natque in eos congrue uindicari, ut res temere praesumpta\nnon transeat impunita. in qua re Afrodisium u. c. tribunum\net notarium dirigi a nostra mansuetudine placuit, ut praesente\neo, quae statuimus, celerius impleantur, quatenus quies\npopuli nulla perturbatione uexetur et pacata eum ueneretur\nuniuersitas, quem secundum ueterem consuetudinem obseruata\nsacrae legis mysteria susceperunt. Data III. Non. Ian.\nRauennae.\nUbi primum sacer sermo pietatis uestrae expectationem\npopuli celeritate praeuenit, omne, quod sibi diuersitas\n\n\n\n\n\n\nuoluntatum usurpauerat de episcoporum electione, summouit ac\ndiuina prouisione inter initia resecauit, quod tarditate imperitae\nmultitudinis crescentibus studiis difficilius potuisset auferri,\ndomini imperatores.\nob quam rem statim debito famulatu\nimplere, quae fuerant imperata, properaui et, quod\nfelicitati clementiae uestrae ascribendum est, res noui exempli\net maximae contentionis magnique certaminis ut (non) sine\ncommotione populi coepta fuerat, ita salua clementia uestra\ncum totius multitudinis quiete finita est.\nnam cum eo tempore\nad me sacra perlata esset auctoritas, quo sancti diei\nerat celebranda sollemnitas, statim, ut oportebat, misso primiscrinio\nBonifatium ut ad me ueniret admonui quod praeceptum\nfuerat agniturus ac se a processione, quam sibi inhibitam\ndidicerat, abstineret. qui conuentione contempta processit atque\neum, quem direxeram, dedit populo uerberandum.\nquod ubi\nnuntiatum est, habito cum u. c. tribuno Sereniano tractatu\nad sanctum apostolum Paulum, quo conuenerat, et sacrae\nexemplaria pro cautela direxi, ne quid f iniuriam publicam\nde praeceptis immissa multitudo temptaret, et partem offici\npariter destinaui.\nsed neutrum fieri passus cum ad urbem\nuellet cum populo remeare, statim ad portas tam contubernales\nquam apparitores occurrerunt, qui eum, ut statutum fuerat,\nurbem uestram ingredi prohiberent. uerum ipsos quoque contemnendos\ncredidit atque uiolenter ingressus a certa urbis\nparte pluribus occurrentibus est repulsus nec permissus, quod\ncogitabat, implere. quod ubi turba quae comitabatur aspexit,\nsine aliquo tumultu dispersa est.\nipse uero extra murum\ndeductus non longe ab urbe remoratur. qui ne occulte per\nnoctem ingressus urbem ad ecclesiam conuolaret et rursus\npopuli studia commoueret, communi tractatu pro competenti\n\n\n\n\nsollicitudine contubernales et apparitores quattuor illic sine\niniuria eius obseruare disposui: expectans, quid pietas uestra\ndecernat, ut quies possit, quae hactenus seruata est, perdurare.\ncirca partem uero Eulalii episcopi uenerabilis uiri, qui eo die\npaene cum omni multitudine ad sancti apostoli Petri basilicam\nsollemnia celebrabat, ubi primum pietatis uestrae praecepta\nsunt publicata, fuit totius laetitia ciuitatis.\nunde ea, quae\npopulus Romanus publico gaudio diuersis acclamationibus\nagens gratias maiestati uestrae credidit publicanda, relationi\nmeae uniuersa subieci, ut agnosceret pietas uestra, et quanta\nquiete uobis propitiis correcta sint, quae male fuerant admissa\ntemeritate paucorum, et quanta gratia suscepta sint, quae\nclementia uestra diuino iudicio et pro uenerandae religionis\nreuerentia decernenda credidit et pro quiete Romani populi in\nperpetuum seruanda constituit. Data VI. Id. Ianuarias.\nPetimus clementiam uestram, piissimi et clementissimi\nimperatores Honori et Theodosi semper Augusti.\nPost abscessum\nsancti Zosimi papae ecclesiae catholicae urbis Romae,\nut fieri mos uolebat atque ipsa religionis disciplina dictabat,\nplures in unum conuenimus sacerdotes, ut de constituendo\nsuccessore communi iudicio tractaremus. sed quoniam Lateranensem\necclesiam obstrusis paene omnibus ingressibus archidiaconus\nEulalius contemptis impie summi sacerdotis exsequiis\ndiaconibus et paucissimis presbyteris ac multitudine turbatae\n\n\n\n\n\n\nplebis obsederat, altero die ad eandem ecclesiam, ubi prius\nab omnibus fuerat constitutum. habita omnium collatione\nproperauimus ibique participato cum Christiana plebe consilio,\nquem deus iussit, elegimus.\nnam uenerabilem uirum Bonifatium,\nueterem presbyterum in lege doctissimum ac bonis\nmoribus comprobatum et, quod eum magis ornabat, inuitum,\nacclamatione totius populi et consensu meliorum ciuitatis\nasciuimus: diuinae institutionis ordine consecratum; nam\nsubscribentibus plus minus septuaginta presbyteris, astantibus\nnouem diuersarum prouinciarum episcopis benedictionem competenti\ntempore constat fuisse celebratam ac post omnia, quae\nsollemnitas exigebat, impleta sunt.\nsed cum supra dictus\nEulalius, qui ante per tres consacerdotes nostros fuerat ex\nmultorum auctoritate conuentus, ne quid sibi temere praeter\nconscientiam cleri maioris assumeret, circumuentis paucissimis\npresbyteris, male acceptis his ac diuersae custodiae mancipatis,\nqui ad prohibendum cum litteris uenerant, exhibito etiam cum\naliis Ostiensi episcopo, quem prope mortuum constat accitum\n(nam tractum esse nolentem senis aegritudo testatur), in locum\nsibi non debitum incustodito religionis ordine per ambitum\nproruisset: coepit factum suum per homines disciplinae inscios\nac religionis ignaros indecenter tueri, aestimans humanis perturbationibus\nse confundere sententiam posse unam.\net\nquoniam clementiam uestram constat falsidica relatione deceptam,\nut nescio quid in iniuriam diuini iudicii sanciretis (nam\ndiuinum est, quicquid tantorum confirmat electio), petimus\npietatem uestram, ut remoueri priora constituta iubeatis atque\nEulalium, qui in locum subrepsit alienum, ad comitatum\nperennitatis uestrae cum auctoribus suis debere deduci. nos\nenim profitemur sanctum papam Bonifatium <cum> nostris consacerdotibus\nadfuturum. relictis enim singulis per titulos\npresbyteris omnes aderunt, qui uoluntatem suam, hoc est dei\n\n\n\n\niudicium, proloquantur.\niubeat etiam uestra clementia omnes\nadesse, quos causa constringit, eici etiam ciuitate nolentes,\nqui se non patiuntur adduci. inuenietis, cum coeperit agitari\ninterna discussio, quod non solum diuinis legibus <ab>horreat\nuerum etiam displicere possit humanis, quo hoc consecuti\nagamus aeterno imperio uestro maximas atque uberes gratias.\n\nAD PETITIONEM PRESBVTERORUM EUIUSMODI SACRUM RESCRIPTUM IMPERATOR P. U. SVMMACHO DESTINAVIT:\nPost relationem sublimitatis tuae delatam mansuetudinis\nnostrae auribus presbyterorum allegatio causam nobis non\nsuperuacuae deliberationis iniecit: ideo decet ambiguitate\nseposita fidem rerum comminus experiri quamque partem\npraetermissus gestae rei ordo arguat, quam seruatus adiuuet,\nmultis coram censentibus approbari, ut utriusque facti simul\nqualitate perpensa et circa ullam rite definita consistat et\ncirca aliam temere assumpta non maneat. Symmache parens\nkarissime atque amantissime.\nob quam rem illustris et\npraecelsa magnitudo tua suspensis omnibus, quae superius\nsunt decreta, nullique interim praeiudicio comparato auctoritate\npraesentis oraculi utrumque hoc est Bonifatium et Eulalium\nreligiosissimos uiros instantia digna conueniet. ut intra diem\nsextum Iduum Februariarum Rauennatum ciuitatem praesentiam\nsuam maturare non differant,\nomnibus aeque admonitis,\n\n\n\n\n\n\n\n\n\n\n\n\n\n\n\n\nqui auctores utriusque ordinationis existunt, ut amota excusatione\nnon desint, ut facto quisque erga alterutrum proprio\nprolatis ecclesiasticae institutionis exemplis defensor existat\nseque purgato alium magis in legem catholicam deliquisse\npraesumpta inmeriti electione conuincat: iudicium de statu\nsuo quisque, si adesse neglexerit, sortiturus, dans nimirum\nintellegi improuide immo illicite se fecisse, quod coram non\naudeat defensare.\nnos quoque ex diuersis prouinciis competentem\nnumerum sacerdotum scriptis nostrae serenitatis accimus,\nut rem deductam in dubium absoluat nobis coram discep<ta>tio\nplurimorum.\ncum autem omnia futuro integra sint\niudicio reseruata, de transactis sibi blandiri neminem decet:\npraesentis enim iudicii docebit exemplum, quid in eiusmodi\nnegotiis obseruari debeat in futurum. Data XVIII. Kal. Feb.\nper Aphthonium.\n. Cum uir clarissimus Aphthonius decurio sacri palatii uestri\ncum caelesti praeceptione ad urbem uenerabilem conuenisset,\nomni genere festinaui, quatenus praeceptis numinis uestri sc\noboedientiam commodarem.\nnam statim conuentis proceribus\nsacra iussio publicata et ad religiosos uiros Bonifatium et\nEulalium missa conuentio est, domini imperatores. clericos\nquoque eorum praecepi pariter admoneri, ut nihil futuro\ncognoscente pietate uestra deesset examini. unde haec omnia\ngestorum serie comprehensa ad plenam instructionem subter\nannexui.\nuerum postquam pars utraque populum diuersis\nseditionibus excitaret, singulos admonitione missa conueni, ne\n\n\n\n\n\n\nad unam ecclesiam conuenirent et. quod fieri non licebat,\ninter se multitudo confligeret. sed hoc illis uisum est, credo,\nsuspectum, quod quietem suadendam credidi hominibus perturbare\nuolentibus ciuitatem. ob quam rem ambae partes\ncalumniosis me crediderunt contestationibus appetendum, ut\nerrorem suum compositis mendaciis excusarent. quod ne\n- in aliquo clementiam uestram lateret, eadem quae optulerunt\nactis inserta transmisi, ne quicquam suppressum esse quererentur.\nsuperest, ut apud clementiam uestram nullius partis\nstudiis famuli uestri appetatur absentia, qui semper maiestati\nuestrae puris seruitiis approbatus me ab oppugnatione uel\nfauore ambarum partium ut decebat credidi separandum.\nData VIII. Kal. Februariarum.\nOmnia quidem clementia nostra in praesenti beatitudini\nuestrae congrua ordinatione mandauit, ut sequestratis omnibus\nuestro iudicio, quid obseruari propter quietem populi deceat,\nfiniretis.\nmeminimus quoque hoc a nobis imprimis, quod\n\naequitas expetebat, esse mandatum, ut hi episcopi, quos interfuisse\neorum ordinationibus constat uel postea subscripsisse,\nsine iniuria sui et manente reuerentia iudices non sederent\nnec ullum praestare testimonium possent, ne non tam nouam\nprolaturi sententiam quam seruaturi factum praeteritum uiderentur.\nhi ergo, sicut superius diximus, ab ea disceptatione\nse abstinere debebunt.\nillud quoque similiter custodiendum\nbeatitudo uestra esse cognoscat, nulli parti praeiudicium comparatum,\nquod a nobis antea claruerat constitutum. cum enim\n\n\n\n\n\n\n\n\nceleriter destinata iussa propter quietem populi pietatis nostrae\nsequenti auctoritate summota sint, nihil hinc aut uindicare\npars altera poterit aut altera formidare.\nattendentes ergo\niudicium dei, quod in tali causa uobiscum simul residere\nmanifestum est, examinatis omnibus id uos custodire decet,\nquod infundente caelesti spiritu habere Christianae legis integram\nreuerentiam possit.-\n\nHAEC SVNODUS INTER SE DISSENTIENS PRAESENTEM CAUSAS TERMINARE NON POTUIT. UNDE UENERABILIS IMPERATOR HONORIUS AD MAIUS CONCILIUM HOC CREDIDIT NEGOTIUM DIFFERNDUM ET INTERIM PROPTER DIES QVI IMMINEBANT SAXCTAE PASCHAE UTROSQVE BONIFATIUM SCILICET ET EULALIUM AB URBE IUSSIT ABSCEDERE ET SPOLITINUM EPISCOPUM ACHILLEUM NOMINE SACRA IUSSIT MVSTERIA CELEBRARE SVMMACHO PRAEF. URBI HOC IDEM SUIS SCRIPTIS INSINUANS:\nMagnarum deliberationum non debet citum esse iudicium\nnec temere proferenda sunt, quae seruanda in perpetuum\nsanciuntur.\nsaepe de episcopis urbis aeternae <per> altercationem\npartium sub examine sacerdotum concussa cognitio\nest. sed ne quid festinum celeritate iudicii proferatur, id\nclementiae nostrae sedit arbitrio, ut, quoniam uicinitas sanctorum\ndierum episcopi praesentiam postularet nec in urbe\nsacratissima fas esset pascharum praesentim dies sine sacerdote\ncelebrare. idcirco. Symmache parens karissime atque\namantissime, illustris magnificentia tua Achilleum nos elegisse\n\n\n\n\n\n\ncognoscat, quem a fauore partium constaret alienum, qui\nmysteria sacrae obseruationis impleret. transactis uero festis\ndiebus ex iudicio sacerdotum quae debeant custodiri consilio\nmaturiore tractabimus.\nmonemu3 sane, ut regionum primatibus\neuocatis disciplinae publicae quietique prospicias; quibus decretorum\nnostrorum praecepta iubeas aperiri, ne quis scilicet\nullum tumultum neque seditionem audeat commouere. quam\nsi quis insana persuasione conciuerit, non in eos tantum, qui\nin perturbatione fuerint deprehensi, sed in regionum quoque\npriores intellegant uindicandum. nouimus enim quietem publicam\nfacile custodiri, si incentorum cupiditates ac fomenta\ncessauerint.\nQuoniam de Romano sacerdotio propter angustias temporis,\nquas dierum sollemnitas fecit, quae abesse episcopos a\nsuis ecclesiis non sinebat, dilatum constat esse iudicium,\nrecte nostra serenitas credidit ordinandum, beatitudo tua ad\n< Urbem > uenerabilem congrua ueneratione festinet, quatenus\nsanctae paschae dies ea qua conuenit quiete cum sollemnitate\nconsueta populis repraesentes nec consuetudini obsit, quod\ndifferri synodum multiplex necessitas fecit.\nillud sane in\nprimis ac praecipue commonemus, ne umquam ulla illorum\nmentio fiat, de quibus constat suspensos esse iudicio.\nScimus, patres conscripti, a uobis cunctationem nostram\nnon posse reprehendi, quibus semper in re omni probatur\n\n\n\n\n\n\n\n\nconsiliorum iudiciique maturitas. nec sane de summis cita\ndebuit et potuit esse sententia, quam ut aeternam ita probabilem\net ex omni parte decet esse perfectam.\ninter episcopos,\nquos in urbe sacratissima fauentium studia uel partium\nuoluntas elegerat, ab omnibus qui aderant sacerdotibus iusseramus\naudiri et aliquotiens iterata cognitio est. uerum cum\nlongiores moras examinatio iustae cognitionis afferret et plura\ninquisitio iudicum diligens inueniret, quibus finis citus non\nposset imponi, et festorum dierum celebritas celeritatem definitionis\nexposceret, ne quid temerarium promeremus, rem omnem\ncredidimus differendam.\nmissus itaque est Achilleus uir\nreligiosus episcopus Spolitinae ciuitatis, per quem sanctorum\ndierum celebritas impleretur. amplitudinis uestrae est popularium\nmentes ad quietem consilii salubritate retinere, cum\nprobabilem ac necessariam dilationem nostram dubitare nequeatis.\nData Id. Mart.\nFidei curam, Quirites optimi, maximam iudicantes nihil\nfestinum aut inmaturum credidimus proferendum. ea enim in\ncausa religionis decerni censemus, quae sine errore ac reprehensione\nsententiae ab omnibus comprobentur.\nitaque cum\nin cognitione de episcopis, qui in urbe fuerant constituti, sub\niudicio sacerdotum intentionis haereret ambiguum nec nascentibus\nsubinde causis finis certantibus studiis posset imponi\nac diu de rebus uariis deliberatio nostra penderet, <in> futuram\ncognitionem ad integrum sacerdotum numero pleniore concilium\nomne negotium constituimus differendum, ut causa\nex omni parte librata transactis paschae diebus terminum,\n\n\n\n\n\n\nquem aequitas uel religio poscebat, acciperet. simul, quia de\nsacerdote nihil poterat definiri, temporarie elegimus, qui reuerenda\nsacris diebus mysteria celebraret. ut uobis, Quirites,\nad honorem sacrae urbis praesto esset sollemnitas sacerdotis.\nquare imitati patientiam nostram placidis animis, quae pro\npace publica suademus, accipite: sanctorum cultus dierum\ndebita tranquillitate transcurrat, quietem publicam seditio nulla\nperturbet. fauor proprius circa nullum, qui notetur, appareat.\ndecet enim suspensis sensibus omnia nostro integra uos reseruare\niudicio nec furore quodam sed debita probitate expectare\npotius quam poscere sacerdotem.\nquod si prauos mcentores\nsecuti turbas et tumultus potius quam quietem ac modestiam\nlegeritis, quibus fauetis, monstrabitis nec solum uobis sed et\nauctoribus uestris, quorum consiliis inhaeretis, periculum\nsalutis. ad quod nos compellitis, imminebit. neque enim uenia\ndignus est, qui ab improbitate humanitatis nostrae monitis\nnon poterit retineri. Data Id. Mart.\nSANCTO AC UENERABILI PATRI PAULINO EPISCOPO. Iam tunc\nfuit apud nos certa sententia nihil ab his sacerdotibus, qui\nad synodum conuenerant, posse finiri, cum beatitudo tua de\ncorporis inaequalitate causata itineris non potuerit iniuriam\nsustinere. et per absentiam sancti uiri, non quidem optentura,\ninterim tamen uitia gratulantur, cum praua et uetus ambitio\net cum benedicto uiro sanctaeque uitae diu uelit habere\n\n\n\n\ncertamen et contra haec apostolicae institutionis bona de praesumptis\nper uim parietibus existimet confidendum.\no uere\ndigna causa, quam non nisi coronae tuae beata uita discingat.\ndilatum itaque iudicium nuntiamus, ut diuina praecepta ei\nuenerationis tuae ore promantur, qui ea secutus implesti. nec\npotest alius eorum praeceptorum lator existere, quam qui\ndignus apostoli discipulus approbaris specialiter.\nitaque\ndomine sancte, merito uenerabilis pater. iustus dei famulus,\ndiuinum opus contempto labore tributurus hoc nobis uisitationis\ntuae, si ita dicendum est, munus indulge, ut postpositis\nomnibus, quoniam temperati aeris tranquillitas suffragatur.\nsynodo praefuturus sine intermissione etiam desideriis nostris\net benedictioni, quam cupimus, te praestare digneris.\nSerenitas nostra cum in omnibus causis tum praecipue in\nhis. quae ad uenerabilem religionem pertinent, perpensum\ncupit habere iudicium.\nde sacerdotio urbis aeternae exortam\ncontentionem etiam trans maria iam credimus nuntiatum.\nquae a paucis non potuit terminari et ideo multorum necessarium\nconstat esse iudicium.\nquapropter sanctitas uestra,\nquos uitae bouum et legis doctrina commendat, intra diem\nIduum Iuniarum ad Spolitinam ciuitatem amputatis excusationibus\nproperare dignetur, ut id, quod ueritas uel religionis\nnorma dictauerit, deo pariter cunctorum mentibus aspirante\nsententia iudicetur, ne diutius apostolicae sedis sacerdotium\ndifferatur.\nAliam quidem uidendae uenerationis tuae causam optaueramus\neuenisse, ut desiderato benedictionis tuae frueremur\naspectu. sed quia aduersus papam urbis Romae ambitio reprehendenda\ncertamen indixit et sanctam uitam in episcopo aestimat\nnon quaerendam, coeptum super hac discussione iudicium\nminor numerus sacerdotum, quam synodi consuetudo deposcit,\nin plures doctissimosque uiros, quorum sanctitas tua princeps\nest. prorogauit. neque enim praemia castitatis et meriti summotis\nuitiis, quae respuit diuinae religionis sacrosancta praeceptio,\nper alios quam tales uiros oportuit reuelari.\net quamuis\nsufficere domni germani mei Augusti principis scripta potue-_\nrunt etiam mea tamen, quibus aduentum sanctitatis tuae\nprecarer, adiunxi. quaeso itaque, domine sancte, pater merito\nuenerabilis, ut duplex beneficium tributurus et desideratae\nnobis benedictionis tuae et necessarii pro beatitudine iudicii\nproferendi intermissis omnibus deum intuens, de cuius sacerdote\nfirmando labor ueniendi non debet recusari, ( te > praestare\ndigneris.\nPeruenisse ad uenerationem tuam certa est pietas nostra\naduersus papam urbis Romae uitia cum castitate pugnare et\n\n\n\n\n\n\nhuiusce rei tam diuturnum esse conflictum, ut inter tot sacerdotes,\nqui ad synodum conuenerant, quibusdam dissentientibus\nnondum potuerit apostolica praeceptione firmata uita praeferri.\ntuam tamen se interdum bene scire astipulanti quoque ea\nparte quae discrepat, sine dubitatione confessi sunt, ut plane\nfuerit manifestum expectari tuae iudicium sanctitatis, in cuius\npraesentia promenda sententia differretur, qui merito uitae\npraecedens recte etiam ex transmarinis regionibus, ut iudicare\npossis, expeteris.\nsed quamuis sacra domui germani mei\nAugusti principis ad Italiae synodum conuocans auctoritas\nnon neglegenda peruenerit, socianda specialiter etiam serenitatis\nnostrae scripta iudicamus, quibus precor, ut desiderabilem\naspectum benedictionis tuae sine excusatione concedens omnipotenti\ndeo gratum iudices hunc laborem, quod et pro eximio\nsacerdote et pro sanctae uitae meritis sententiam prolaturus\nremunerationem uexationis huius in praemio diuino intellegis\nconstitutam. Data XIII. Kal. April. Rauennae.\nSUBLIMI AC PRAECELSO PATRONO CONSTANTIO SVMMACHUS. Quaecumque\nsubito nullo opinante proueniunt. nec ad culpam\niudicis referri possunt et populum rationis ignarum insperata\nnouitate perturbant.\nuir namque religiosus Eulalius quinto\ndecimo Kal. April. urbem me nesciente meridianis horis ingressus\nest. quem credidi aliquod secum pertulisse praeceptum;\nuerum eodem die circa uesperum Spolitinus episcopus missis\nlitteris me credidit admonendum, quod sacra ad se manante\nin urbe diem sanctum paschae iussus sit celebrare. quod\n\n\n\n\n\n\npraeceptum ante penitus ignoraui, domine semper illustris et\ncuncta magnifice meritoque sublimis ac praecelse patrone.\nquod cum mihi post sancti Eulalii innotuisset aduentum,\nstatim parendum credidi inuictissimi principis imperatis.\nuerum\ncum interiecto die urbem sanctus Achilleus episcopus\nesset ingressus, commotio extitit populorum, ut ab una parte\nmultitudo armata ferro et telis ad forum militari habitu conueniret.\net cum conuocatis proceribus processissem, ut habito\ntractatu pro quiete urbis populum alloquendo compescerem,\nprimo pauci ad conuentum uenerunt, dein, cum expectaretur\nsancti Achillei episcopi praesentia, ut quae iussa fuerant\npublicaret, multitudine resistente uenire non potuit.\net cum\nad forum Uespasiani tam ego quam uir spectabilis uicarius\nperurguente populo fuissemus egressi, ut quietem utriusque\npartis multitudini suaderemus, subito armati serui telis et\nsaxis, aliquanti etiam ferro, populum partis Eulalii aggressi\nsunt. qui inermes conuenerant, ut quid praeceptum de episcopo\nSpolitano esset agnoscerent, quosque ita sauciauerunt\nqui parati aduersus imparatos uenerant, ut me quoque et\nuirum spectabilem uicarium crederent appetendos, dum seditioso\nfurore nullam admittunt penitus rationem.\nnisi ad liberandos\nnos diuinitas affuiset egressique per secretiorem partem\nictum saxorum et impetum conspiratae multitudinis uitaremus,\nminime potuissemus euadere. quorum maiorem partem in\nseruis constat fuisse, ex quibus aliquanti agniti atque tenti\nsunt audiendi.\nunde, quod partium mearum fuit, excellentiae\nuestrae suggerere properaui, ut certum finem rebus, cognitis\nquae gesta sunt, magnitudo uestra decernat. cum enim et\nsanctus Eulalius fuisset ingressus et tertia die secutus esset\nepiscopus Spolitinus nec aliqua ad me data uirtutum\n\n\n\n\nuestrarum, quae sequerer, praecepta uenissent, perturbatio totius\nplebis, quae in se et in periculum iudicum saeuiret, exorta\nest, et nisi celeri responso ante diem uenerabilem paschae\nquid fieri debeat iusseritis, minantur se populi inuicem pugnaturos,\ndum de Lateranensi basilica alterutrum se aestimant\nexcludendos. ne quid igitur aduersi (quod sublimitatis uestrae\nfelicitas auertat) eueniat, peto ut euidenti praecepto excludi\nfuriosae contentionis periculosam pertinaciam censeatis. Data\nX. Kal. April.\nUt certa possimus quaeque cognoscere et factionum auctores\nfideli nuntio et inspectore non lateant, cancellarium nostrum\nUitulum direximus, ut domni inuictissimi principis affatus\natque iudicium ad eximietatem tuam uel ad populum celeri\nfestinatione deferret, illudque monemus ut.\nquicquid sacris\nauctoritatibus continetur, nulla temeritate uioletur et, quae\npraecepta sunt, effectui celeri tradantur instantia. ne augusta\nclementia, quod nunc agnoscitur distulisse, commota maiestatis\nsuae uigore emendare non differat.\nCum ad sanandum primae perturbationis errorem hoc genus\nconsilii clementia nostra reparandae pacis cupida repperisset,\nut, donec de confirmatione urbani sacerdotii sententia procederet\nabsoluta, uterque eorum, quorum causa tumultus antea\nconcreuisset, a sacratissimae urbis conuersatione seiunctus\n\n\n\n\n\n\nfuturi iudicii expectatione penderet spatio, quo contineretur,\nalterutri euidenter expresso:\naequo animo dissimulare non\npossumus praeceptis clementiae nostrae publicum paene bellum\nquo calcarentur indictum; mouendi eius caput Eulalium, qui\niussa transcenderit, extitisse, secundum ordinem praeceptorum\npaulisper abesse non passum, Symmache parens karissime.\nunde sublimitas tua hoc nos statuisse cognoscat, ut et salubris\nsuperior ordo praecepti et moderata synodi ordinatio\ndebeat custodiri, quod aliter fieri non posse censemus, nisi\nEulalius omnimodis urgueatur, ut omni celeritate ab urbe\ndis( ce )dens insolenti populo praesens incitamenta non praebeat\nnec innocentibus causa mortis existat.\ncui esse dubium non\ndebebit. si in hac praesumptionis obstinatione durauerit, non\nsolum de statu suo iudicium iam prolatum uerum etiam de\nsalutis discrimine proferendum (culpa enim nullam ueniam\niam meretur, quae cum praedicitur non cauetur), nihil ex hoc\nexcusationis habituro, quod se inuitum a plebe asserat retentari.\nsi qui autem ex numero clericorum communicandum\nEulalio iudicio pendente censuerit, pari se sciat sententia esse\ndamnandum; laicos uero, qui post interdictum mansuetudinis\nnostrae communionem Eulalii putauerint expetendam, honestioris\nloci poenam proscriptionis. seruos uero capitis esse\nsubituros nec ab hoc periculo dominos exuendos.\nprimates\nuero regionum nisi spiritum plebis inconditae domuerint et\nfrenarint. sciant se raptos ultimo iudicio esse subdendos.\nSpolitinus autem episcopus, sicut dudum fuerat definitum,\nsanctis paschae diebus ordinem festae sollemnitatis implebit.\ncui ad celebranda mysteria Lateranensem ecclesiam soli patere\ndecernimus, reliquis qui hoc praesumere uoluerint propulsatis.\n\n\n\n\nsane si praedictus sacerdos Spolitanae ciuitatis t in loco eius\nsanctorum mysteriorum ordinem completurus suscipi debeat\nadmonemus.\nper omnes uero titulos uel loca, quae conuentu\ncelebri frequentantur, haec quae statuimus proponentur. ut\nuniuersis liqueat et noluisse nos turbidum aliquid perpetrari\net adhuc ut turbata componi debeant opperiri. sciat sane\nsublimitas tua primiscrinium et reliquum officium, quod tuis\nactibus obsecundat, non solum grauissimae multae dispendiis\naffligendum sed et supplicium capitis sortiturum, nisi enixa\nopera commodata statutis clementiae nostrae praebere maturarit\neffectum. Data VII. Kal. April. Rauennae.\nDOMINO SEMPER ILLUSTRI ET CUNCTA MAGNIFICO MERITOQVE\nSUBLIMI AC PRAECELSO PATRONO CONSTANTIO SVMMACHUS. Ubi primum\nsacra domini nostri inuictissimi principis praecepta perlata\nsunt, statim, ut conuenerat, debitum tribui famulatum.\nsed Eulalius ea obstinatione, qua sine praecepto sacro urbem\ningressus est, etiam egredi constrictus per omnes potestates\npari pertinacia detrectauit. nam uespertinis horis per officium\nurbanum id quod praeceperat inuictissimus imperator ea die,\nqua perlatum est, ei innotuisse agnoscitur, domine semper\nillustrissime et sacratissime, magnifice meritoque sublimis ac\n\n\n\n\n\n\npraecelse patrone. quo lecto mandauit se diligentius tractaturum\nnec tamen instanter admonitus exire curauit.\nalia\nuero die rursus per omnem apparitionem etiam nocturnis horis\nadmonitus collecta multitudine Lateranensem basilicam ausu\ntemerario credidit inuadendam. uerum habito tractatu cum\nproceribus omnibus officiis destinatis ut pelleretur iniunctum\nest. nam et uir spectabilis uicarius ad eandem basilicam ire\ndecreuerat, sed primo accedere prae nimio terrore non potuit.\nego autem tam corporatis directis quam omni officio ideo\nilluc ire non potui, ne quis mihi aemulus faceret religionis\ninuidiam.\ntamen salua excellentia uestra irrumpentibus pluribus\ncorporatis et maioribus regionum. qui praeceptis imperialibus\nseruiunt. de eadem ecclesia fugatus Eulalius de urbe\nexpulsus est atque adiunctis apparitoribus illuc directus, ubi\niussus fuerat residere.\nmandatum etiam, ut uir religiosus\nsanctus Achilleus episcopus cum quiete, quae iussa sunt, illo\neiecto sine strepitu populi pro sanctorum dierum reuerentia\ncelebraret. nam ad custodiam basilicae Lateranensis apparitores\napposui, ne cui alii redderetur. partis quoque Eulalii aliquanti\ncapti sunt clerici seditionis auctores; de quibus quid iubeatur\nexpecto.\net quoniam de his interim, quae gesta sunt, uniuerse\nuirtutibus uestris credidi suggerendum, quicquid sequentibus?\ndiebus pro quiete urbis, quam uestra felicitas regit, gestum\nfuerit, singillatim pro rerum fide et ordine melioribus indiciis\nnuntiabo.\nModeratione praecipua egit nostra serenitas, ne locum possit\ninuenire praesumptio. ideo enim in iudicio uenerabilium\n\n\n\n\n\n\nsacerdotum est dilata cognitio, ut quicquid religio, quicquid ueritas\npostulabat, absque ulla perturbatione hoc disceptatio tranquilla\ndecerneret.\nsed Eulali usui-patione contra sententiam uenerabilis\nsynodi multa illicite commissa fuisse relationis textus\nedocuit: qui praesentia sua causam furoris populo subministrans\ntotum perire uoluit, quicquid moderatio nostra conseruat.\nnam cum ordinatione nostra et sententia episcoporum,\nquorum in synodo maior se multitudo collegerat, consensu\netiam partium et professione id fieri definitum esset, ut sciret\nse specialiter esse damnatum, quicumque ad incitandum populum\nurbem fuisset ingressus: oblitus sui probauit ex praesenti\nfacto, quale uideatur habuisse principium.\nquoniam\nergo recte hunc post tot admissa urbe constat esse depulsum,\nad quam eum accedere non debere et clementiae nostrae et\nepiscoporum uidetur statuisse iudicium: Bonifatium uenerabilem\nuirum episcopum, ad cuius moderationem auctoritatem\nnostram recte censuimus esse iungendam, Symmache parens\nkarissime atque amantissime, sublimitas tua urbem ingredi\ndebere nos statuisse cognoscat, ut sub eius gubernaculis religiosae\nlegis reuerentia moderatione solita compleatur. Data\nIII. Nonas April., accepta VI. Id. April.\nQuaecumque deo auctore firmantur, merito diuino pietatis\nuestrae iudicio proferuntur. nuper namque cum ad me famulum\nuestrum sacra clementiae uestrae emanasset auctoritas, qua omni\nambiguitate summota uenerabilis uiri Bonifati episcopi maiestas\nuestra sacerdotium roborauit, tam grata uniuersis quae iussa\n\n\n\n\n\n\nsunt extiterunt, ut haec et ordo amplissimus et Romanus\npopulus comprobaret, domini imperatores Honori et Theodosi\npii felices inclyti triumphatores semper Augusti.\nnam cum\nstatuta caelestia per me essent recitata populis et edictis ex\nmore ubique positis publicata, tantus fauor et laetitia totius\nextitit ciuitatis, ut sibi et religionem redditam et praestitam\nquietis securitatem omnes gratulatione congrua testarentur.\ninteriecto itaque biduo urbem supra memoratus uenerabilis\nepiscopus omni occurrente plebe ingressus est, sicut serenitas\nuestra constituit: officii quoque mei obsequia minime defuerunt.\nnec iam aliqua dissensio remanet populorum, cum\nomnes diuino iudicio et maiestatis uestrae acquieuerint uoluntati.\ncessantibus igitur studiis unum omnes, quod praecepto\ndei admoniti statuistis, sentire coeperunt atque acclamationibus,\nquae subiectae sunt, gaudii sui causas plebs Romana testata\nest ac serenitati uestrae gratias in dies singulos agere non\ndesistit, quorum prouisio sicut pacem orbis tuetur, ita quietem\nurbi restituit populoque concordiam.\nUICTOR HONORIUS INCLVTUS TRIUMPHATOR SEMPER AUGUSTIS\nLARGO PROCONSULI. Inter omnes curas nec illa nos minus\nsollicitant, quae pertinere ad sacerdotium iudicamus. cum\nenim de confirmando episcopo urbis aeternae controuersia\ntractaretur atque hi, qui in unum positi erant, episcopi de\ntanto negotio paucos se aestimarent ad sententiam proferendam,\nplacuerat, sicut sacri apices cucurrerunt, ut ex Africanis uel\nGallicanis prouinciis plures episcopi commearent, ea uidelicet\n\n\n\n\n\n\n\n\n\n\nratione, (ne > in medio tempore quicquam praesumeretur <in>\nid quod nostra sententia ordinauerat uel quod statuisse synodi\nsententia uidebatur.\nsed his omnibus despectis Eulalius sola\nusurpatione moram credidit occupandam. quem, sicut decebat,\nnostra auctoritate constat expulsum ac sanctum Bonifatium\nepiscopum roboratum.\net quoniam consumptum negotium\nest, incongruum nostra clementia iudicauit, si episcopi nauigationis\nuel itineris iniuriam paterentur. unde sciat spectabilitas\ntua synodum fuisse solutam. admone igitur praemissis sacris\naffatibus auctoritate tua singulos sacerdotes, ut sciant hanc\nordinationem esse seruandam, quae continet, ut quisque in\necclesia sua orationibus uacet, ut conuenit, propter quod causa\noptimo iudicio iam terminata uideatur. Data sub die VII.\nId. April.\nDOMINO PARENTI HONORABILI AURELIO EPISCOPO LARGUS. De\nmerito sacerdotis, quem suis deus idoneum probauit, cessauit\ncertamen. sanctum igitur ac uenerabilem uirum Bonifatium\nurbis Romae episcopum firmauit clementia principalis, cuius\nelectione dudum sanctitatem tuam praecepit acciri, sicut sacri\ntestantur affatus sui cum ueneratione prolati.\noportet igitur\npopulos ecclesiasque tuas festinanter inuisas, cui nauigationis\nest adempta necessitas. ET ALIA MANU: Incolumem te diuinus\nfauor praestet annis compluribus, domine pater merito\nhonorabilis.\nUICTOR HONORIUS INCLVTUS TRIUMPHATOR SEMPER AUGUSTUS\nSANCTO AC UENERABILI BONIFATIO PAPAE URBIS AETERNAE. Scripta\nbeatitudinis tuae debita reuerentiae gratulatione suscepimus,\nomnipotenti deo maximas gratias referentes, quod\nsanctimoniam tuam post longum incommodum optatae redditam\ndidicimus sanitati, et ideo reuertentibus uenerabilibus\n\n\n\n\n\n\nuiris gaudium nostrum sacrorum apicum attestatione signamus\nac petimus, ut cottidianis orationibus apostolatus tuus studium\nac uotum suum circa salutem atque imperium nostrum\ndignetur impendere. illud autem pietati nostrae satis placuisse\ncognosce. quod sanctimonia tua de ecclesiarum aut\npopuli perturbatione sollicita est, quae ne aliqua ratione possit\neuenire, satis clementia nostra credidit esse prouisum.\ndenique\npraedicante beatitudine tua id ad cunctorum clericorum\nnotitiam uolumus peruenire, ut, si quid forte religioni tuae,\nquod non optamus, humana sorte contigerit, sciant omnes\nab ambitionibus esse cessandum ac, si duo forte contra fas\ntemeritate certantum fuerint ordinati, nullum ex his futurum\npenitus sacerdotem sed illum solum in sede apostolica\npermansurum, quem ex numero clericorum noua ordinatione\ndiuinum iudicium et uniuersitatis consensus elegerit.\nunde\nid obseruandum est, ut omnes tranquillam mentem et pacificos\nanimos e serenitatis nostrae admonitione custodiant nec aliquid\nseditiosis conspirationibus temptare conentur, cum certum sit\nnulli partium studia profutura.\nQuamuis super imagine muliebri nouo exemplo per prouincias\ncircumlata et diffusa per uniuersum orbem obtrectantium\nfama litteris aliis commonuerim, ut talis facti paenitentia et\nintermissione propositi rumor aemulus consenescat et, quod\nin moribus temporum carpat, publica lingua non habeat;\nquamuis etiam super excidio pereuntis Illyrici pio apud uos\nprodiderimus affectu esse nobis dolori, cur ista nos detrimenta\nrei publicae nolueritis agnoscere et aliis potius indicibus quam\npietatis uestrae litteris fuerint nuntiata:\ntamen ne illud\nquidem apud serenitatem uestram dissimulare nos fas est,\nquod in rebus diuinis non sine publici discriminis metu nuperrime\ncontigisse cita semper malorum enuntiatrix fama non\ntacuit et, ut natura fert hominum, quae ad obtrectandum nouis\nsemper casibus excitatur, oblata occasione carpendi malitiam\nsuam in tempora studio scaeuae loquacitatis exercet.\nest\nenim proditum nuper apud Constantinopolim sacratissimo\npaschae uenerabilis die, cum omnes paene in eundem locum\nuicinarum urbium populos religio castigatiore sub praesentia\nprincipum ritu celebranda conlegerat, clausas subito catholicas\necclesias, trusos in custodiam sacerdotes, scilicet ut eo potissimum\ntempore, quo indulgentia principali tristia noxiorum\nclaustra reserantur, piae legis et pacis ministros saeuus carcer\nincluderet, omniaque bellicum in modum turbata mysteria,\nnonnullos in ipsis ecclesiae sacrariis interemptos tantamque\ncirca altaria uim saeuisse, ut et uenerabiles episcopi in exilium\n\n\n\n\ntruderentur et sanguis humanus, quod dictu nefas est, caelestia\nsacramenta perfunderet.\nhis repente compertis turbatos esse\nnos fateor. quis enim in facinore tam cruento dei omnipotentis\nnon timeret offensam aut quo pacto extra summum Romani\norbis omniumque mortalium putaret esse discrimen, cum ipse\nauctor nostri imperii et rei publicae, quam nobis credidit,\ngubernator omnipotens deus funestis admodum execrabilibusque\ncommissis crederetur irasci, domini sancti frater neposque\nAugusti uenerabiles: cum, si quid de causa religionis inter\nantistites ageretur, episcopale oportuerit esse iudicium? ad\nillos enim diuinarum rerum interpretatio, ad nos religionis\nspectat obsequium.\nsed esto, sibi de mysticis et catholicis\nquaestionibus amplius aliquid principalis cura praesumpserit:\nitane usque ad exilia sacerdotum, usque ad hominum caedes\ndebuit indignatio concitata procedere, ut, ubi castae preces,\nubi uota sincera, ubi sacrificia illibata soluuntur, illic se\ngladius haud facile etiam in iugulum noxiorum destringendus\nexereret?\nrebus denique ipsis docetur, quid super his\nsenserit diuina maiestas. primum quidem hoc praesentis commotionis\nindicium fuit, atque utinam solum! facit enim\nhumana trepidatio tanti sibi conscia perpetrati, ut grauius\naliquid (quod auertat omnipotens deus) post terribilis ultionis\nexperimenta metuamus: audio ecclesiam sacrosanctam, tot\nimperatorum opibus expolitam, pretiosis cultibus nobilem,\ntanta supplicantium principum .. flagrasse et illud Constantinopolitanae\nurbis unicum lumen in fauillas dilapsum deo non\nuetante fumasse (exsecrari enim uidetur inquinata mysteria\net auertisse oculos ab eo loco, quem iam sanguis infecerat,\nne obsecrare quis pietatem caelestem sub cruentis posset\naltaribus), aedificia quoque diuina non minore splendore\nnobilia ex concitatione saeuientis incendii flamma se latius\n\n\n\n\neffundente consumpta et, quae publicam faciem elaborata\nmaioribus nostris ornamenta decorabant, uelut quodam urbis\nfunere concremata..\nhaec ego quamuis crebris iniuriis lacessitus\ntacere debuerim nec coniunctissimum fratrem regnique\nconsortes tam fideliter admonere, tamen necessitudinem sanguinis\nstimulo taciti doloris anteferens hortor ac suadeo,\nut haec, si fieri potest, emendatis in posterum moribus\ncorrigantur ac diuina iracundia, quantum re proditur, excitata\nuotorum sedulitate placetur. accipite a me summum simplicitatis\nindicium: idcirco hoc clementiae uestrae insinuandum\nputaui, ne me uelut gratulationis occultae faceret apud\nquemquam taciturnitas ipsa suspectum neue quis crederet me\ntalibus factis praebere consensum et, qui saepe ne acciderent\ncommonuerim, postea quam commissa sunt non dolerem. nam\nquis esse possit expers doloris, qui se meminit Christianum,\ntantam subito perturbationem religionis inductam, ut omnem\ncatholicae fidei statum necesse sit fluctuare?\nerat inter episcopos\ncausa, quae collato tractatoque consilio deberet absolui;\nmissi ad sacerdotes urbis aeternae atque Italiae utraque ex\nparte legati; expectabatur ex omnium auctoritate sententia\ninformatura regulam disciplinae (integrum nempe esse debuerat\nneque quicquam nouari, dum definitio deliberata procederet):\ncum interea mirum quoddam praecipitium festinationis exarsit,\nut non expectatis litteris sacerdotum, qui fuerant mutua\npartium legatione consulti. non examinatis rebus in exilium\ntruderentur antistites animaduersioni prius dediti quam sententiam\niudicii episcopalis experti. denique quam inmatura illa\ndamnatio fuerit, res probauit; namque hi, quorum expectabatur\nauctoritas, pacifica Iohanni episcopo communione permissa\nsanciendam concordiam censuerunt nec quemquam putarunt\n\n\n\n\nante iudicium consortio repellendum.\nquid nunc aliud superest,\nquam ut catholicam fidem schismata in diuersum dissociata\ndilacerent, quam ut haereses communioni semper inimicae\nex tanta gestarum rerum uarietate nascantur, ut iam populo\npaene non debeat imputari, si forte in dissonas partes sectarum\ndiuersitate discedat, cum ex auctoritate publica discordiarum\nmateries sit praemissa et fomes quidam nutriendae seditionis\nanimatus ?\nquod ne in magnam aliquam generis humani\nperniciem recrudescat, uota facienda sunt, ut ad humanas\nprolapsiones patiens deus rem male gestam prosperet ac\nsecundet. nam, quantum in nobis est, possumus timere, quod\ngestum est: quantum ad pietatem semper placabilis dei, non\nerit meriti impunitas indulta sed ueniae.\nNisi clementiae nostrae circa serenitatem tuam fides simplex\nesset et gratia plenae concordiae, confido etiam quod commoda\nrationibus meis esse possent haec, quae nunc agi dicuntur\nin partibus tranquillitatis tuae: catholicae legis turbatio atque\nconuulsio. quid enim tam optandum possit t ei, si quis esset\ninimicus, quam aduersus ecclesias dei, hoc est aduersus deum\nipsum, te aliqua moliri et, ubi error excusabilis non est, ibi\nuelle peccare?\nsed quoniam serenitati nostrae et m deum\nreligio maior quam <ut eum> uiolari et ab inimicisimo quoque\noptabile nobis arbitremur, et circa serenissimam iuuentutem\ntuam tam arta nostri cura, tam sedula est, ut recte facta\n\n\n\n\nmagis nos sua quam errata delectent: idcirco perennitatem\ntuam credidimus commonendam, ut introspecta ratione numinis\nsummi et maiestatis ipsius considerata potentia, quid agere\ndebeas, sollicita mente perpendas.\naudio enim (nam fama\nnon patitur occultari, praesertim quod agatur in populos)\nnouis clementiae tuae edictis ecclesiis catholicis uim illatam\nfuisse, obsideri in basilicis sacerdotes, multam esse propositam,\npoenam capitis adiectam et legem sanctissimam sub nomine\nnescio cuius legis euerti. hoc quam graue sit, poteris intueri.\nsi dei magnitudinem uolueris cogitare. erubesco, si\nquam crediderit serenitas tua astruere uellem rationem et\ndei agere causam. quid enim, si hoc solum esset? si enim\niam per tot saecula coalita et confirmata mutares, paruamne\nexcitare discordiam uidereris? ipsis humanis legibus in hac\nmortalitate habet nostra reuerentiam consuetudo et in re\niam uetusta atque usitata aliquid nouum fecisse reprehensio\nest.\nItalia omnis atque Africa hoc sacramento credunt; hac\nfide gloriantur Gallia, Aquitania, omnis Hispania, Roma ipsa\nuenerabilis, cuius etiam in hac parte principatus est, quod\ndeum sicut sequi uoluit agnouit. confitebor ipse (quod non\nsine maerore dictum est): solum dissentiebat Illyricum.\nutinam quod errasset non extaret exemplum! utinam illud\nincolume Arrianae legis Mursinense oppidum permaneret et\nnon ad iudicium quondam erroris miseri concidisset, ut, quia\nipsos erudisset auctores, praecipua irati numinis ultione\nprocumberet! periculose, mihi crede, diuina temptantur.\nuenerabilis memoriae diuus Ualentinianus, pater clementiae\ntuae, hac fide fideliter imperauit. nihil ille attingere uoluit,\nquod bene constitutum uidebat. hi certe sub eodem episcopi\niam fuerunt: quae tanta mutatio, ut, qui antea sacerdotes,\n\n\n\n\nnunc sacrilegi iudicentur? isdem certe praeceptis, isdem\nsacramentis dicati eadem fide credunt, qua ante crediderunt.\nan putat uenerabilis mihi serenitas tua conceptam semel in\nanimis hominum religionem, quam deus ipse constituit, posse\nconuelli? quantae ex hoc discordiae excitabuntur? quanta\ncontentio oborietur? quam crebrae et pestiferae seditiones?\nquanta et quam peruenientia ad deum uota iustorum, cum\ninter Christianos, quod dictu sit nefas, quaedam persecutionis\nimago nascatur?\nuideris, in quam partem hanc sedulitatem\nnostram interpreteris; nullo certe maiore genere curam meam\ncirca clementiam tuam probare f te posse, quam si te horter,\nut desinas: puto enim recognoscas, quod nemo hoc suaderet\ninimicus. haec amabiliter a nobis dicta esse opto ut intellegas.\nspero quod credas. unde aequum admodum est, ne sancto\nnumini dicata conuellas, Italiam omnem et uenerabilem\nRomam ceterasque prouincias suis ecclesiis, suis sacerdotibus\nreddas neque te medius interseras, cum fas sit iustius, qui\na catholica ecclesia Arrianorum interpretatione discesserint,\nerrorem suum uera religione mutare quam recte sentientibus\nsuam inmittere prauitatem.\nAUGUSTUS SIRICIO PARENTI. Accepimus litteras sanctitatis tuae,\nquae nobis fuere gratissimae quaeque plane et nomini sacerdotis\net dignitati urbis splendidissimae conuenirent. fidei\nuero catholicae, de qua clementiam nostram consulere uoluisti,\nquo maius circa me et speciale iudicium diuinitatis experior,\nhoc me confiteor curam habere maiorem. qui uidelicet et ad\nimperium ab ipso statim salutari fonte conscenderim et cui\n\n\n\n\n\n\nin omnibus semper conatibus atque successibus deus fautor\naffuerit cuiusque hodie et, ut spero, perpetuo protector et\ncustos esse dignetur, pater karissime. ceterum de Agroecio.\nquem indebite ad presbyterii gradum conscendisse commemoras,\nquid religioni nostrae catholicae possum praestare reuerentius,\nquam ut de hoc ipso, cuiuscemodi esse uideatur, catholici\niudicent sacerdotes? quorum conuentum ex oportunitate omnium,\nuel qui intra Gallias uel qui intra quinque prouincias commorantur,\nin qua elegerint urbe constituam, ut isdem residentibus\net cognoscentibus, quid habeat consuetudo, quid legis\nsit, iudicetur. haec enim, quae libris sunt asserenda et\nmaiorum nostrorum religiosissimis constitutis, ipsi possunt\nmelius astruere, qui norunt.\nceterum id nobis animi et\nuoluntatis esse profitemur, ut fides catholica procul omni\ndissensione summota concordantibus uniuersis sacerdotibus\net unanimiter deo seruientibus illaesa et inuiolabilis perseueret.\nnam noster aduentus ita inquinata aliqua et sceleratorum\nlabe polluta deprehendit et repperit, ut, nisi nostra prouisio\natque medicina, quae ex dei summi timore ueniebat, his opem\nceleriter attulisset, ingens profecto diuulsio atque perditio\nfuisset exorta, ut uix sananda postea uitia concreuissent.\nceterum quid adhuc proxime proditum sit Manichaeos sceleris\nadmittere, non argumentis neque suspicionibus dubiis uel\nincertis sed ipsorum confessione inter iudicia prolatis malo\nex gestis ipsis tua sanctitas quam ex nostro ore cognoscat,\nquia huiuscemodi non modo factu turpia uerum etiam foeda\ndictu proloqui sine rubore non possumus. ET MANU IMPERA-\nTORIS: Diuinitas te seruet per multos annos.\nDILECTISSTMIS FRATRIBUS AURELIO ALVPIO AUGUSTINO EUODIO ET\nPOSSIDIO INNOCENTIUS. Fraternitatis uestrae litteras plenas\nfide totoque religionis catholicae uigore formatas t ambobus\nmissis conciliis per fratrem et coepiscopum nostrum Iulium\npergrato suscepimus animo, quod earum tenor omnisque contextio\nin consideratione cottidianae gratiae dei et in eorum\ncorrectione, qui contra sentiunt, integra ratione consistit, ut\net illis omnem tollere possit errorem et idoneo dato quouis\nnostrae legis exemplo, quem sequi debeant, dignum possit\npraebere doctorem.\nsed de his iam satis, ut opinor, supra\ndiximus, cum uestris relationibus respondentes rescripsimus,\n\n\n\n\nquid uel de illorum perfidia uel de uestra sententia sentiremus.\nsed subinde contra eos suppetit et suppeditat, quod dicatur,\nnec potest aliquando deesse, quod uincat, cum tam miserum\nimpiumque sit, quod nostrae fidei uirtute et ipsa plenius\nueritate uincatur. qui enim omnem uitae spem respuit atque\ncontempsit, inimica damnabilique cor suum disputatione confundens,\ncum credit nihil esse, quod a deo accipiat, nec\naliquid superesse, quod petat ad sanandum se: qui sibi hoc\nabstulit. ulterius quid reliquit?\nsi ergo sunt aliqui, quos\nin sui defensionem peruersitas tanta deuinxit, qui huic se\ndogmati dedant atque coniungant, sperantes hoc ad catholicam\npertinere doctrinam, quod abhorrens longius et penitus adprobatur\naduersum, infectis illorum et monitis et uerbis, ut\nlaberentur, inducti, quatenus ad rectum uiae tramitem redeant,\nfestinabunt, ne diutius mentem obsidens uelut eorum sensibus\npastus error inuadat.\nnam si Pelagius, quocumque restitit loco,\neorum animos, qui facile uel simpliciter crederent disputanti,\nhac adfirmatione decepit, seu hic illi in urbe sunt (quod nescientes\nnec manifestare possumus nec negare, cum, etsi sint,\nlateant nec aliquando audeant uel illum praedicantem illa\ndefendere uel talia aliquo nostrum praesente iactare et in\ntanta populi multitudine nec deprehendi aliquis facile nec\nalicubi possit agnosci) siue in quouis terrarum loco degant,\ndei nostri misericordia gratiaque credimus quod facile corrigantur\naudita eius damnatione, qui fuerit pertinax et resistens\n\n\n\n\nhuius dogmatis auctor inuentus.\\' nec interest, ubi isti fuerint,\ndum, ubicumque inueniri potuerint, sint sanandi.\nnobis\ntamen nec persuaderi potest eum esse purgatum, quamuis\net ad nos a nescio quibus laicis sint gesta perlata, quibus\nille auditum se crederet et absolutum. quae utrum uera sint.\ndubitamus, quod sub nulla illius concilii prosecutione uenerunt\nnec eorum aliquas suscepimus de hac re litteras, apud\nquos istius rei iste praestitit causas. quod si de sua ille\npotuisset purgatione confidere, hoc magis credimus quod\negisset, quod multo uerius esse poterat, ut illos cogeret epistolis\nsuis, qui diiudicauerant, indicare.\nuerum cum sint aliqua\nin ipsis posita gestis, quae obiecta partim ille uitando suppressit,\npartim multa in se uerba retorquendo tota obscuritate\nconfudit, aliqua magis falsis argumentis quam uera ratione,\nut ad tempus poterat uideri, purgauit negando alia, alia falsa\ninterpretatione uertendo.\nsed utinam, quod optandum magis\nest, iam se ille ad ueram catholicae fidei uiam ab illo sui\ntramitis errore conuertat, ut cupiat uelitque purgari, considerans\ncottidianam dei gratiam adiutoriumque cognoscens, ut uideatur,\nuerum et adprobetur ab omnibus manifesta ratione correctus,\nnon gestorum indicio sed ad catholicam fidem corde conuerso!\nunde non possumus illorum nec adprobare nec culpare iudicium,\ncum nesciamus, utrum uera sint gesta aut, si uera sunt, illum\n\n\n\n\nconstet magis subterfugisse quam se tota ueritate purgasse.\nqui si confidit nouitque non nostra dignum esse damnatione,\nquod dicit, aut iam hoc totum se refutasse, quod dixerat, non\na nobis acciri sed ipse debet potius festinare, ut possit absolui:\nnam si adhuc taliter sentit, quando se nostro iudicio\nquibusuis accitus litteris, cum sciat damnandum esse, committit?\nquod si arcessendus esset, ab his melius fieret, qui\nmagis proximi et non longo terrarum spatio uidentur esse\ndisiuncti. sed non deerit cura, si medicinae praebeat ille materiam;\npotest enim damnare, quae senserat, ac datis litteris\nerroris sui, ut regressum ad nos decet, ueniam postulare,\nfratres karissimi.\nlibrum sane, qui eius esse diceretur, nobis\na uestra caritate transmissum euoluimus: in quo multa contra\ndei gratiam legimus esse conscripta, multa blasphema et nihil,\nquod placeret, nihil, quod non penitus displiceret a quouis\ndamnandum atque calcandum, cuius similia, nisi qui ista\nscripserat, nemo alter in mentem reciperet atque sentiret.\nnam hoc loco latius de lege disputare uelut coram posito\nrepugnantique Pelagio necessarium esse non duximus, cum\nuobiscum totam scientibus parique nobiscum adsensione gaudentibus\nconloquamur. tunc enim melius haec exempla ponuntur,\nquando cum his, quos harum constat rerum imprudentes\nesse, tractamus: nam de naturae possibilitate et de libero\narbitrio et de omni dei gratia cottidiana cui non sit recte\n\n\n\n\n\n\nsentienti uberrimum disputare?\nanathemet ergo ista, quae\nsensit, ut illi, qui eius sermonibus fuerant praeceptisque conlapsi,\nquid tandem habeat fides uera, cognoscant; facilius\nenim reuocari poterunt, cum ista a suo senserint auctore\ndamnari. quod si ille pertinaciter in hac uoluerit impietate\nperstare, agendum est, quatenus uel his possit subueniri,\nquos non suus sed huius magis error induxit, ne et illis haec\nmedicina pereat, cum iste talem non admittit nec postulat\ncuram. ET ALIA MANU: Deus uos incolomes custodiat, fratres\nkarissimi. Data VI. Kal. Febr. post cons. Theodosii Aug.\net Iunii Quarti Palladii u. c.\nDILECTISSIMO FILIO HIERONVMO PRESBVTERO INNOCENTIUS. Numquam\nboni aliquid contentionem fecisse in ecclesia testatur\napostolus et ideo haereticorum correptiones primas fieri iubet\nmagis quam diuturna duci conlatione. quae regula dum neglegenter\naspicitur, malum non uitatur, quod cauendum est,\nsed augetur.\ntamen quoniam dolor gemitusque tuus ita uiscera\nquatit nostra, ut non * * tractandi consulendique sit,\n\n\n\n\n\n\n\n\nprimum constantiae tuae adloquor fidem. pro ueritate quisque\niniuria aut, ut dicis, periculo percelletur, quia expectet beatitudinem,\nmultis saepe narrasti et tuarum te praedicationum\nbene memorem commonemus.\nitem excitati tanta malorum\nscena arripere auctoritatem sedis apostolicae ad omne comprimendum\nnefas festinauimus, sed, in quem insurgeremus,\nnec nomine appellatum legimus nec criminis aliqua ratione\ntaxatum. quod ergo possumus, condolemus.\nsi deposueris\nautem apertam manifestamque in homines aliquos accusationem,\naut iudices conpetentes tribuam aut, si aliquid urgentius\nsollicitiusque nobis fieri potest, non retardabo, fili dilectissime.\ntamen episcopo fratri meo Iohanni scripsi, ut circumspectius\nagat, ne quid circa ecclesiam sibi creditam adhuc tale aliquid\nfiat, quale prouidere et propellere ne accidat etiam ipsi sit et\npostea molestissimum.\nDILECTISSIMO FRATRI IOHANNI INNOCENTIUS. Direptiones,\ncaedes, incendia, omne facinus extremae dementiae generosissimae\nsanctae uirgines Eustochium et Paula deplorauerunt in\nlocis ecclesiae tuae perpetrasse diabolum; nomen enim hominis\ncausamque reticuerunt.\nquod etsi ambiguum non sit a quo\n\n\n\n\n\n\n\n\n\n\ncommissum, oportuit tamen custodiam germanitatem tuam\ngregis illius sollicitius prouidere, ne quid huiusmodi oriretur,\nquod cum aliorum periculo tuam lacessit neglegentiam.\nadice:\ngregem domini et tales agnas incendio armis et persecutionibus?\nnudas, debiles, post suorum caedes et mortes uix uiuere audiuimus:\nnihil mouet pietatem illam sacerdotii tui de tanta\ndiaboli in te atque in tuos potestate admissa? in te inquam:\nprorsus enim sacerdotis grauitatem condemnat tantum nefas\nin ecclesia fuisse completum. ubi prouisiones tuae? ubi certe,\nsi casus euenerant, auxilia uel consolationes, cum plus se\nadhuc metuere dicant quam conqueruntur esse perpessas?\naltius censerem, si essent aliquid de hac re mecum apertius\ncollocutae. uide. frater, antiqui hostis insidias et spiritu boni\nrectoris peruigila, ut haec, quae ad nos opinione magis quam\naccusatione manifesta delata sunt, uel corrigantur uel retundantur,\nne ius ecclesiasticum de labefactatis causas eum, qui\nnon defenderit, praestare conpellat.\nDILECTISSIMO FRATRI AURELIO INNOCENTIUS. Piissimum iter\nad nos perueniendi tuas affectiones bene conpresbyter noster\ncredidit Hieronymus.\nconpatimur gregis nostri membro et,\nquod faciendum duximus uel facere potuimus, sumus uelociter\nexecuti. germanitas tua, frater karissime, citius litteras memorato\nreddere festinet.\nZOSIMUS AURELIO ET UNIUERSIS EPISCOPIS PER AFRICAM CON-\nSTITUTIS DILECTISSIMIS FRATRIBUS IN DOMINO SALUTEM. Magnum\npondus examinis magna desiderant. ut non sit rebus\nipsis, quae geruntur, inferior libra iudicii. his accedit apostolicae\nsedis auctoritas, cui in honorem beatissimi Petri patrum\ndecreta peculiarem quandam sanxere reuerentiam. orandum\nigitur et incessanter orandum, ut continua gratia perennique\nadiutorio dei pax ex hoc fonte in totum orbem fidei et\ncatholicae sanctitatis nullis nebulis interfuscata mittatur.\ncaritas enim, quae, sicut scriptum est, deus est, perfecta\nplenitudinis abundantia gratulatur, cum si quid uel suspicionis\nhabuerit fidei intentionis t sollicita uel in longum producta\ncontentio f aut emendatione corrigitur.\nCaelestius presbyter\nnostro se ingessit examini expetens ea. quae de se apostolicae\nsedi aliter quam oportuit essent inculcata, purgari. et licet\n- multae occupationes maioribus uinculis ecclesiasticorum negotiorum\ncuram nostram sollicitudinemque distraherent, tamen ne\nfraternitatis uestrae de aduentu ac discussione praedicti\ndiutius penderet expectatio, posthabitis omnibus die cognitionis\nresedimus in sancti Clementis basilica, qui inbutus beati Petri\n\n\n\n\n\n\n\n\napostoli disciplinis tali magistro ueteres emendasset errores\ntantosque profectus habuisset, ut fidem, quam didicerat ac\ndocuerat, etiam martyrio consecraret: scilicet ut ad salutiferam\ncastigationem tanti sacerdotis auctoritas praesenti cognitioni\nesset exemplo.\nomnia igitur, quae prius fuerant acta, discussimus,\nsicut gestorum huic epistolae cohaerentium instructione\ndiscetis, et intromisso Caelestio libellum eius, quem dederat,\nfecimus recitari. nec hoc contenti, utrum haec, quae scripsisset,\ncorde loqueretur an labiis, saepenumero explorauimus,\ncum de occultis animarum solius dei nostri possit esse iudicium,\ncui non tantum cogitata sed et cogitanda iam praesto\nsunt. quid uoces eius teneant. conpendiosius duximus a\nsanctitate uestra legenda cognosci.\nunum sane mouit nos, ut\ncum in praesenti ibi Caelestium habueritis, nihil liquido\niudicatum sit: ad litteras Herotis et Lazari post relatio est\ndestinata. equidem hoc feruore fidei praefestinatum esse\npromptissimum est. sed cum de his interrogaretur, adseruit\nnullum sibi de talibus contentionibus umquam cum antedictis\nfuisse sermonem nec ante sibi, quam de se scriberent, uisu\nfuisse compertos; Lazarum sane in transitu cognitum, Herotem\nuero etiam satisfactione interposita, quod secus de ignoto et\nabsente sensisset, cum gratia recessisse.\ntam caduco ac nullo\nfundamine criminationis ignotae procul dubio e re fuit, ut\n< de > persona talium, quae tam uentosa et leuis extiterat.\nquaereretur, si saltem illis loci sui ratio uitaeque constaret,\nut fides absentibus in absentes debuerit adhiberi, tantumque\npondus in litteris eorum, ut auctoritatem testimonii mererentur:\npatuit hos inobseruatis plebe cleroque contradicente ignotos\n\n\n\n\nalienigenas ordinationibus intra Gallias sacerdotia uindicasse.\nquibus se ipsi propria abdicauere sententia, nosque, licet et\nalia, tum eorum de se paenitudinem et confessionem secuti,\nsacerdotali eos loco et omni communione summouinus. satis\nurget, causam a talibus processisse per litteras in absentis\neius accusationem, qui se praesens tuetur, qui exponit fidem,\nqui prouocat accusantem.\nnumquam piguit in melius retorsisse\niudicium. adulescens et sancti spiritus executor, qui\nSusannam seniorum falsitate damnatam inuenit innocentem:\nreducitur a supplicio casta per puerum, quae per grandaeuos\nfingitur impudica. non ergo omni, sicut cautum est, spiritui\ncredendum sed diu appensius examinandum est, praesertim.\nde fide hominis, ubi status eius et uita perpetua est.\nnec\nSalomonem fefellit in puerperii rixa ueritatis indago: non\nenim statim duabus feminis inter se iurgantibus uni pignus\naddixit sed ibi arbiter fidem cunctabundus inuenit, ubi uerae\npietatis intellexit affectum. perquam rarum sit, ut longa et\ncastigata cunctatio non ad ueri cubile perueniat. optimae\nmentis indicium est praua difficilius credere, nam plerumque,\nquorum de se bonae confessioni pigrius adhibetur fides, in\nillius erroris abruptum necessitate coguntur et inremediabile\nuulnus efficitur, quod desperatur sanari.\nunde in praesenti\ncausa nihil praecox immaturumque censuimus sed innotescere\nsanctitati uestrae super absoluta Caelesti fide nostrum examen.\ncui etiam prior libellus ab eo intra Africam < datus >\n\n\n\n\n\n\ntestimonio apud uos esse debuisset nec inexploratis famaque\niactatis tam facile crederetur. quare intra secundum mensem\naut ueniant, qui praesentem redarguant aliter sentire quam\nlibellis et professione contexuit, aut nihil post haec tam\naperta et manifesta, quae protulit. dubii sanctitas uestra\nresedisse cognoscat.\nipse sane Caelestius et quicumque in\ntempore ex diuersis regionibus aderant sacerdotes admoniti\nhas tendiculas quaestionum et inepta certamina, quae non\naedificant sed magis destruunt, ex illa curiositatis contagione\nprofluere, dum unusquisque ingenio suo et intemperanti\neloquentia supra scripta abutitur, cum in hoc etiam magnorum\nuirorum nonnunquam cum ipsis auctoribus scripta periclitantur\npost multam temporis miseriam interpretantis arbitrio, ut diuine\nprofectum sit ex multiloquio non euitari peccatum et sanctus\nDauid merito postularet circumstantiam labiis suis orique custodiam.\ncaritatem uestram tam apostolicae sedis auctoritate\nquam mutua amoris affectione commoneo. utinam ingenia\nnostra sanctarum omnium scripturarum, quae secundum traditionem\npatrum atque maiorum receptae sunt, praeceptis obseruationibusque\nsufficiant! quid illic non abundans, quid non\ndei spiritu et uocibus plenum sit? nisi libet unumquemque\nplus sibi credere suoque de se uti iudicio. Data t\n\n\n\n\n\n\nexemplaria auctorum habita, Honorio Aug. XT. et Fl. Constantio\nconss.\nPosteaquam\na nobis Caelestius presbyter auditus est et, quid de\nfide sentiret, euidenter expressit eademque, quae in libello\ncontulerat, repetitis crebro professionibus roborauit (de cuius\nnomine plenius ad dilectionem uestram scripta direximus):\necce epistolam Hierosolymitani episcopi Prayli, qui in locum\nquondam sancti lohannis episcopus est ordinatus, accepimus.\nqui causae Pelagi enixius adstipulator interuenit. litteras quoque\nsuas idem Pelagius purgationem tenentes abundantissimas\nmisit, quibus et professionis suae fidem, quid sequeretur\nquidue damnaret, sine aliquo fuco, ut cessarent totius interpretationis\ninsidiae, cumulauit.\nharum recitatio publica fuit:\nomnia quidem paria et eodem sensu sententiisque formata,\nquae Caelestius ante protulerat, continebant. utinam ullus\nuestrum, dilectissimi fratres, recitationi litterarum interesse\npotuisset! quod sanctorum uirorum, qui aderant, gaudium\nfuit? quae admiratio singulorum? uix fletu quidam et lacrimis\ntemperabant tales etiam absolutae fidei infamari potuisse.\nestne ullus locus, in quo dei gratia uel adiutorium praetermissum\nsit? quod quisquis potest praeter eandem uel mente\nconcipere, ne ille illi se poenae sententiaeque subiecit, quae\nde sancto spiritu lata est, quod neque hic neque in futuro uenia\nuel remissione donetur?\nuideo et hunc Pelagium Herote et\n\n\n\n\n\n\n\n\nLazaro scribentibus infamari: itane, fratres dilectissimi, ad\naures uestras, qui sint isti turbines ecclesiae uel procellae,\nnec opinione peruenit? ita uos latuit uita hominum atque\ndamnatio? et quamquam specialis illos apostolicae sedis\nauctoritas omni communione submouerit, discite et in hac\nepistola licet strictim hominum mores.\nuetus Lazaro consuetudo\nest innocentiam criminandi: per multa concilia in\nsanctum Brictium, coepiscopum nostrum Turonicae ciuitatis,\ndiabolicus accusator inuentus est; a Proculo Massiliensi in\nsynodo Taurini oppidi sententiam calumniatoris excepit. ab\neodem Proculo fit post multos annos sacerdos tyrannici iudicii:\ndefensore ciuitatis Aquensium, cum contrairet, adflicto in\nipsum penetrale et sacerdotale solium sanguine innocentis\npaene respersum inrupit stetitque in eo hactenus umbra sacerdotii,\ndonec tyranno imago staret imperii. quo loco post internecionem\npatroni sponte se exuit et propria cessione damnauit.\nde Herote uero similia omnia: idem tyrannus patronus,\ncaedes. turbae. presbyterorum contradicentium uincla atque\ncustodiae et totius ciuitatis addictio, similis paenitentia de\nabdicatione sacerdotii. mirum est, si isti laicum uirum ad\nbonam frugem longa erga deum seruitute nitentem falsis\nlitteris percellere uoluerunt, qui in fratres et coepiscopos\ntanta machinati sunt, qui tot tempestates ecclesiae reddiderunt?\nnon decet episcopalem auctoritatem et praecipue\nprudentiam uestram ad leuium susurronum scripta pendere.\necce Pelagius Caelestiusque apostolicae sedi in litteris suis\net confessionibus praesto sunt: ubi Heros, ubi Lazarus, erubescenda\nfactis et tot damnationibus nomina? ubi illi adulescentes,\n\n\n\n\nid est Timasius et Iacobus, qui scripta quaedam, ut asserebatur,\n* » ? uos conicite. si, qui talia in sede apostolica confitentur,\nilla quae de isdem a prauis ac leuibus auctoribus et\ndubio rumore iactata sunt, oporteat credi.\namate pacem,\ndiligite caritatem, studete concordiam! nam scriptum est;\ndiliges proximum tuum tamquam te ipsum. qui\nmagis alter alteri proximi sumus, quam omnes, qui in Christo\nunum esse debemus. non omnis qui aures nostras uentus ingreditur,\nnuntius ueri est ideoque animo praesule et in excubiis\nconstituto- semper opus est, ne totum famae, totum\ntestibus liceat.\nrecensete sacras litteras et diuina tabularia:\nmaximam partem falsi testes occupauere, ubi sanctorum aut\naccusationem aut pericula reperimus. (maximam> dico? immo\ntotam, cum in ipsum dominum nostrum saluatorem, totius\nmundi hostiam et pontificem salutarem, falsi testes insurrexerunt,\nqui se eius blasphemiam audisse confingerent. aestimate,\nquid iam possit praeterire fallaciam, quae in deum\nfidei, immo in ipsam fidem ac ueritatem peiuriis impetum\nfecit.\nhaec ideo scripsimus, ut de cetero, si qui absentes\nminusque noti de quolibet talia ex libidine mentientur, fixi\nsint pedes uestri aduersus arietem fraudulentiae. unde et\nlucernam pedibus suis et lumen semitis uir tantus\nexorat, scilicet ne inter fallaces tenebras sint caeca nobis et\nerrabunda uestigia. et in euangelio: numquid lex nostra\n\n\n\n\n\n\niudicat hominem, nisi ab ipso audierit prius et\ncognouerit?\net iam in ueteri testamento: non credes\nauditui uano et non consenties cum iniquo fieri\ntestis iniustus, et ne forte multitudini detrahentium ante\nexaminationem iudicii crederetur, addidit dicens: non eris\ncum pluribus in malitia et non accipies per illos\npeccatum. et iterum alibi: priusquam interroges, ne\nuituperes quemquam, et cum interrogaueris, corripe\niuste, et iterum: quae uiderint oculi tui,\nloquere.\net in actibus apostolorum aduersus principes sacerdotum\net seniores Iudaeorum postulantes absentis apostoli\nPauli damnationem iustissimam sententiam gentilis Festus\ntribunus protulit, quam conuenit etiam nos in facile credentium\nobicere uerecundiam, dicens: non est consuetudo\nRomanis damnare aliquem hominem, priusquam\nis, qui accusatur, praesentes habeat accusatores\nlocumque defenden diaccipiatad abluenda crimina.\nsi hanc igitur moderationem in extra saeptum fidei nostrae\npositus tenuit, onerat sacerdotalem pudorem inclinatior credulitas\nde absentibus in absentes: quotus enim quisque inmunis\ninuenietur a uulnere, si ad omnem ferientis ictum credulum\npectus aperitur?\ndoceat nos terrena moderatio, quae saecularibus\narbitriis et causis primum de ipsis iudicibus eligendis\nrepudiandisque sit. et quanta cunctatio, quot interpositae\ndilationes? quotiens adhibita comperendinatio et iam sub ipso\nfine certaminis ampliata iudicia? cum innocenti reo confugitur\n\n\n\n\n\n\nad mare et transmarina documenta, ut fides, quae in praesenti\nplerumque artioribus strangulatur angustiis, saltem\neminus ueniat. haec omnia mentior nisi in patrocinium tuendae\ninnocentiae reperta sunt. tolerabilius est enim innocentem\nquemlibet tardius inueniri quam cito pro nocente damnari.\ngraue fuit Lazaro et Heroti litterarum suarum pedisequos\nesse. an nesciebant dilectionem uestram ad sedem apostolicam\nrelaturam? huc certe si<ne> calumniae compendio nauigassent!\nubi de episcopatu ambiendo agitur, maria terraeque lustrantur\nnec ulla suffragia praetermittuntur; ubi uero innocentium fama\npercellitur, otiosi et delicati, siue accusatores siue testes\n(utrumque enim in fallentibus nomen infame est), in cubilibus\nac lectulis suis litteris abutuntur et totam Africam uniuersamque\ntranquillitatem catholicae serenitatis innubilant ad.\nlibidinem suam duae pestes. ante tribunal Christi omnes\nstabimus, nemo illic abesse poterit nec dei usquam, cuius\ninmensitas omnibus locis ac rebus interuenit, declinare iudicium.\nsi deo nostro cordi fuit propter oues perditas uerbum\ncarnem fieri et ex domino formam seruientis inducere, ut diu\ninterceptam redderet libertatem, sit nobis gaudium eos, quos\nfalsi indices criminabantur, agnoscere a nostro corpore et catholica\ncaritate numquam fuisse diuulsos. certe hoc. quod\nuestra expectatio desiderabat, eluxit, ut damnanda damnarent\net sequenda sequerentur.\nsi pater familias reditu fili gratulabatur,\nqui mortuus fuerat et reuixit, perierat et\ninuentus est, et iubet in usum eius stolam mundam, hoc\nest insig<ne> candidae mentis, afferri et uitulum saginatum.\nquantum hoc uberior exultatio est fidei nec mortuos esse nec\n\n\n\n\n\n\nperisse, de quibus falsa uulgata sunt?\nmisimus igitur ad\ndilectionem uestram exemplaria scripturarum, quas Pelagius\nmisit, quorum lectionem non ambigimus parem uobis in\ndomino de absoluta eius fide esse laetitiam. Dat. XI. Kal.\nOctobr.\n\nBeatitudinis tuae institiam obsecro, domine Zosime papa\nuenerabilis. Numquam fides uera turbatur et maxime in\necclesia apostolica, in qua prauae fidei doctores ut deprehenduntur\nfacile ita ueraciter puniuntur, ut moriatur in illis, si\nse corrigunt, quod male conceperant et deterius pepererant,\net in illis * * uera fides, quam apostoli docuerunt et Romana\ncum omnibus catholicae fidei doctoribus tenet ecclesia.\nquod\nsi, ut ceteri auctores haereseos, qui iam dudum ab apostolica\nsede uel a patribus iudicati et extra sinum matris catholicae\necclesiae effecti perpetua morte perierunt, etiam hi, qui nunc\ndeprehensi sunt uel deprehenduntur, in perfidia sua permanent,\nspiritali gladio, quo interimantur, tradantur: ut nunc Pelagius\nCaelestiusque, qui a beatae memoriae praecessore tuae beatitudinis\npapa Innocentio, si rectam respuant fidem et in sua\nperuersa doctrina perdurent, damnati sunt.\ncuius sententiam\nsecuta beatitudo tua Caelestio, cum a sede apostolica audiretur,\ninter cetera praecepit his uerbis: \\'damnas ergo illa\n\n\n\n\n\n\nomnia, quae in libello Paulini continentur, hoc est de quaestionibus?\\'\net alio loco: \\'cognouisti, quales litteras dederit sedes\nad fratres et coepiscopos nostros Africanae prouinciae?\\' et\nadiectum est: damnas illa omnia, quae damnauimus, et tenes,\nquae tenemus?\\' et iterum: (illa omnia damnas, quae iactata\nsunt de nomine tuo?\\' et iterum: \\'uel ea, quae in libello suo\nexposuit Paulinus?\n\\' et cum me diceret posse ex his, quae\nilli obiecta sunt, haereticum adprobari, sancto repletus spiritu\napostolica auctoritate respuisti et repressisti insanientis et\ncalumniantis uerba huiusmodi proferendo sententiam, qua ipse\ncatholicus adprobarer, illum, si sanari uellet, curares; quae\nhuiusmodi est: \\'nolim nos circuitu ducas; damna ista omnia.\nquae tibi obiecta a Paulino siue per famam iactata sunt?\\'\ncui non sufficeret ista sententia?\nquis hanc tam salubrem,\ntam amplectibilem, tam piam respueret alius, nisi qui a fide\ndeuius est? et ille, qui superius professus fuerat se, quaecumque\nilli obiecta fuerant, si contra fidem iudicares, esse damnaturum,\naudit \\'damna!1 et non solum non damnat sed ad\niniuriam tantae sedis contendit. unde iam non ignorat ecclesia\nRomana reum suum, qui tam audaci spiritu ausus est contradicere\net non damnare, quae beatitudo tua damnari decreuit,\nego tamen deo et Christo domino nostro gratias ago.\nqui\necclesiae suae causam ita agi uoluit, ut sedes apostolica, a\nqua oportuit ore duorum pontificum suorum haeresim condemnari,\net ea damnanda praeceperit, quae a me Caelestio\nfuerant obiecta, cuius ego non damnationem sed correctionem\nsemper optaui et opto.\ncui nunc iam non mecum sed cum\nuniuersa dei ecclesia causa est, sicut data ad beatitudinem\ntuam Afrorum episcoporum scripta testantur, cum contra\napostoli sententiam uenire nititur negando originale peccatum,\nquod in omnes homines pertransiit et usque in finem\n\n\n\n\n\n\nmundi tenet hereditatem Adae illius, qui primus peccauit;\nquod in infantibus nisi per sacramentum baptismi dimittatur,\nuitam aeternam et regnum caelorum habere non possunt.\ncontra quem etiam magister suus litigat Pelagius, quia ille\nea ipsa damnauit in iudicio orientali, quae iste in sedis\napostolicae coeto conatur astruere. habet aduersum se et\nueteres ecclesiarum doctores catholicos plurimos, orientales\noccidentales, meridianae partis atque septentrionalis, qui in\nlibris suis illum de originali peccato, si sanari desiderat, possint\ndocere; habet beatum Cyprianum martyrem, beatum Ambrosium\nconfessorem, Gregorium Nazianzenum, beatum papam\nInnocentium; habet, etiam nunc qui in corpore siti conluctentur\nilli, si tamen se tanto certamini habilem iudicat, aut certe\nquos sequi debeat, si uult magis recta discere quam praua\ndocere; habet, quod primum est, beatitudinem tuam, cuius\nillum oportuerat oboedire sententiae, cum audiret \\'damna!*;\nhabet postremo ipsos lactantes, quibus misereri debeat, si sibi\nnon uult, quibus, ut uerbis martyris utar, non propria sed\naliena dimittuntur peccata.\nunde oro beatum apostolatum\ntuum, ut hunc meum libellum suscipi iubeas, quo\ngratiam referam tantae sedi et sententiis iustissimis pro parte\nmea latis. quem idcirco direxi, quia me, licet sermone, Basiliscus\nsubdiaconus a tua beatitudine cum gestis sedis apostolicae\ndirectus Carthagine conuenit quarto Nonas Nouembris\ndie, ut adessem ad apostolicam sedem et tuae iudicio sanctitatis,\nad quam me fugisse suggestum est, nec defuturum fore\npromitterem, si aduersum me et non pro me fuisset lata\nsententia, ubi tunc ideo nihil agere potui, quia is, qui ad\n\n\n\n\n\n\nsedem apostolicam prouocauerat, defuit, quem oportuerat\nutique merita suae appellationis astruere, maxime cum nihil\nagente appellatore secundum etiam humanas leges superior\nest semper ille, qui uicit. quid enim iam mea intererat, ut\netiam apud uestram reuerentiam prauae eius doctrinae astipulator\nexisterem, de quo congaudere possem, si damnatis his,\nquae illi a me obiecta fuerant, sicut apostolicae sedis iudicium\nroborauit, meruisset iam absolui, ne prius se ordinari quam\npurgari pateretur?\nsed uulpecula fraudibus fuit semper\nstudens; ingenium suum mutare nescit. non se credidit posse\ndeprehendi, quoniam confidentiam semper in foueis habet, in\nquibus demersum caput conscientiae suae nititur occultare.\nquod iam diutius latere non potuit sed manifestius publicatum\nspiritali per tuam beatitudinem gladio resecatur, ne amplius\nferinis dentibus grex domini secetur in partes, quem pastor\nbonus sollicita et peruigili cautela custodis.\nhunc autem\nlibellum direxi beatitudini tuae per Marcellinum subdiaconum\necclesiae Carthaginensis. Data VI. Id. Nouembr.\nDOMINO UENERABILI ET IN CHRISTI CARITATE SUSCIPIENDO SANCTO\nFRATRI XVSTO PRESBVTERO AUGUSTINUS IN DOMINO SALUTEM. Ex\n\n\n\n\n\n\n\n\nquo Hipponem litterae benignitatis tuae per sanctum fratrem\nnostrum Firmum presbyterum directae me absente uenerunt,\npostea quam illas cum remeassem quamuis iam inde profecto\nearum perlatore legere potui. haec prima eademque gratissima\nrescribendi occurrit occasio per dilectissimum filium nostrum\nAlbinum acolitum.\nquod autem. quibus simul scripsisti,\ntunc non eramus simul. ideo factum est. ut singulorum\nsingulas, non unam amborum epistolam sumeres. a me\nquippe digressus est perlator huius per uenerabilem fratrem\net coepiscopum meum Alypium, qui tuae sanctitati alia\nrescriberet, transiturus; ad quem etiam ipsas, quas ego legeram,\nlitteras tuas ipse portauit.\nquae nos quanta laetitia\nperfuderint, quid homo nitatur loqui, quod non potest eloqui?\nquia nec te ipsum satis nosse arbitror, sed nobis crede\nquantum boni feceris talia nobis scripta mittendo. sicut enim\ntu testis es animi tui, ita nos nostui, quemadmodum sit affectus\nillarum sinceritate luculentissima litterarum.\nsi enim\nbreuissimam epistolam tuam, quam de hac ipsa re ad beatissimum\nsenem Aurelium per Leonem acolitum direxisti, exultanti\nalacritate descripsimus et quibus poteramus magno studio\nlegebamus, ubi nobis exposuisti, quid de illo perniciosissimo\ndogmate uel quid contra de gratia dei, quam pusillis magnisque\nlargitur, cui est illud inimicissimum, sentias: quanto nos putas\nista prolixiora scripta exultatione legisse uel cura ut legantur,\nquibus ualuimus, aliis optulisse atque adhuc, quibus ualemus,\nonere?\nquid enim gratius legi uel audiri potest quam gratiae\ndei tam pura defensio aduersus inimicos eius et ore eius, qui\neorundem inimicorum magni momenti patronus antea iactabatur?\naut unde uberius deo debemus agere gratias, quam quod eius\nsic defenditur gratia ab eis, quibus datur, aduersus eos, quibus\n\n\n\n\nnon datur uel ingratum est quod datur? quia ut eis gratum\nsit occulto et iusto iudicio dei non datur.\nquapropter, domine\nuenerabilis et in Christi gratia suscipiende sancte frater,\nquamuis optime facias, cum de hac re scribis ad fratres,\napud quos se illi de tua solent efferre amicitia, tamen haec\ncura maior tibi restat, ut non solum salubri seueritate plectantur,\nqui errorem illum Christiano nomini infestissimum\naudent garrire liberius,\nsed etiam hi diligentissime caueantur\nuigilantia pastorali propter infirmiores et simpliciores dominicas\noues, qui eum, pressius quidem ac timidius, sed tamen insusurrare\nnon cessant, penetrantes domos, sicuti ait apostolus,\net cetera quae sequuntur exercitata impietate facientes. ET\nRELIQVUS.\nIn Christo gratias egi, quod\n\n\n\n\n\n\n\n\n\n\n\n\nbeatitudinis tuae dulciora melle epistolaris officii eloquia promerui,\nquod percutienti retinnire dignatus es, domine sancte omnique\nhonore colende beatissime papa. unde quaeso, ut libenter meae\nparuitatis suscipere sermonem digneris, ut libertatem, quam\nin fide Christi habere uidemur, superbiam non reputes.\nAlexandrina\nsedes, ex quo Christi nomen uniuerso orbi innotuit,\nprae ceteras prouincias Italiae semper Christi glutino cohaesisse\ncognoscitur: quomodo nunc, cum beatae memoriae\nInnocentius haeresim Pelagianam Caelestianamque cum suis\ncapitibus condemnauerit, cunctis eos abicientibus Orientalibus\nAlexandrina sola ecclesia in communionem recepit, quae sola\net prima inter conprouinciales suos tales refutare debuerit?\nsed ille est pestifer, de quo sanctitudini tuae ante annum\nscripseram, signifer et confoederatus eorum, Ualerianus uentrilocus,\nqui gulae operam praebens, quicquid otiosum suae\nadulationis inuenerit ibi, sanctos et fidelissimos nuntiat. sed\nne illum liberum putet tua beatitudo: seruus est Ariminensis\npossessionis inlustrissimi Ualeri comitis, quem propter reuerentiam\ntui amoris repetendum a te fleri interim siluimus.\nmagis\norare pro nobis dignare et tales a consortio abicere, scriptum\nrecordatus prophetae: sanctas carnes ligatas in pallio sacerdotis\n<qui tangit>cum polluta non sanctificet, a polluto ipsae\n\n\n\n\n\n\nminantur; quae lex est interrogatio sacerdotum. sed dare\nueniam dignaberis meae audaciae paruitatis, ut supra ante\nrogaui. incolumem beatitudinem tuam meique memorem inuiolabilis\ntrinitas tueri dignetur, sancte papa.\nZOSIMUS AURELIO ET CETERIS QVI IN CONCILIO CARTHAGINENSI\nADFUERUNT DILECTISSIMIS FRATRIBUS IN DOMINO SALUTEM. Quamuis\npatrum traditio apostolicae sedi auctoritatem tantam\ntribuerit, ut de eius iudicio disceptare nullus auderet, idque\nper canones semper regulasque seruauerit et currens adhuc\nsuis legibus ecclesiastica disciplina Petri nomini, a quo ipsa\nquoque descendit, reuerentiam quam debet exsoluat\n(tantam\nenim huic apostolo canonica antiquitas per sententias omnium\nuoluit esse potentiam ex ipsa quoque Christi dei nostri promissione.\nut et ligata solueret et soluta uinciret, < et > par\npotestatis data conditio in eos, qui sedis hereditatem ipso\nadnuente meruissent; habet enim ille cum omnium ecclesiarum\ntum huius maxime, ubi sederat. curam nec patitur aliquid\npriuilegii sustineri aut aliqua titubare aura sententiae, cui ipse\nsui nominis firma et nullis labentia motibus constituit fundamenta\net, quae sine suo periculo temere nullus incessat) â€”\ncum ergo tantae auctoritatis et Petrus caput sit et sequentia\nomnium maiorum statuta firmauerint. ut iam humanis diuinisque\nlegibus disciplinisque omnibus finiretur Romanam ecclesiam,\ncuius locum regeret, ipsius quoque potestatem nominis optinere\n(non latet uos sed nostis, fratres carissimi et, quemadmodum\nsacerdotes, scire debetis): tamen, cum nobis tantum esset\nauctoritatis, ut nullus de nostra possit retractare sententia,\nnihil egimus, quod non ad uestram notitiam nostris ultro\nlitteris referremus, dantes hoc fraternitati et in commune\nconsulentes, non quia quid deberet fieri nesciremus aut faceremus\naliquid, quod contra utilitatem ecclesiae ueniens displiceret,\nsed pariter uobiscum uoluimus habere tractatum de\nillo, qui apud uos, sicut ipsi per litteras dicitis, fuerat accusatus\net ad nostram, qui se assereret innocentem, non refugiens\niudicium ex appellatione pristina uenerat sedem, accusatores\nsuos ultro deposcens et, quae in se crimina per rumorem\nfalso dicebat inlata, condemnans.\nomnem eius petitionem\nprioribus litteris, quas uobis misimus, putamus ac nouimus\nexplicatam satisque illis scriptis, quae ad illa rescripseratis,\ncredidimus esse responsum: sed post missae per Marcellinum\nsubdiaconum uestrum epistolae omne uolumen uoluimus. quo\naliquando perlecto ita totum litterarum conprehendistis textum,\nquasi nos Caelestio commodauerimus in omnibus fidem uerbisque\neius non discussis ad omnem, ut ita dicam, syllabam\npraebuerimus adsensum.\nnumquam temere, quae sunt diu\ntractanda, finiuntur nec sine magna deliberatione statuendum\nest, quod summo debet disceptari iudicio. idcirco nouerit\nuestra fraternitas nihil nos, postquam illa uobis scripsimus\nuel litteras uestras accepimus, immutasse sed in eodem cuncta\nreliquisse statu, in quo dudum fuerant, cum hoc nostris litteris\nuestrae indicauimus sanctitati, ut illa, quae a uobis ad\n\n\n\n\nnos missa erat, obtestatio seruaretur. ET SCBSCRIPTIO: Bene\nualete, fratres. Dat. XV. Kal. April. Honorio Aug. XII cons.\nAccept. III Kal. Maias.\nLEO EPISCOPUS LEONI AUGUSTO. Si gloriosum pietatis uestrae\nin fidei defensione propositum tanta prosequi laude cupiamus,\nquanta rerum ipsarum magnitudo deposcit, inueniemur impares\nin actione gratiarum, si nostri tantum oris angustiis uniuersalis\necclesiae gaudia celebremus. sed dignius illius remuneratio\nuestris actibus meritisque seruabitur, in cuius causa et\nspeciali excellitis animo et optato triumphatis euentu gloriae.\nsciat igitur clementia uestra omnes ecclesias dei cum laude\nuestra exultare pariter et laetari, quod ab Alexandrinae ecclesiae\niugo improbus parricida depulsus est et populus dei,\ncui praedo nefarius incubabat, in antiquam fidei libertatem\nreductus potest iam in salutis uiam fidelium sacerdotum\npraedicatione reuocari, cum uideat omne seminarium uenenorum\nin ipso auctore proiectum.\nnunc ergo, quia haec constanti\nproposito et magna mente peregistis, consummato operi fidei\nillud adiungite, ut de catholico ciuitatis illius praesule. quod\ndeo placeat, decernatis, qui nulla damnatae totiens impietatis\nsit infectus aspergi<ne>, ne fortasse tectum uulnus sub specie\nobductae cicatricis increscat et plebs Christiana, quae uobis\n\n\n\n\n\n\nagentibus aperte ab haereticorum peruersitate liberata est,\nletalibus iterum obnoxia sit uenenis.\nuides autem, uenerabilis\nimperator, et euidenter agnoscis, quod in persona, de\ncuius abscisione agitur, non sola est fidei integritas intuenda.\nquae etiamsi ullis correctionibus professionibusque purgari et\nin integrum ualeret qualibet conditione restitui, nequaquam\ntamen, quae sceleste cruenteque commissa sunt, possint probabilium\nuerborum protestationibus aboleri, quia in pontifice\ndei ac maxime tantae ecclesiae sacerdote non sufficit sonus\nlinguae et sermo labiorum et nihil prodest, si deus uoce\npraedicatur et mens in impietate conuincitur.\nde talibus\nenim per apostolum sanctus spiritus loquitur: habentes\nspeciem pietatis, uirtutem autem eius abnegantes,\net iterum alibi: deum profitentur se scire, factis\nautem negant. unde cum in omni ecclesiae membro et integrae\nfidei ueritas et bonorum operum plenitudo quaeratur,\nquanto magis in summo pontifice debent utraque praecellere.\nquia alterum sine altero non potest cum Christi corpore habere\ncompagem?\nnec necesse est nunc omnia, quae Timotheum\nexsecrabilem faciunt, enarrare, cum copiose atque manifeste\nin totius mundi notitiam, quae per ipsum ac propter ipsum\nsunt gesta, processerint et, si quid ab incomposito uulgo\ncontra iustitiam perpetratum est, in huius omnia uerticem\nconfluant, cuius desideriis manus furentium seruierunt.\nunde\nsi etiam in professione fidei nihil hic neglegat, nihil fallat,\naptissimum gloriae uestrae est ab hoc appetitu illum prorsus\nexcludere, quia in tantae urbis antistite uniuersae ecclesiae\n\n\n\n\n\n\ndecet sancta exultatione gaudere, ut uera pax domini non\nsolum praedicatione fidei sed etiam morum clarificetur exemplo.\nData XV. Kalendarum <Iuliarum> Magno et Apollonio\nconss. Per Filoxenum agentem in rebus.\nDilectionis tuae litteris et fratrum coepiscoporumque nostrorum\nDomitiani et Geminiani sermone cognoui Timotheum,\npostquam ecclesia Alexandrinae ciuitatis expulsus est. Constantinopolim\nnonnullis hoc fidei aduersariis agentibus uenire\npermissum, ut, quantum datur intellegi, quia uniuersorum\ndomini sacerdotum sententiis coartatur. inuitus saltem ad\ncatholicum se dogma conuertat et. tamquam propter hanc\ntantummodo causam uideatur eiectus, haereticae peruersitatis\nerrore damnato doctrinae apostolicae, ut ad Alexandrinam\nredeat, adquiescat. cum illi, etiamsi catholicus probaretur,\nhoc uehementer obsistat, quod uiuente episcopo tantae sedis\ninuasor est et auctor apparuit inauditae crudelitatis ammissae.\net ideo dilectio tua sollicitudine, qua claret, eniti et elaborare\ndebebit, ne cum tam nefario homine sermo aliquis priuatim\nuel publice misceatur neue sub specie correctionis eius quorundam\nconuentu praebeatur occasio, ne redeundi integram\ncapiat libertatem. de quo iam edictis suis princeps Christianissimus\niudicauit.\nomni igitur labore et circumspectione\nperuigili unitati ecclesiasticae profuturus enitere, frater carissime,\nut spes suffragatoribus ipsius adimatur et Alexandrinis\nex clero suo catholicus episcopus secundum morem ueterem\n\n\n\n\n\n\nper orthodoxos Aegyptios consecretur, quia parricida ille non\nalias a suis defensoribus deseritur, nisi Alexandrina ecclesia,\nquae patrum honori et suae restituenda est libertati, rectorem\nsanandis omnibus, quae male gesta sunt, probatissimum\nfuerit consecuta. Dat. XV. Kalendarum Iul. Magno et\nApollonio conss. Per Filoxenum agentem in rebus.\nLEO EPISCOPUS TIMOTHEO EPISCOPO CATHOLICO ALEXANDRINAE\nECCLESIAE. Euidenter apparet sub apostolicae splendore sententiae,\nquoniam diligentibus deum omnia cooperantur\nin bonum, et diuinae dispensatione pietatis, ubi excipiuntur\naduersa, ibi donantur et prospera.\nquod Alexandrinae\necclesiae experimenta demonstrant, in qua multos sibi\npatien<tiae> thesauros humilium molestia et tolerantia congregauit,\nquia iuxta est dominus his, qui tribulato sunt\ncorde, et humiles spiritu saluabit, glorificata in\nomnibus incliti principis fide, per quem dextera domini\nfecit uirtutem, ne in throno beatorum patrum antichristi\ndiutius sederet opprobrium; cuius impietas nemini magis\nquam sibi nocuit, quia etsi aliquos ad societatem facinoris\nimpulit, se tamen inexpiabiliter cruentauit.\nunde de eo,\nquod instinctu fidei in fraternitate tua cleri et plebis atque\nomnium fidelium egit electio, uniuersam mecum ecclesiam\ndomini gaudere rescribo utque hoc benignitas diuinae pietatis\nmultiplicata gratia confirmet, exopto, ita ipsi per omnia tua\ndeuotione famulante, ut etiam eos, qui ueritati aliquatenus.\n\n\n\n\n\n\n\n\nrestiterunt, reconciliandos deo per ecclesiae preces instanter\nadquiras et sacramento catholicae fidei, cuius soliditas nullam\ndiuisionem recipit, sollicitus rector adiungas, illum imitatus\nuerum piumque pastorem, qui animam suam posuit pro ouibus\nsuis et errantem unam ouem non flagellis cohercuit sed\nad ouile proprium suis humeris reportauit.\nagat ergo\ndilectio tua, frater karissime, ne uel Nestoriani dogmatis uel\nEutychiani erroris ullum in dei populo possit uestigium\nreperiri, quia nemo potest fundamentum ponere\npraeter id quod positum est, quod est Christus\nIesus, qui uniuersum mundum non reconciliaret deo\npatri, nisi per fidei regenerationem omnes in nostrae carnis\nueritate susciperet.\ncum ergo scribendi opoitunitates,\nquibus fraternitas tua utatur, exstiterint, sicut necessarie et\nex more fecisti, <ut> per filios nostros Danihelem presbyterum\net Timotheum diaconum ordinationis tuae ad nos\nscripta dirigeres, ita omni tempore in hoc officio perseueret\net de prouectibus pacis saepe, quantum fieri potest, sollicitudini\nnostrae mittantur indicia, ut per alterna colloquia\nsentiamus, quia caritas dei diffusa est in cordibus\nnostris per spiritum sanctum, qui datus estnobis.\nData XV. Kal. Septbr. Magno et Apollonio consulibus.\nLEO EPISCOPUS PRESBVTERIS ET DIACONIBUS ECCLESIAE ALEXANDRINAE DILECTISSIMIS FILIIS IN DOMINO SALUTEM. Gaudeo\nexultanter in domino de piissimo, quem inter uos habetis,\naffectu, dum, sicut scripta uestra manifestant, et pastor gregem\n\n\n\n\n\n\n\n\net grex ostenditur amare pastorem.\nsolliciti ergo in\ninuicem, sicut apostolus ait, seruare unitatem spiritus\nin uinculo pacis properate ad fructum uestrae peruenire\npatientiae. quid enim dignius aut uelle potestis aut\nagere, quam ut auxiliante dei gratia gloriosissimi principis\nfide ad profectum solidissimae pacis utamini remota procul\nea bestia, quae uineam plantationis dominicae, sicut psalmus\npropheticus canit, singulari feritate uastabat?\nquia ergo\nin ouili dominico nec furum iam insidiae nec latronum\ntimentur incursus, redeat uniuersitas uestra in concordiam et\nmagisterio spiritus sancti illa in omnibus unitas expetatur,\npropter quam dicit apostolus: non quaerens, quod mihi\nutile est, sed quod multis, ut salui fiant. id ipsum\ndicant et sentiant omnes, nulla sint sensuum disputationumque\ncertamina: quod usque ad catholicos praesules in Alexandrina\necclesia discipuli ueritatis didicerunt atque docuerunt, eadem\na cunctis fidelibus confessione promatur, quia uarietatem\nueritas, quae est simplex atque una, non recipit.\nsi quos\nautem cuiuslibet ordinis Christianos impia haereticorum conturbauere\nmendacia, ad satisfactionis remedia prouocate et\nin spiritu mansuetudinis cum benignitate corripite, quia, sicut\nait beatus apostolus Petrus, non tardat dominus promissum\nsed patienter agit propter uos, nolens\naliquos perire sed omnes ad paenitentiam conuerti.\nagendum ergo est, ne difficultas ueniae curationem\nfaciat tardiorem. Data XV. Kal. Sept. Magno et Apollonio\nconss.\nLEO EPISCOPUS THEOPHILO IOHANJFL ATHANASIO ABRAHAE DA-\nNIHELI IOHAE PAPHNUTIO MUSAEO PANULUIO ET PETRO EPISCOPIS\nAEGVPTIIS. Litteris fraternitatis uestrae, quas ad me filii\nnostri Danihel presbyter et Timotheus diaconus detulerunt,\ncognouisse me gaudeo, quod gloriosi et uenerandi principis\nfides propheticis et euangelicis unita doctrinis ad sanctos et\ndeo placitos dispositionum suarum peruenit effectus, ut\ncruentissimo Alexandrinae ecclesiae peruasore deiecto et in\nlonginquiora translato dignum sua gubernatione rectorem\ntotius ciuitatis me<re>retur electio, ad cuius uos consecrationem\nnullus ambitus traheret, nulla seditio impelleret, nulla iniquitas\nincitaret, sed in medio constitutae meritum sanctitatis\neum cunctis non dubitaret praeponere. quem sibi uniuersitas\ncuperet praesidere.\nunde reddita populis Christianis dei\npace gaudentes commendamus uobis inuicem uestri operis\ndignitatem, ut religiose per omnia ordinatus antistes fraterno\nse iuuari experiatur adsensu et ad abolenda scandala, quae\nerror haereticus exitarat, cooperatione uestra gaudeat adiuuari.\nextruso enim, qui imitator diaboli fuit et in ueritate\nnon stetit male utens specie peruasi honoris et nominis,\ncongruit, ut Alexandrina ecclesia eum ueneretur et diligat,\nquem et probitate morum et integritate catholicae fidei dignum\ntanto sacerdotio comprobauit. cui mutuae caritatis plenum\nanimi nostri praebemus adfectum cohortantes, fratres\nkarissimi, et fiducialiter exigentes, ut in praedicatione uerbi,\nin eruditione praecepti illam formam custodiatis caritatis,\nsine qua nullae possunt prodesse uirtutes.\nquod autem\n\n\n\n\n\n\nfratri et coepiscopo nostro Timotheo de reuocandis his, qui\na ueritatis itinere deuiantes inconsultius se ferociusque gesserunt,\nscriptum esse cognoscitis, dilectio quoque uestra ad\ncuram suam intellegat pertinere, ut quia late sese pestilens\nilla aegritudo diffudit, ubique omnibus eadem adhibeatur\nmedicina uulneribus: ut per diligentiam pastoralem in cunctis\necclesiis domini ouile reparetur et per sollicitudinem caritatis\natque doctrinae omnes Christi oues unum sentiant habere\npastorem. Dat. XV. Kal. Septemb. Magno et Apollonio\nconsulibus.\nZENONI AUGUSTO SIMPLICIUS EPISCOPUS. Cuperem quidem,\nquantum ad meae spectat deuotionis arbitrium, qua principes\nChristianos iugi ueneratione suspicio, debita pietati uestrae\ncontinuis officia deferre colloquiis. sed cum ad huius intentionis\naugmentum etiam sacrae cura religionis accedat, ratio\nmihi negotii potioris incumbit, ut simul honorificentiam uobis\nprona mente persoluam et causas fidei fidenter insinuem,\nquia me ad utrumque uel dicata trahit clementiae uestrae\nsemper affectio uel respectus ordinis mei et apostolici moderaminis\nsollicitudo compellit.\nfunctus igitur, gloriosissime\nac clementissime fili imperator Auguste, munere salutandi,\n\n\n\n\n\n\nquae in ecclesiis Orientis per haereticorum latrocinia recidiua\nrursus dicuntur scandala concitari;, nec debeo silere nec possum.\nnam sicut in meam notitiam feruentium pro fide catholica\ndetulerunt scripta monachorum, comperi Timotheum parricidam,\nqui Aegyptiae pridem uastator ecclesiae in morem\nCain, ut. lectio diuina testatur, eiectus a facie dei, hoc est\nab ecclesiae dignitate seclusus, et tamquam per deserta uagus\nsceleratae conscientiae diu tormenta passurus in exilium\nproprii erroris abductus est, resumptis pristini furoris incendiis\nconflasse nihilominus agmina perditorum et Alexandrinae\nurbis ecclesiam, quam sacerdotali prius sanguine cruentauit,\nipsum denuo nunc cruentum depulsione legitimi peruasisse\npontificis,\nut cui illa relegationis humilitas inicere debuerit\nex his, quae impie gesserat, aculeum paenitendi, nutriendae\npotius otia praebuisse uideatur atrocioris insaniae. quo procul\ndubio Cain ipso longe detestabilior adprobatur: ille siquidem\na perpetrato semel facinore damnatus abstinuit, hic proficit\nad crimina maiora post poenam.\nnec eo tamen scelerum\nfine contentus Constantinopolitanam insuper urbem recti semper\ndogmatis amore flagrantem, ne quid intemeratum populator\nhumanae salutis omitteret, fertur audacter ingressus et a\nsuae consortibus prauitatis libenter audisse soli Christo debitam\nuocem, qua plane non in nomine domini uenire\nbenedictus sed diuini culminis usurpator euidenter\n\n\n\n\n\n\nmonstratus est antichristus.\nqui cum etiam a communione catholica\ntam laudabiliter esset exclusus, per quorundam priuatas\ndomos respersis humano sanguine manibus non diuina\nsacrificia sed sacrilegia celebrasse memoratur. in quo utique\nnon eius est firmata susceptio sed consciorum diuulgata proditio\ncum eodem de illa iniquitatis sede, nisi resipiscant,\nomnimodis casurorum, quam sicut diabolus pater eius altissimo\nsimilem se faciens aeternam sibi perfidus construere\nnon desinit ad ruinam.\nhaec, uenerabilis imperator, cum\nhorreat animus uel a tanto gladiatore fuisse temptata, maximo\ntamen, fateor, stupore detineor sub uestrae pietatis\naspectibus potuisse committi. quis enim deuotam semper deo\nclementiae uestrae mentem et orthodoxis deditam regulis aut\nignoret aut ambigat? quippe qui supernae dispositione prouidentiae,\nsicut pro utilitate publica augustae memoriae\nMarciani pariter et Leonis eruditi uirtutibus, sic eorum sitis\netiam ad catholicam ueritatem sensibus instituti nec cuiquam\nomnino sit dubium pietatem tuam illorum fidei esse sequacem,\nquorum es successor imperii.\nquae cum de uestrae tranquillitatis\nanimo certa ab omnibus teneantur et fixa, absit,\nut temporibus uestris diuini cultus integritas et antiquitus\nroborata fidei catholicae putetur interpolanda sinceritas. respicite\nquaeso ad diuina beneficia et, quae sint uobis conlata,\nperpendite atque, ut haec prospera ualeant permanere, propitiandum\nesse censete auctorem muneris, non laedendum.\ninter quaslibet enim occupationes publicas a religioso principe\nmagnopere procurandum est, quod eius protegit principatum,\net praeferenda cunctis rebus est caelestis obseruantiae\n\n\n\n\ntitudo, sine qua recte nulla consistunt.\nsuppetunt affatim\nclementiae tuae, si in palatii sui requiri mandet arcus,\ncum nostrorum coeuntia definitione maiorum documenta copiosa.\nneque enim conscientiam uestram latere credendum est, quae\nper cunctas prouincias Orientis ex ipsa imperii uestri arce\ndiffusa sunt, illa scilicet, quae uel ad augustae memoriae\nMarciani nihilominus et Leonis uel ad Calchedonensis concilii\nbeatae recordationis prodecessor meus Leo consulta direxit et\nquibus ita plene atque dilucide sacramentum dominicae incarnationis\nexposuit, ut non modo catholicus sed nec Christianus\nquidem ualeat nuncupari, quisquis illic redemptionis\nsuae causas non euidenter agnoscat. certe ut facilius uobis\nnecessaria non desit instructio, earundem exemplaria litterarum\nad fratrem et coepiscopum meum Acacium misi uestris sensibus\nofferenda.\nhaec igitur pietas tua si recensere dignetur\nuel quae totius Orientis episcopi de huius praedicationis\nconsensione rescripserint, aspiciet profecto et examinata diligenter\net ueraciter promulgata atque ideo pestiferae falsitatis\nambagibus nequaquam debere pulsari, quia reuera, quae de\nscripturarum fonte purissimo sincera perspicuaque manarunt,\nnullis agitari nebulosae uersutiae poterunt argumentis. perstat\nenim in successoribus suis haec eadem apostolicae norma\ndoctrinae, cui dominus curam totius ouilis iniunxit, cui se\nusque in finem saeculi minime defuturum, cui portas inferi\nnumquam praeualituras esse promisit, cuius sententia quae\n\n\n\n\n\n\nligarentur in terris, solui testatus est non posse nec caelo.\nquapropter clementiam uestram, cui mea uice propensius\nfrater et coepiscopus meus Acacius supplicabit, precor atque\nobsecro, ut imitatores facti tantorum et talium praecessorum\nnefandae praesumptionis operarios catholico pectore respuentes\nregia censeatis potestate cohiberi. quisquis aliud, sicut praedixit\napostolus, praeterquam accepimus seminare molitur,\nanathema sit. nullus ad aures uestras perniciosis mentibus\nsubripiendi pandatur accessus, nulla retractandi quippiam de\nueteribus constitutis fiducia concedatur, quia, sicut saepius\niterandum est, quod apostolicis manibus cum ecclesiae uniuersalis\nadsensu acie meruit euangelicae falcis abscidi, uigorem\nsumere non potest renascendi nec in dominicae uitis fructiuam\nualet redire propaginem, quod igni deputatum constat aeterno.\nsic haeresum denique machinamenta cunctarum ecclesiasticis\nprostrata decretis numquam sinuntur oppugnationis elisa\nreparare certamina.\nante omnia autem quaeso, ut beati Marci\neuangelistae sedes (Alexandrinam loquor ecclesiam) a cruentissimi\npraedonis incubatione liberata catholico reformetur antistiti\nlibertatemque suam pariter recipiat et quietem. at uero\nimprobus parricida, qui diuinis simul reus est legibus et\nhumanis, reductus eodem, quo iure fuerat ante detrusus, ab\n\n\n\n\n\n\ninnocentium nece retrahatur animarum; procul a regno pietatis\nuestrae funesti capitis uenena discedant, quae quoniam salutiferae\npraedicationis auribus obturatis medicantia uerba capere\nnequiuerunt, ab humani conuentus abducta pernicie in uirulentiae\nsuae congrua solitudine contabescant.\nquo magis ac\nmagis pietatem tuam beati Petri apostoli uoce qualiscumque\nsedis eius minister obtestor, ut inimicos antiquae fidei non\nsinatis impune grassari, qui uestros optatis hostes habere subiectos;\nut uerae confessionis pacem cunctas domini seruare\ndecernatis ecclesias, qui orbem uestri desideratis imperii tenere\npacatum; ut unicam spem salutis, quae genus hominum\nad regna caelestia uitamque perducit aeternam, nulla patiamini\nparte uiolari, qui placatum deum uel regno uestro\ncupitis uel saluti.\nOmnipotens deus regnum et salutem\nuestram perpetua protectione conseruet, gloriosissime et\nclementissime imperator. Data est IIII. Iduum Ian. Basilisco\nAugusto consule.\nCum filii nostri illustris uir Latinus patricius et spectabilis\nMadusius pro legatione publica mitterentur. neglegere non\n\n\n\n\n\n\n\n\n\n\npotuimus, quod omni intentione curamus. proxime namque\ncum presbyterorum et monachorum de Timotheo olim ab\nuniuersali ecclesia separato querela uenisset, tam Christianissimo\nprincipi quam dilectioni tuae scripsimus, ut modis omnibus\nresistatur, ne quid haereticorum contra Calchedonense concilium\nmoliatur audacia, frater carissime, et dilectionis tuae\nlaudando constantiam multum nobis, immo ipsi domino placere\nmemorauimus, quod damnatum hominem non solum fidei sed\netiam parricidii causa nullam Constantinopoli ecclesiam introire\npermiseris.\nquod nunc iterum commonemus, ut cum\nad dilectionem tuam eadem scripta peruenerint, immo etiam\ndonec ueniant, apud Christianissimum principem etiam nostro\nnomine agere suppliciter atque insinuare non desinas, ut quae\ntotiens et bene statuta sunt, nulla obreptione uiolentur, quia\nregni eius certum et singulare est firmamentum uero atque\naeterno regi congregatorum in causa fidei diuino spiritu sacerdotum\ninlaesum conseruare concilium.\nQuantum presbyterorum et ex diuersis monasteriis domino\nseruientium monachorum relatione patefactum est, ecclesias\ndomini rursus diabolus inquietat, ita ut excluso Alexandriae\nsacerdote haereticus atque ab uniuersitate damnatus eundem\n\n\n\n\n\n\nlocum. de quo pulsus fuerat, occupasse dicatur: insuper quibusdam\nfacientibus Constantinopolim ausum fuisse contendere,\nut ciuitas Christianorum principum circa fidei catholicae ueritatem\ndeuotione praecellens et Christiana plebs in defensione\nreligionis adtonita haereticorum prauitate, quae iam fuerat\nsopita, turbetur.\nsed misericordia dei, cuius est causa, non\ndefuit. ut Timotheus, qui ab uniuersali ecclesia sacerdotalibus\nsententiis et imperialibus constitutis iure est segregatus, ad\necclesiam tuae dilectionis uel ad fidelium domorum limina\nnon permitteretur accedere.\nquem conuentus nouos pro se\ndidicimus comminari, resolui aestimantem, quod de se uniuersalis\ndecreuit auctoritas. unde quia sanctae memoriae\npraecessorum nostrorum extante doctrina, contra quam nefas\nest disputari, quisquis recte sapere uidetur, nonis assertionibus\nnon indiget edoceri sed plena atque perfecta sunt omnia,\nquibus potest uel deceptus ab haereticis erudiri uel in uinea\ndomini plantandus institui, implorata fide clementissimi principis\nuocem faciendae synodi fac respui nec sit apud aures\nimperii Christianas pigra suggestio, quia salus eius et regni\nipsius Christus est fortitudo.\nergo cum praedictis presbyteris\nac monachis oportune atque importune pietati eius nostro\nquoque nomine supplica et legationem hanc pro nobis quoque\nclementiae ipsius, ne quid subripiatur, insinua. omnium pariter\nprecibus instruatur, ne per occupationes publicas quieti ecclesiasticae\naliquas inimicus moliatur insidias, integritati suae\nAlexandrinam reddi praestet ecclesiam et a beati Marci euan-,\n\n\n\n\n\n\n\n\ngelistae sede hostem parricidamque propellat et, qualiter\ncatholicae fidei teneatur integritas in penetralibus aulae suae,\ndignanter inquirat.\nquae ne aliqua forsitan fidei aemulorum\nfraude uitientur, licet in ecclesiae tuae possint scriniis inueniri,\ntamen exemplaria misimus, quae pietati ipsius properabis offerre.\nnota namque et omnibus illic potestatibus celebrata,\nquae sanctae memoriae prodecessor meus Leo ad consultationem\naugustae recordationis Leonis scripserit, et quam ueneranter\naccepta sint, recognoscat; appareat, sicut confidimus, eius\nimitator fidei, cuius propitiante deo dignior est successor\nimperii, sibique scriptum aestimet, quicquid ante se principibus\npia est traditum lectione. illa est namque perennitas regni,\nquae per seriem propagandae posteritatis in successore reppererit,\nquod a praecessore descendit.\nhortor ergo, frater\ncarissime, ut modis omnibus faciendae synodi peruersorum\nconatibus resistatur, quae non alias semper indicta est, nisi\ncum aliquid in prauis sensibus nouum aut in assertione dogmatum\nemersit ambiguum, ut in commune tractantibus, si\nqua esset obscuritas, sacerdotalis deliberationis inluminaret\nauctoritas, sicut primum Arrii ac deinde Nestorii, postremum\nDioscori atque Eutychis fieri coegit impietas. et, quod misericordia\nChristi dei nostri saluatoris auertat, intimandum est\nabominabile esse contra sententias totius orbis domini sacerdotum\net principum utriusque rectorum damnatos restitui,\nreduci exules, relegatos in causis nefariae conuersationis absolui.\nitaque, quod saepe repetendum est, haec omnia\nclementissimis auribus suppliciter intimato. ueniet procul\n\n\n\n\ndubio deus in adiutorium nostrum, in cuius manu regis cor\nesse retinens constitutum potestatis suae nescit aliunde principium.\nDat. quarto Id. Ian. consule (supra scripto;.\nSIMPLICIUS EPISCOPUS PRESBVTERIS ET ARCHIMANDRITIS APUD\nCONSTANTINOPOLIM CONSTITUTIS. Per filium nostrum laudabilem\nuirum Epiphanium litteris uestrae dilectionis serius, quam\nuoluistis. acceptis magno sumus dolore permoti, quod illic\nintra ecclesiam dei scandalorum recidiua nascuntur incendia,\nubi totiens auctoritate apostolicae sedis et sententia synodi\nuniuersalis extincta sunt.\ncui namque m toto orbe terrarum\ncum peruersitate dogmatum nefandorum Nestorii Eutychis\nDioscorique damnatio, cui Timothei rursus Alexandrinae ecclesiae\nperuasoris non est nota deiectio? testis est anterius\nEphesenum, testis est recens Calchedonense concilium, quod\nquisquis desiderat retractari, in numero fidelium se pronuntiat\nnon haberi, cum praedictorum talis impietas auctoribus etiam\nprincipibus Christianis non solum ab ecclesiae corpore uerum\na coetu hominum exiliis segregata diuersis unitae sententiae\ndamnatione percussa est.\nde quorum nihil est nunc errore\ndicendum, quia post traditionem tantorum domini sacerdotum,\nqui longe ante nos in uniuersa mundi parte has quoque\n\n\n\n\n\n\n\n\nhaereses reuicp-runt, beatae recordationis prodecessor noster Leo\nmultiplici sermone doctrinae, quid catholicae ueritatis sequatur\nintegritas, quid detestetur, asseruit. hac eruditione fundata non\ncontentione opus est, ut adhuc tamquam de dubiis iudicetur,\nsed, sicut dilectionem uestram gaudemus facere, firmis contra\ndeiectos state uestigiis nec uos aduersarius terreat aut tardam\nputetis desuper uenire uictoriam. cadere didicit, qui resultat.\nbreuiter haec ad consultationem immo etiam ad consolationem\nuestrae scripsimus caritati, uolentes aliquos, quemadmodum\ncupitis, pro causae necessitate dirigere, nisi ad omnem plenitudinem\nnon iam defendendae, quae solide fundata est, fidei\nsed repellendis haereticis atque damnatis illa sufficerent, quae\netiam ad sanctae memoriae Flauianum atque ad sanctam Calcedonensem\nsynodum uel ad augustae recordationis Marcianum\nac Leonem beatae memoriae antecessorem meum scripsisse\nretinetis atque totius Orientis episcopi rescriptis ad principem\ntunc Leonem propriis intimarunt. unde insolubile esse non\ndubium est, uel quod ante decreuerunt in unum conuenientes\ntot domini sacerdotes uel quod singuli per suas ecclesias\nconstituti eadem nihilominus sentientes diuersis quidem uocibus\nsed una mente dixerunt damnantes errorum execrabilium\nauctores pariter et sequaces.\nquapropter inter tot formas,\nquae recta sunt, praedicandi non assertione noua sed constantia\nnitendum est iam probata. quae quid domino uos iuuante\nprofecerit, laboris uestri deo placitus fructus ostendit, quando\neius domum uobis obsistentibus latroni introire non licuit, qui\n\n\n\n\nnonnullis occurrentibus sibi latentes adhuc forsitan sui similes\npublicauit.\nnon enim iunguntur bona pessimis, recta peruersis.\nnec possunt salutaria coire cum noxiis, quia luci communio\nnulla cum tenebris nec infideli portio cum fideli. unde\nnecessario damnatorum comitabuntur exitum, qui talium delegere\nconsortium, nisi forte resipiscentibus animis et maxime,\nqui nuper decepti sunt, uidentes in quae abrupta sint ducti,\nad splendorem uerae fidei discussa conferant se nube mendacii.\nquod apostolicae sedis pietate ut prouenire possit optamus,\nquia uitam in domini uoluntate cognoscimus.\nad Christianissimum\nquoque principem uel ad fratrem et coepiscopum\nmeum Acacium competentia simul scripta direximus, cuius in\ntanta re accusandum silentium non putamus, quia scientes\nfidem probatissimi sacerdotis certum tenemus suum non esse,\nquod tacuit. ut autem plenius dilectio uestra cognoscat nostrarum,\nquas ad Christianissimum principem misimus, seriem\nlitterarum, exemplaria internuntio, quem misistis, redeunte\ndireximus. Dat. IIII. Id. Ian. consule supra scripto.\nSIMPLICIUS EPISCOPUS ZENONI AUGUSTO. Inter opera diuinae\nprouidentiae, quae pia semper et iusta sunt, nostris quoque\n\n\n\n\n\n\n\n\ntemporibus eloqui potentias domini uix quaelibet humana\nlingua sufficiet. quis etenim ualeat uel cogitatione complecti\nuel uoce depromere, quod in ipso utriusque rei laborantis\narticulo et uotis publicis et religionis sanctae reddidit uos\nquieti, nisi quod tanti consideratione miraculi clamandum est\ncum propheta: haec est mutatio dexterae excelsi, quae\nexaltantes semet ipsos potenter humiliat et humiliantes se clementer\nexaltat?\nin quibus etiam, si dispensationis supernae\nsagacius mensura libretur, profecto euidenter apparet ideo perfidorum\ninrepsisse perniciem, ut fides clementiae tuae et inter\naduersa probaretur quantoque magis rebus urgueri crederetur\ninfestis, tanto clarius uestra magnanimitas emineret, atque ob\nhoc mansuetudinis uestrae de Constantinopolitana urbe prouenisse\ndiscessum, ut uniuersorum desideriis expetiti gloria maiore\nrediretis et ex contrariorum periculis quid in uobis esset cunctis\nutile nosceretur: Dauidicae nimirum illius uirtutis exemplo, qua\nsingulari patientia cedens paululum furoribus parricidae continuo\nuictor ac populorum precibus imploratus praestantiore fastigio\nest reuersus in regnum.\nlaetare igitur, uenerabilis imperator.\neos fuisse tuos hostes, qui extiterunt diuinitatis inimici, teque\ngaude et cum ecclesia laborasse et cum fidei catholicae\nlibertate imperio restitutum atque, ut in omnibus doceas\ncausam tibi cum deo esse communem, eius ope uiriliter fretus\ninsiste, ut per quem publicos incubatores subegit, ecclesiae\nquoque depellat tyrannos. sicut enim pietas uestra\nmerito recteque confidit illo nos tempore nihil aliud deum\n\n\n\n\n\n\nnostrum suppliciter implorasse, quam ut nobis Romani imperii\npraesules, quales nunc loquimur, redderentur, ita expectari\ncernis, ut huiusmodi uos esse ipsorum actuum qualitate\nmonstretis.\nrespicite quaeso augustae memoriae Marciani\natque Leonis omni mundo conspicuam in catholica deuotione\nconstantiam et salubri consideratione perpendite, cum in eodem\nloco stare nequiuerint, qui ab eorum rectitudine deuiarunt,\nsuccessorem regiae potestatis legitimum ac diuinitus adtributum\neum fore sine dubio, qui illorum fidei perstiterit imitator.\ndebes, gloriosissime et clementissime fili imperator, augustae\nmemoriae tantorum uirorum taliumque reuerentiam, debes\nuicem muneribus dei. ille te ad istorum reduxit imperium: tu\ndeo istis similem redde famulatum. et quia haec beato apostolo\ndocente nos Petro mea nuper humilitate praedicante\nrefutata sunt a casuris, deo fautore proficiant in regni soliditate\nmansuris.\nego quidem litteris, quas uestra clementia\ndestinauit, pignus inmensum uenerandae religiositatis accipiens\net ingenti gratulatione respiro et omnino non ambigo\nmentem uestram in rebus diuinis gesturam longe potiora\nquam cupio; sed mei memor officii in hanc partem clementiam\ntuam ideo prolixiore hortor alloquio, quia imperii tui\npariter et salutis adfectu illis te causis inhaerere semper\nexopto, quibus solis et praesentis regni stabilitas custoditur\net aeterni gloria comparatur.\nunde ante omnia precor, ut\nAlexandrinam ecclesiam non minus a funesto quam ab haeretico\nperuasore clementiae uestrae dispositionibus liberatam\ncatholico ac legitimo restitui censeatis antistiti eisque etiam,\nquos temeritate diabolica diuersis ecclesiis ordinasse perhibetur,\neiectis rectae fidei subrogari constituatis episcopos et,\nsicut rem publicam uestram a tyrannica dominatione purgastis,\n\n\n\n\nita ubique ecclesiam dei ab haereticorum latrociniis atque\ncontagiis exuatis nec id potius praeualere patiamini, quod\neorum iniquitas temporum, quos non solum uestro imperio\nsed in deum quoque rebellis spiritus concitauit, quam quod\ntot tantique pontifices et cum egregiis orthodoxisque principibus\nuniuersalis ecclesiae decreuit adsensus.\nCalcedouensis\nsynodi constituta uel ea, quae beatae memoriae prodecessor\nmeus Leo apostolica eruditione perdocuit, intemerata uigere\niubeatis, quia nec ullo modo retractari potest, quod illorum\ndefinitione sopitum est, nec ullatenus recipi totius catholicae\nueritatis uno undique ore damnatus. ipsa Ä™st quippe, sicut\nexperti estis, catholica fides, quae potentes de sede laesa\ndeposuit et exaltandos humiles custodita seruauit.\nquare satis agendum est pietati tuae, ut qui huius tibi auctor\nest doni, sit ipse propagator. Dat. VII. Iduum Octobrium\npost consulatum Basilisci et Armati.\nQuam sit efficax supplicantium domino perseuerantia sacerdotum\net quam iocundo gratuletur effectu studium, quod defensioni\nfidei sinceris mentibus exhibetur, litteris tuae dilectionis\nagnoscitur, quando post tanta certamina, quibus dei misericordia\nin causa propriae religionis famulos et ministros suae\n\n\n\n\n\n\n\n\nconstituens potestatis probatissimos sibi fecit esse uictores.\nsiquidem Alexandrina ecclesia diuino tandem iudicio liberata\nin consortium communium nos aduocans gaudiorum eum,\nqui ab haeretico fugatus fuerat, ad eius sedem redisse testaris.\nunde animis exultantibus ad uniuersalis ecclesiae\nquietem Christo deo nostro pro salute primum fidelissimi\nprincipis supplicamus, cui pro deuotione, qua cunctos anteuenit\nsacerdotes, pietas haec diuina concedit, quae nos liberos\npro populis Christianis apud omnipotentiam caelestem praestat\ninterpretes.\nsicut ergo in reditu fratris et coepiscopi nostri\nTimothei gratulamur, ita eum commonente dilectione tua\ncupimus inreprehensibilem reperiri, quia meministi hoc eum\niamdudum fidelis praesulis non habuisse constantiam, quando\nei, ut damnati Dioscori nomen inter altaria recitaretur, extortum\nest. Dat. VIII. Id. Mart. Illo u. c. consule.\nSIMPLICIUS EPISCOPUS ZENONI AUGUSTO. PER PETRUM UIRUM\nSPECTABILEM COMITEM PLACIDIAE NOBILISSIMAE FEMINAE. Olim\ndiuinorum exultatione munerum triumphalis in domino regni\nuestri gloria dilatata cum uniuersalis ecclesiae gaudio mediocritatis\nmeae litteras optulisse memini nec inter uniuersos\ncatholicae fidei sacerdotes opera dei nostri uel solus potui\n\n\n\n\n\n\ntacere uel primus, quia secundum beatum Paulum apostolum\necclesiarum omnium curam sustinens mihi summam gaudii de\nreddita per clementiam uestram earum quiete specialiter\nuindicaui, quod uos diuinitatis auxilio deiectis religionis et\nregni hostibus meruimus habere uictores et in uno eodemque\nprouentu Christo in uobis ubique uincente et cultus uerae\nfidei et status est reparatus imperii, quod utrumque ideo\nfuerat diabolo se ad tempus interserente turbatum, ut alterutrius\naduersariis dissipatis praeconia fierent maiora uincentis.\nunde tam praeclarae fructum uictoriae indeptus\ncum laetitia uniuersalis ecclesiae nunc quoque, quod sine\ncessatione facio, tacere non possum gratias sine dubio perennes,\nquod antiquae ueraeque fidei in fratre et coepiscopo meo\nTimotheo Alexandrinam ecclesiam reddidistis, cuius ad me\nnuper litterae commeantes expulsa profanitate Eutychis atque\nDioscori damnatorum ad regendos orthodoxos beati apostoli\net euangelistae Marci sedem, quod ante compertum est, se\nrecepisse memorauit incitans nos uolentes, ut haec ipsa pietatis\nuestrae sensibus referremus.\nut ergo tranquillitas\nuestri perpetua et fixa sit regni, quietem, quam cunctis in\nmemorata ecclesia praestitistis, peruigili protectione munite\n\n\n\n\n\n\net, quod iuuante uos domino pro innocentium salute fecistis\nanimarum, religiosiore studio et diligentia adtentiore protegite,\nquia non minoris est gloriae quod condideris seruare quam\ncondere et omnibus est probatum tantum uobis diuini fauoris\nimpensum, quantum Christianae religioni uestra pietate est\nsedulitatis exhibitum.\net quamuis in omni parte regni sui\nprofutura uno cultui prouidentia uestra non desit et curis\npublicis tranquillitatem ecclesiae praeferatis, precor tamen, ut\nquod per nos serio postulatur, immo quod ipsi specialius\nsupplicamus, Petrum Alexandrinae ecclesiae peruasorem et\nob hoc iure damnatum, quia moliri quaedam latens in Alexandrina,\nsicut ad nos scriptum est, ciuitate contra haec, quae\na uobis sunt statuta, memoratur, ad exteriora transferri piissima\npraeceptione iubeatis, ne aliquos modicae fidei, quod\nfacere perhibetur, inficiat et ad peruersitatis suae instrumenta\ntraducat. longe sint ab innocentibus perniciosa contagia, ut\nper uos < intret > intra dominici gregis ouile sinceritas, quam\nsola tenere potest imperialis auctoritas. Dat. VIII. Id.\nOctobr. Illo u. c. cons.\nSIMPLICIUS EPISCOPUS ACACIO. PER QVEM SUPRA. Quantos et\nquam uberes fructus constantia fidei et deuotarum circa religionem\ncatholicam mentium semper habeat fortitudo, labor\ntuae dilectionis et eorum, qui pariter repente diabolo\niamdudum turbabantur, ostendit. nam cum Christi inimicus\net regni Christianam semper aulam mox casurus inuaderet\natque impia persecutione fideles domini plebemque concuteret,\noratione atque uigiliis sacrilega temptamenta superauit et se\nuictoria caelestis eo usque porrexit, ut regressu religiosissimi\nprincipis ecclesiae quoque Alexandrinae catholicus redderetur\nantistes. de quo mox cum exultatione diuinae gratiae gaudia\nnostra contulimus et mutuis nos litteris fecimus gratulari.\net licet laetitiae ipsius numquam sui defuerit plenitudo, tamen\nfrater et coepiscopus noster Timotheus persecutione probabilior\nfactus pristini non immemor instituti per fratrem et coepiscopum\nnostrum Esaiam et filios nostros Nilum presbyterum\net Martyrium diaconum Alexandrinae ecclesiae sollemnia scripta\ndirexit, quibus et illud, quod ante perterritus de Dioscori\nnomine fecerat, se destruxisse memorauit et remissionem ipsius\nerroris expetiit nosque de quiete fecit ecclesiae gratulari, expertus\nerga se, quantum nobiscum tua caritas uidet, quod in\neo tunc reprehendimus, non inultum et reconciliatum sibi\nnunc diuinae miserationis affectum, frater karissime.\nmemoratis in urbe, mox uenerant, constitutis occasionem filii nostri\nPetri uiri spectabilis comitis quasi ex sententia proficiscentis\namplexi tam nostro proposito quam petitione fratris et coepiscopi\nnostri Timothei legatorumque ipsius precibus id ipsum\nad tuam uoluimus peruenire notitiam, ut etiam nunc communium\nfieres particeps gaudiorum et in praedictae ecclesiae\ntranquillitate, quemadmodum diximus, laboris tui nobiscum\ncarperes fructum et Christianissimo et clementissimo princ-ipi\nnostras litteras offerres super hac etiam re, ut et ipse quoque\ndeuotionis et fidei propriae donis deo se protegente laetetur\natque insistente caritate tua maioribus studiis catholicae religionis\nsalutaria scripta mittendo munire dignetur ecclesias.\nne, sicut experti sumus, in aliqua regione antiquus ille serpens\ntotiens excisi capitis uirus effundat et inficiendi aliquos occasionem,\nquod absit, rursus inueniat, prouida praeceptorum\nsuae pietatis ordinatione disponat; religiosis et, sicut euidentius\nadprobauit, deo se commendantibus legibus sanciat, ne\nuel in tenebris delitescant et improuisi ambulantes in luce\npercutiant et his, quos in fide pauperes esse reppererint, quod\npropheta testatur, insidietur ut rapiat; Petrum maxime,\n\n\n\n\n\n\nqui nonnullarum domorum suique similium latebris confouetur\net quem zelo fidei ab episcopatu constituit submoueri, in exteriores\nterras abici, sicut et nos pietati eius scripsimus, ad\necclesiasticam pacem speciali praeceptione decernat, quia rursus\nasseritur aliqua contra dispositionem fidei ipsius sine cessatione\nmoliri.\nquia igitur haec oportunitate perlatoris fidissimi nos\noportuit indicare, immo specialius admonere, hortamur, ut cum\ninternuntius remeare coeperit uel si qua forsitan altera occasio\nreperitur, quam primum nos facias certiores et curam nostram\nsubleuare deproperes. ut autem perfecto gaudio gauderemus,\nidem frater et coepiscopus noster Timotheus exemplum libelli\nsatisfactionis eorum, quos a catholicae fidei ueritate Timotheus\net Petrus utrique damnati dominationis terrore traduxerant,\nueniam postulantum ad nos pariter destinauit sacerdotali\npietate lapsis subuenire desiderans: quod diuinae miserationis\nintuitu, quae neminem uult perire, refutabile non putamus.\nDat. VIII. Id. Octobr. Illo u. c. cons.\nSIMPLICIUS EPISCOPUS ZENONI AUGUSTO. Proxime quidem cum\nad urbem frater et coepiscopus mediocritatis meae Timotheus\n\n\n\n\n\n\nAlexandrinae urbis antistes nouato more misisset, uictoriam\nuestrae fidei in eius restitutione cognoui; pietate enim uestra\nfulta diuinitatis auxilio et imperii tranquillitas et catholicae\nreligionis splendore suo scandalorum nube discussa reuertit\nintegritas. de quo me gratias post deum clementiae uestrae\negisse reminiscor et nunc quoque cultum uestro regno debitum\nsilere non potui, ne quodam modo uiderer ingratus, si uobis\nqualibet oportunitate uel imperii uel ecclesiarum laudare\ndesisterem tot triumphos.\nexhibens ergo debitae uenerationis\nofficium precor, ut studiosius circa uniuersos rectae fidei\nsacerdotes et maxime circa Alexandrinum episcopum, cuius\ncertaminis et testes fuistis et iudices, protectionis impendatis\nauxilium et decernatis piissimis constitutis Petrum sedis ipsius\nperuasorem, cui nec in diaconatu suus potuit ordo constare,\nlongius a tam praeclara ciuitate relegari, ne infirmioris fidei\naliquos forte seducat et in eadem ecclesia, quod absit, quae\nsopistis scandala rursus exagitet. probastis in hoc opere illum\nnobis dexterae suae dedisse praesidium, qui ad totius orbis\ngaudium et in ecclesiae uniuersalis exultationem in uestra\nclementia Romanum seruat imperium. Dat. XII. Kal. Nouembr.\nIllo u. c. cons. Per legatos Graecorum.\nProxime quidem dilectioni tuae petentibus his, qui ad nos a\nfratre et coepiscopo nostro Timotheo Alexandrinae ecclesiae\nantistite directi fuerant, commune gaudium litteris indicaui et\nde fructu piissimi operis, quod catholicus memoratae ecclesiae\nsacerdos est restitutus, pariter nos gaudere memoraui. quod\nnunc quoque significare properauimus, ut agnosceres gaudia\nsilentium non amare.\nunde semper exultans in domino et\norationum communium cupiens uota sociari hortor, frater\ncarissime, ut rebus per clementissimum et Christianissimum\nprincipem deo auctore compositis diligentiae sollicitudo non\ndesit sed Petrus ab indebito sibi honore deiectus in Alexandrina\nregione non sinatur habitare sed procul extra terminos\npatriae, sicut etiam nos poposcimus, frequenti eum postules\nsuggestione relegari, ne quos imperitorum prauitatis suae\npersuasione seducat et a catholicae tramite ueritatis auertat.\nquidquid autem de religiosissimo impetrabis imperio, cura\ntuae dilectionis ad meam notitiam faciat peruenire et nos\nactuum ad custodiam euangelicae doctrinae pertinentium det\nesse consortes. Dat. XII. Kal. Nouembr. Illo u. c. cons.\nPer quos supra.\nSIMPLICIUS EPISCOPUS ZENONI AUGUSTO. DE ECCLESIA ANTIO-\nCHENA. Uenerandos mihi semper uestrae pietatis apices\ngauisus accepi, quibus ingenito uobis studio catholicae religionis\npost defensionem fidei, quae uos seruata custodit, impietatis\naudaciam et facinora apud Antiochiam perpetrata\ncohercita reperimus, exultantes uobis inesse animum fidelissimi\nsacerdotis et principis, ut imperialis auctoritas iuncta\nChristianae deuotioni acceptabilior deo fieret et appareret\nintegritas, cum hi, qui in episcoporum nece sacrilega caede\nuersati sunt, dignis iubentur perire suppliciis. in quo et\nquieti ecclesiasticae et uestro consuletis imperio, quia uindicata\ndei contumelia ulciscentis est gratia et conciliatur his diuini\nfauoris auxilium, quorum cura sacrilegium non reliquerit impunitum.\nsed ut loquar fiducialiter principi Christiano, si\npraeteritarum litterarum, quas de Petri aliorumque nomine\niamdudum ad fratrem et coepiscopum meum Acacium scripsisse\nme memini, ordo teneretur, ad hoc non potuit perueniri,\nquod iure nunc meruit uindicari. mandaueram namque, ut\n\n\n\n\n\n\nfacta suggestione pietati uestrae praedictus, ut et ceteri qui\nper occasionem tyrannicae dominationis inuaserant ecclesias\ndei, extra metas uestri pelleretur imperii, ne pestiferi sensus\nquibusquam simplicioribus ore sacrilego uirus infunderet et\nuerbis impiis contra fidem orthodoxam innocentiores animas\nsauciaret.\nsed, quantum apparet, cum minus ista curantur\net leuia esse creduntur, actum est, ut, quemadmodum perhibetis,\ninter altaria non iam plebs persuasionibus eorum, sed\nipsi quoque praesules et praedicatores fidei perirent funestis\ngladiis sacerdotes. unde si quae talium reliquiae sub uestro\nreperiuntur imperio, eas uel nunc in exteriores terras iubete\npropelli, ne qua deinceps in eos sit necessitas et causa subplicii,\nquia melius est aditum obstruxisse quam poenam\nexegisse peccati.\net quoniam seditiones Antiochenas religiosissimo\nproposito sedandas non aliter aestimastis, nisi praeter\npraeiudicium uenerandi illius concilii Nicaeni apud Constantinopolim\nisdem petentibus ordinaretur antistes, quod in eius\ntantummodo persona sic memorastis adsumptum, ut deinceps\nsecundum definitiones patrum Orientali synodo creatio Antiocheni\npontificis reseruetur, nec haberi loco uultis iniuriae,\nquod dissensionis gratia factum est auferendae, tenet hanc\npietatis uestrae beatus Petrus apostolus sponsionem et Christianissimi\nfidelissimique principis mentem in haec uerba iurasse,\n\n\n\n\nquod posthac in Antiochena urbe uetere more seruato a conprouincialibus\nsuis episcopus ordinetur,. ne quod nunc frater\net coepiscopus meus Acacius uobis est iubentibus executus,\nin usum posteritatis ueniat et statuta patrum, quae praecipue\npraestatis inlaesa, confundat.\nunde, quae a uobis amore\nquietis sancte et religiose sunt ordinata, reprobare non possumus,\nne status Antiochenae ecclesiae sub nostra dubitatione\nuideatur ambiguus, praecipue cum is, qui legitur ordinatus,\ntestimonio clementiae uestrae tanta sit praedicatione subnixus,\nut in eo et praeteritorum uulnerum dolor possit opprimi et\necclesia, quae illum meruit, gloriari.\nhaec repensi sermoms\net uenerationis officio respondere curaui, ut tantas haereticorum\nfraudes et facinora diuinis et saecularibus legibus persequenda,\nquae saepius probastis esse tam noxia, de memoria et conuersatione\nhominum iubeatis auferri, quorum impietas nulla.\nquantum uidetis, potest auctoritate compesci. Dat. X. Kal.\nIul. post consulatum Illi u. c.\nSIMPLICIUS EPISCOPUS ACACIO. ORDINATO AB EO KALENDIONE\nANTIOCHENO EPISCOPO. Clementissimi principis litteris et\ntuae dilectionis de sacrilega < ac) funestissima caede, quae\napud Antiochiam facta est, sauciatus et nimium affectus\n\n\n\n\n\n\nmaerore respondeo astruens: si quod iamdudum de Petro\natque aliis complicibus eorum scripseram et ut pietati eius\ncum ceteris, qui aderant, fratribus suggereres postularam, ut\noportuerat, ordinatum fuisset, haereticorum temeritas ad tantum\nfacinus non ueniret nec aliquid necessitatis exsisteret, ut\nnon aliter praedictae subueniretur ecclesiae, nisi ut aliquid de\niure eius curatio ipsa minueret.\nquamuis enim profecerit ad\nquietem, quod Christianissimi principis iussione uel sine\npraeiudicio canonum a tua caritate fuerit Antiochensibus\nepiscopus ordinatus, tamen non est sine inuidia factum, cuius\ncauendum deinceps etiam ille testatur, qui praecepit, exemplum.\nin quo pietati eius gratias dignum est nos referre,\nquoniam ita gloriae suae moderatus est potestatem, ut fidelissima\ndeuotione patrum regulis t submittere, quae iuberet,\nnec in auctoritatem recipi, quod sequenti constituit aetate\nprohiberi, ut scilicet in hac tantummodo persona, quam iussu\neius et studio quietis Antiochensibus, non tua usurpatione\nantistitem consecrasti, quod factum est necessitate, sufficeret.\nin quo tuae dilectionis non inrationabilem cognoscimus fuisse\nfamulatum, quia ecclesiarum iura respiciens diu te non inmerito\nsuspendisse testaris, ne uidereris ambire, quod tanto\nprincipi et in tam graui causa non poteras abnegare.\nquapropter,\nfrater carissime, institutorum ueterum, quae in te\nsunt probata, non inmemor, sicut ueniale iudicare nos peruides,\nquod tibi certum est imperatum, ita ipse dans honorem\npatribus elabora, <ne> necessitas sit ulla faciendi, quod optas\nnunc satisfactione purgari.\nSIMPLICIUS EPISCOPUS ACACIO. PER URANIUM. Miramur\npariter et dolemus ita in tuae dilectionis animo dissimulatam\niacere curam caritatis et fidei, ut cum Christianissimus imperator\npietatis et religionis instinctu affandi me et de causis\necclesiasticis consulendi fideles atque sollertes internuntios\ndestinaret, ipse et alternae gratiae et uigilantiae pastoralis\noblitus nec adloqui nos uolueris nec de his, quae ad catholicae\nueritatis custodiam pertinebant, duxeris instruendos. atque\nideo, frater karissime, quae non inmerito cernis libera\naffectione culpari, potiore diligentia repensanda cognosce;\nproinde delegatum tibi munus impendens sensus tuos prudenter\nadtolle et pro tuendis Calchedonensis synodi constitutis\nuehementer inuigila, ne per neglegentiam desidiamque nostram\nsubrepat g-regibus domini letale dispendium.\nnuper\nab Aegyptia synodo, quae et numero plurima et fidei catholicae\nesset communione subfulta, atque ah ipso omni propemodum\nclero Alexandrinae sedis ad nos ex more relatio\nmissa patefecit sanctae memoriae fratrem quondam et coepiscopum\nnostrum obisse Timotheum inque eius uice consona\nfidelium uoluntate Iohannem, cui ad sacerdotium constare\ncrederentur omnia, subrogatum. omnino nino < nihil > restare\n\n\n\n\nuidebatur, nisi ut deo nostro gratias agentibus nobis atque gaudentibus,\nut sine strepitu quod catholicus in defuncti ministerium\nsuccessisset antistes, apostolicae quoque moderationis adsensu\nuotiuam sumeret firmitatem, cum ecce secundum consuetudinem\nmihi talia disponenti tranquillissimi principis scripta\nsunt reddita, quibus memoratum tamquam periurii reum, quod\nfraternitati quoque tuae non esse diceretur incognitum, sacerdotio\nperhiberet indignum.\nilico retraxi pedem et meam\nreuocaui super eius confirmatione sententiam, ne quid contra\ntantum ac tale testimonium praepropere fecisse iudicarer.\nsed illud me non mediocriter fecit adtonitum, quod isdem\nlitteris suis Petrum, qui haereticorum socius dudum exstitisse\nprobetur et princeps, quod conscientiam dilectionis tuae\nmeminimus non latere instructionesque ipsas, quibus fuerit\nconfutatus, nosse confidimus quemque etiam dubium non\nsit adhuc extra communionem durare catholicam saepeque nos\nde eodem ex illa urbe pellendo scripsisse sit certum, ad\npraefatae ecclesiae regimen existimet prouehendum eumque\npromittat rectae fidei definitionibus conuenire, a cuius utique,\nsicut superius dixi, consortio tam degit extraneus, quam ab\neius communione discretus est.\nad quam si nunc redire\n\n\n\n\n\n\nrespondet, nisi per satisfactionem Christianis regulis competentem\nnon potest introire ac perinde non ad fastigium sacerdotalis\ndignitatis accedere, sed medellae, quae post paenitudinem praebenda\nest, consequenter aptari, animae suae cupiens reconciliatus\nauxilium. non gradum summi honoris affectans, qui\ndiu conuincitur fuisse peruersus, ne per speciem remeantis\nnon remedium sincerae saluationis inquirat sed facultatem\npropagandae prauitatis inueniat: quo facto non huiusmodi\nmagis ab errore detrahimus quam perniciem fidelibus inrogamus\neoque modo Calchedonensis synodi statuta uiolantes\naditum saeua copulatione grassandi in ecclesiam lupis rapacibus\naperimus.\ndenique ab isdem ipsis, cum quibus olim a\ncatholica participatione diuisus est, pontifex dicitur postulari,\nut satis euidenter appareat non eos rectam fidem uelle sed in\npraesule proprio nefandi dogmatis quaerere potestatem neque\ninter ipsos et ueraciter sentientes pax inde possit fida generari,\nunde haereticorum mentium crescit funesta dominatio et catholicorum\nsuccedit miseranda captiuitas.\ntantis igitur malis\natque periculis pro sacerdotii qualitate et catholicae praedicationis\nintuitu ut qua potest ratione sapienter obsistas, maximis\nundique rebus astringeris nec dilectioni tuae fas est id segnius\noperari, quod ad animae tuae causam honoris aestimationisque\nrespectu non dubitas pertinere. oportunitatibus ergo repertis\nclementissimi principis uoluntatem eius incessabiliter pro fide\n\n\n\n\ncatholica supplicando et ab his sedulo reuocare, quae nociua\nsunt dogmati Christiano, et secundum haec, quae mandamus,\ninformare crebro inque eam partem, quae amica sit ueritati.\npotius instare non desinas. haec, ut sanctum Timotheum\nuenerandus apostolus Paulus instituit, oportune importune,\ninsinuando obsecrando exponendoque nullatenus allegare cessabis\nac nobis subinde, quae gerantur quaeue gerenda sint, ueraciter\nindicare, ut creditorum tibimet dispensatione dominica talentorum\nin hoc multiplicationem fidelis seruus ostendas, si non\ntantum in ecclesia, cui praesides, sed ubicumque potueris pro\nunitate catholica et pro paternis definitionibus suadere non\nrenuas. Dat. Id. Iul. Seuerino u. c. consule.\nAntiocheni exordium sacerdotis qua ratione fuerit serius indicatum,\nquamuis minime nos latere potuerit, tamen et ipse\nuel synodus ipsius indicauit. quod sicut non optauimus fieri,\nita faciles excusationi, quam necessitas fecit, extitimus, quia\nquod uoluntarium non est, uocari non potest in reatum. et\nideo per fratrem et coepiscopum nostrum Anastasium, qui ex\npraedicta regione directus est, litteris quoque tuae dilectionis\nacceptis alterni uicissitudinem sermonis tuae reddimus\n\n\n\n\n\n\n\n\ncaritati: necessario fratris et coepiscopi nostri Calendionis sacerdotium\ngremio apostolicae sedis amplexi in consortium nostrum\nper gratiam Christi dei nostri tantae urbis antistitem\ncollegii unione numeramus.\nmiramur autem nihil nos de\nstatu Alexandrinae ecclesiae te instruente didicisse, quem\nnumquam ita ut nunc habetur esse comperimus, ut improbi\nper occasionem obitus sanctae memoriae Timothei eandem\necclesiam conentur habere captiuam. unde agendum est dilectioni\ntuae cum clementissimo principe, ne conuellatur sub\neius imperio, quod tyranni temporibus potuit optineri. Dat.\nId. Iul. Seuerino u. c. cons.\nSANCTA SVNODUS APUD BEATUM PETRUM APOSTOLUM CONGREGATA UNIUERSIS PRESBVTERIS ET ARCHIMANDRITIS ORTHODOXIS CONSTANTINOPOLI ET BITHVNIAE CONSTITUTIS DILECTISSIMIS FILIIS IN DOMINO SALUTEM. Olim nobis atque ab initio sedi apostolicae\nomnium nostrum principi fides uestrae probata est sanctitatis\nnec dubitari potest ita uos uerae in deum pietatis\ntenere constantiam, ut etiam discernendi iustos ab impiis,\nfideles ab infidelibus, catholicos ab haereticis dono diuini\nspiritus habeatis industriam.\nde quo gloriantes in domino,\netsi nihil est, quod uos in causa fidei latere nouerimus, tamen\n\n\n\n\n\n\nne quis pusillae forte sit mentis, pro sollicitudine ministerii\nnostri per Ezechielem prophetam domino specialiter uerba\ndicta proferimus: quod si inquit speculator uiderit gladium\nuenientem et non insonuerit bucina et populus\nse non custodierit ueneritque gladius et tulerit\nde his animam, ille quidem in iniquitate sua\ncaptus est, sanguinem uero eius de manu speculatoris\nrequiram. uidetis ecce, quae nos cura constringat,\nquae mandata perterreant, ut, quod cauendum est, populis\nnec ipsis taceamus aduersis, quia magis uerendum est diuinis\nsubiacere suppliciis et, cum possit caelestis uocis auditu\nquisquis se custodierit sine dubitatione saluari, speculatoris\ngrauior fit reatus, si quemquam taciturnitas eius amiserit.\nunde quae sint acta memoramus, cum Uitalis atque Misenus\nin nostro iudicio constituti causas mandatae sibi pro fide\nlegationis exponerent. quoniam astutiores sunt filiis lucis filii\ntenebrarum, praeuaricatores mandatae sibi legationis circumueniente\nmagisque opprimente Acacio sunt reperti. ita ut,\nquantum famae mobilitate praecognitum est, constiterit eos\npraedicto contra formam praecepti prohibitum sui exhibuisse\nfamulatum:\ncum ob hoc specialiter directi fuissent, ut in\necclesia uobis audientibus eum corriperent et Petro Alexandrina\nurbe secluso, quem sanctus Simplicius papa saepius\n\n\n\n\n\n\npoposcerat longinquo exilio relegandum, catholicis episcopis\nclericisque subueniretur et populis, isti coram uobis inter\naltaria ueneranda non solum Acacio, quod uetitum fuit, contraria\nperpetranti sed isdem ipsis, ad quos directi fuerant\neuitandos, se nescientes communicasse dixerunt nec catholicis\nepiscopis et clericis, quos persequebatur Acacius, callida\nseductione translatis subuenire uoluerunt, et cum se uniuersa,\nsicut illis mandata sunt, mentirentur egisse, lectis Acacii\nlitteris, quas ipsi detulerant, manifestatum est eos sine excusatione\nuidisse unum atque idem Petrum Acaciumque\nsentire, qui Petrum sancto Simplicio et ante episcopatum\nfuisse damnatum et ab episcopatus ipsius retulerat honore\npropulsum.\nadiectum etiam tunc, cum ista in examinatione\ntractantur, quod Acacius Iohannem illum Tyriorum ecclesiae\nfecerit praesidere, qui Apamenis a Petro Antiochenae ecclesiae\ntyranno fuerat episcopus ordinatus sed minime receptus proprio\nordinatore depulso eandem sedem non timuit occupare: quos\ntunc hypocrita Acacius ita fecit ab apostolica sede damnari,\nut his etiam Christianorum uocabulum tolleretur, quod gesta\napud eum habita manifestant.\nhis ergo deterioribusque\ncompertis Uitalem atque Misenum a sacerdotali collegio et\nsacrosancta communione suspendimus. Acacium quoque membris\nChristi perniciosius inhaerentem et per ciuitates atque\nprouincias unam dei catholicam ecclesiam dissipantem inter\n\n\n\n\nepiscopos sanctos atque inter Christianos iudicauimus non\nhaberi. qualiter enim fieri poterat, ut scindens tunicam Christi,\nquam nec crucifigentes eum diuidere ausi sunt, in numero\nfidelium censeretur?\nigitur omnia, quae nobis in timore\ndei competunt, cogitantes et peruidentes, ne totiens extincta\nEutychianae pestis haereseos, cuius Acacius defensor est et\npatronus, serpens ut cancer Christi membra disperderet, eum\niam tunc a corpore ecclesiastico ut partem putridam anathematis\nsententia memoramus abscisum, dominicis eloquiis\nobsequentes: si oculus tuus aut pes scandalizauerit\nte, abscide eum et proice abs te.\net ut caritas\nuestra possit agnoscere uenerandas synodos Nicaenam et\nEphesenam priorem atque Calchedonensem contra Nestorium\net Eutychetem impiissimum nos tenere, post illam sententiam,\nquae in Acacium perturbatorem totius Orientis ecclesiae dicta\nest, his quoque nunc iterum congregati ad uos utimur\nlitteris memoratam subdendo sententiam, quam placuit per\nTutum defensorem ecclesiae Acacio dirigi, ne uolentes aliqui\ncircumscribere ueritatem malignissimis blandimentis simpliciores\nquosque seducant. nam si terra marique orthodoxis\nnon ponerentur insidiae, plurimi ex nobis cum eadem contra\nAcacium sententia uenire potuissent.\nunde nunc causa Antiochenae\necclesiae apud beatissimum Petrum apostolum collecti\n\n\n\n\n\n\nrursus dilectioni uestrae morem, qui apud nos semper optinuit,\nproperauimus indicare: quotiens intra Italiam propter ecclesiaticas\ncausas, praecipue fidei, colliguntur domini sacerdotes,\nhaec consuetudo retinetur, ut successor praesulum\nsedis apostolicae ex persona cunctorum totius Italiae sacerdotum\niuxta sollicitudinem sibi ecclesiarum omnium conpetentem\ncuncta constituat, qui caput est omnium domino ad\nbeatum Petrum apostolum dicente: tu es Petrus et super\nhanc petram aedificabo ecclesiam meam et portae\ninferi non praeualebunt aduersus eam.\nquam uocem\nsequentes trecenti decem et octo sancti patres apud\nNicaeam congregati confirmationem rerum atque auctoritatem\nsanctae Romanae ecclesiae detulerunt, quae utraque usque\nad aetatem nostram successiones omnes Christi gratia praestante\ncustodiunt. quod ergo placuit sanctae synodo apud\nbeatum Petrum apostolum, sicut diximus, per Tutum ecclesiae\ndefensorem beatissimus uir Felix caput nostrum papa et\narchiepiscopus indicauit <et> in subditis continetur.\nsic\nautem Acacius impietatem pestiferae dominationis tetendit,\nut etiam deiectus insultet, ut excisus saeuire non desinat et,\ncum omnino extra corpus. habeatur ecclesiae, eius tamen\nmembra dilaceret et de se scriptum esse testetur: impius\n\n\n\n\n\n\ncum peruenerit in profundum malorum, contemnit,\nadiciens deteriora prioribus uiuos persequendo iam\nmortuus. cuius anima grauiter delinquendo conditionem secundae\nmortis incurrit, quia Calendione episcopo sancto, quemadmodum\ncognouimus, nuper eiecto Petrum totiens et a\nse ante damnatum in eius misit ecclesiam, ita ut plurimi, si\nuerum est, catholici cesserint relictis suis sedibus sacerdotes\net nostrae proiectae sint porcis et canibus margaritae.\nuerumtamen\nneminem terreat, quod damnatus Acacius non quiescit,\nelisus est satanas et tamen operatur et opera eius uicit\nChristus et uincit et tamen nec adhuc hostis absistit. et quia\ncertum est nobis meminisse uos etiam propheticae lectionis\nnec aliquid habere contra consistentia castra formidinis,\noportunissime cohortamur, ut spectantes dominum, sicut et\nnos, perseueretis in finem et sententiam, quam reperitis in\nsubditis, animo constanti retineatis.\nne quid autem magne\nin litteris nostris mutari apud prauissimas mentes aut aliter\ninterpretari possit, primum clementissimo principi, sicut\noportuit, supplicantes has easdem litteras trinas ad dilectionem\nuestram, clerum plebemque et amplissimum senatum direximus,\nquibus singuli uniuersique subscripsimus diuinum petentes\nauxilium, ut uitatis insidiis haec ad uos scripta faciat\n\n\n\n\n\n\nperuenire. Dat. III. Nonarum Octobr. Symmacho u. c. consule.\nET ALIA MANU:\nDeus uos incolumes custodiat, filii dilectissimi.\nET SUBSCRIPTIONES EPISCOPORUI: Candidus Tiburtinae ciuitatis\nepiscopus Petro Alexandrinae ecclesiae peruasori et Acacio\nquondam ecclesiae Constantinopolitanae nec non etiam Petro\nAntiocheno ab episcopatu et Christianorum numero olim iure\net merito segregatis omnibusque sequacibus eorum sequens\nauctoritatem sedis apostolicae secundum desiderium nostrum\niuxta ecclesiae statum catholica deliberatione prolatam anathema\ndicens subscripsi. ET QVADRAGI.NTA DUO EPISCOPI\nSIMILITER SUBSCRIPSERUNT.\nQuoniam pestiferis doctrinis inbutus es in impietate uerborum\net non decreuisti sequi praeordinatos sanctos patres, qui\nsedem beatae memoriae Ignatii gloriosi martyris ornauerunt (quo\netiam cum sis indignus, nescio quemadmodum adeptus fueris\nprincipatum et sceleribus tuis profanis impiisque dogmatibus\ninferre putaueris ecclesiae catholicae nouitatem, ut non propter\nnos Christum crucifixum dicas. sed passionem impassibili deo\niniquissime intulisti et immortali spiritui mortem adponere\npraesumpsisti nec exterritus es, quae tibi a sanctis euangeliis\net apostolis et uiris beatissimis ac probatissimis patribus\ntradita non sunt, [sed] callidis haec commentis astruere et\n\n\n\n\n\n\nsensum proprii languoris et huius haereseos scandalum simplicioribus\ninculcare, ita ut nec similia prioribus uideantur\nhaeresibus sed multipliciter potius haec transcendant, nec\nambulare in ueritate nec nostris duabus epistolis aurem uoluisti\ncommodare):\nnunc igitur sum exorsus aduersum te proferre\nsententiam, magis autem summus princeps pastorum\nPetrus, qui inter sanctorum apostolorum praeconia ueredicus\nest, et non solum aduersum te, qui eius nominis, non\nsententiae neque fidei par esse cognosceris, quoniam ultra\nmodum ab eius intentione recta et inuiolabili fide deuiasti,\nsed etiam aduersum eos, qui non erubescentes euangelorum\nuenerabilium characteres neque horum sequacium apostolorum\nperfectorumque uirorum doctorumque sermones inconstanti\nsententia iniquis traditionibus tuis incumbunt, ita ut malae\nsectae delectabiliter reuera sequantur amaritudinem nec huiusmodi\nexecrabilem auersentur impietatem.\ndicimus ergo tibi\nsicut etiam illis: quoniam dilexisti malitiam super\nbenignitatem, iniquitatem magis quam loqui aequitatem,\ndilexisti omnia uerba praecipitationis,\nlinguam dolosam, propterea destruet te deus in\nfinem, non solum ab Antiochenae ecclesiae sede sed etiam\nab omni ciuitate. etenim sit tibi haec fixa damnatio a me et\nab his, qui sub me constituti episcopales sedes gubernare\nnoscuntur, et Acacio Constantinopolitanae ecclesiae pastore et\n\n\n\n\n\n\n\n\n\n\n\n\n\n\n\n\nuenerabilibus episcopis eius iuri subiectis, tamquam et ipsis\nminime consentientibus tuis commentis.\naliquando siquidem\ndixisti trinitatem propter nos crucifixam et non Christum,\naliquando uero inmortalem spiritum Manichaei secutus errorem.\naliquando autem haec fugiens nostrorum sermonum pignoribus\nincrepatus Christum post immortalem spiritum passionem\nsustinuisse dixisti sicut Samosatenus et Nestorius unum\nfilium diuidentes in dualitatem filiorum;\net quia in hoc\nputasti non immorandum, ad peiora uenisti, ut hymni, quos\ncherubim cum tremore trinitatis incessanter emittunt, ad\ntrinitatem glorificandam non referantur sed ut totus hymnus\nad filium deducatur, confirmare uolens sententiam uelut cancer\nserpentem, quam aduersus simplices extulisti, et hinc omnium\nhaereseum laqueis praecipitatus es a ueritate declinando nec\npraedicando propter nos Christum crucifixum unigenitum dei\nfilium, qui in medio patris et sancti spiritus pie glorificatur.\nquid enim hoc erit damnabilius, quam cum a uobis pater et\nspiritus sanctus fiat inglorius et calumnia seraphim inferatur,\nquando non trinitatem glorificare credantur cum dicunt: sanctus\nsanctus sanctus sed solam filii personam? quae\ninfernalis haeresis ita crudeliter ut uos inuerecunda fuit?\nuerum tamen adhuc in ista discurrentes nouiter usque ad\nfundamenta blasphemiorum dei pertingitis filium patrem et\nspiritum sanctum dicentes, Sabellium sectamini et confusionem\ninducitis et trinitatis confessionem pariter abnegatis, in qua\nbaptizati sumus et credimus et fatemur.\nquis ergo non\n\n\n\n\n\n\n\n\n\n\n\n\n\n\n\nlugeat talia dicentes de sancta et inuiolabili trinitate? hoc\nmihi ualde conuenit abnegare [consolari] et planctum sufficienter\neffundere, cum in hoc simplicum animae fuerint captiuatae.\n\\'quae tunc rem impiam uelut piam diuulgauerunt. quos etiam\niudicamus extraneos ab orthodoxa fide ecclesiaque catholica\\'\net communione gloriosi nostri principis Petri, qui claues regni\ncaelorum a nostro saluatore percepit.\nqui ergo uoluerint\nesse communicatores apostoli, eius quoque doctrinam sequantur\ndicendo et credendo Christum propter nos crucifixum neque\neum negando sicut Petrus, qui nuper damnatus est, eo quod\npraue et nefande in hymno trisagio nouiter introduxit \\'qui\ncrucifixus es propter nos\\\\ scientes, quia non trinitatem crucifixam\nab apostolis accepistis neque patrem neque spiritum\nsanctum, nisi carne filium dei unigenitum solum.\nigitur\nfugite ab huius communione sacrilega, et ero uester socius\natque communicator et uos quoque mei, peste dolosa a uestra\nrectitudine procul expulsa. custodite Christi discipuli, mei\nautem filii, traditiones, quas a sacris uoluminibus accepistis.\nEXPLICIT EPISTOLA PAPAE FELICIS AD PETRUM AXTIOCHENUM DAM-\nNANS EUM. QV AE EPISTOLA ANTE DAMNATIONEM ACACII [QVONLAM]\nQVANTUM EIUS TEXTUS INDICAT CONPERITUR SCRIPTA. SED QVIA\nCUM ALIORUM LITTERIS AD EUNDEM PETRUM DIRECTIS IX GRAECO\nUOLUMINE INUENIMUS DE LATINO TRANSLATAS, QVAS NUNC ITERUM\nDE GRAECO IN LATINUM NECESSITATE COMPULSI TRANSFERENTES\nDESCRIPSIMUS PROPTER HAERETICORUM INSIDIAS ET SUPRA SCRIPTIS\nEPISTOLIS EIUSDEM PAPAE CONECTIMUS.\nMultifarie multisque modis a ueritate declinasti, karissime.\nagendo quae sunt dominico sacramento contraria, non sequendo\neuangelia aut apostolos seu sanctos patres. grauiter enim\nfert, quando aduersus eos introduxisti ecclesiae catholicae nouitatem:\nuerum tamen noluisti ab hac multis tibi episcopis denuntiantibus\nabstinere, maxime sanctissimo papa Felice, quatenus\nab hac recederes et rectus atque orthodoxus in praedicatione\nsaluberrima permaneres. sed inlaqueatus haeresibus scripturae\ndiuinae talentum in terra celasti nec eum potius in mensam\nproponere decreuisti, hoc est sanam in hominum corde doctrinam.\nsed e diuerso seminasti zizaniam. quis ergo te\namplius sustinebit subuertentem euangelium Christi? non ex\nutrisque unum filium, ex duabus naturis et in duabus, dominum\nnostrum legum Christum, et hunc propter nos crucifixum\npraedicantem sed peruersa nouitate ad hoc cessantem dicere\ncrucifixum deum fortem inmortalem, tamquam unam trinitatis\nessentiam crucifixam. et non solum hoc sed etiam unam\nnaturam dei uerbi carnisque dixisti.\nquod si una natura est\n\n\n\n\n\n\n\n\ndei uerbi et carnis, una uero natura est dei uerbi et patris.\nquodammodo eadem natura est patris et corporis et uerbi. si\nautem non una natura dei patris et carnis humanae et uerbi,\nexpone, quomodo una natura [patris et uerbi et carnis. quomodo\nenim creata et increata una natura est? si autem hoc\nimpossibile est, quomodo creata caro et, qui creatus non est.\nuna natura est et non duae diuersae? si autem unius naturae\nest filius et non duarum, quid dicis? Christum factum sicut\nArrius aut non factum sicut Manichaeus?\nubi est autem\net temporalis natiuitatis Christi natura et diuinitatis eius ante\nsaecula generatio naturalis? ubi enim: hodie genui te et\nillud: ex utero ante luciferum genui te et illud:\nIesus Christus heri et hodie, ipse et in saecula?\nquomodo autem dicis \\'ex duabus naturis ante unitionem dei\nuerbi et carnis\\', si non praeextitit, qui ex Maria secundum\nsubstantiam? etenim si non praeextitit Christi caro ante\nMariam secundum impii Ualentini sermonem, quomodo duae\npraeextitere naturae?\ncuius autem est haec elocutio? nonne\nEutychis, potius nimis infelicissimi, dicere ex duabus naturis\nunam factam esse naturam ? si autem quae sunt illius sapis,\nquomodo hunc respuis et eius suscipis pessimas uanitates?\nnam si uere apud te hoc ageretur, susciperes sanctos patres\naduersus eum Calchedone collectos.\nuemm tamen expone\n\n\n\n\n\n\n\n\n\n\n\n\n\n\n\nmihi, quomodo unitus pater et filius et spiritus sanctus dicatur\ntrinitas, cum unus sit deus, si non suscipis in uno filio\ndicendum duas naturas. et si trinitas unus est deus, quomodo\ndeus uerbum et nostrum corpus ei unitum non debet dici\nunus filius in duabus naturis? si autem una natura deus\nuerbum et caro, certum est, quia conuersum uerbum iam non\nest uerbum sed caro et, (si> caro conuersa facta est uerbum,\netiam non erit caro; si autem in his non est facta conuersio.\nquomodo non sunt in Christo duae naturae? caro enim caro\nest, licet dei sit caro, et uerbum uerbum est, licet adsumpserit\nnostram carnem.\nsi uero conuersa est, quomodo caro\nnon est consubstantialis et coaeterna patri sicut uerbum? si\nautem alterius essentiae est caro quam pater, secundum quod\nhaec quidem recens, pater autem sine tempore est, quomodo\nnon est recens et uerbum, secundum quod unam naturam esse\ncarnis et dei uerbi confirmas et a patre alterius eum dicis\nessentiae ? si autem non est eadem natura dei uerbi et carnis,\nquomodo non sunt duae naturae caro et uerbum? si quidem\nomnis diuinitas caro facta est, quomodo permansit uerbum\nquod erat? si uero pars caro facta est, diuisa est uerbi diuinitas.\nsi autem incarnatum uerbum permansit quod erat, quomodo\nnon est inconuertibile etiam incarnatum? et si non est\nChristus in duabus naturis, quomodo incarnatus deus uerbum\nmansit quod erat?\net si est deus uerbum passibilis, impassibilis\nautem pater, quomodo unus et solus est deus? quomodo\nautem et horum una natura est? si uero impassibilis\ntrinitas est, quomodo deus uerbum pro nobis est passum, si\nin altera natura carnis non est passum? et si omne, quod\npatitur, etiam creatura est, quomodo deus uerbum non est\n\n\n\n\n\n\n\n\n\n\n\n\n\n\ncreatura patiendo carne ? si autem patitur carne deus, quomodo\nnon patitur deitate? si uero non patitur deitate, qua patitur\ncarne? si autem carne patitur, quomodo non patitur etiam\nipse deus?\nsi autem idem est dicere ldeo passo carne\\' quod\ndicere \\'Christo passo carne\\', quomodo non erit <idem> dicere\n\\'spiritus sanctus patitur carne\\', quoniam deus spiritus est? si\nuero non est simile dicere \\'deo passo carne\\' quod dicere\n\\'Christo passo carne\\', quomodo possibile est amplius propria\nefficere deum uerbum ea, quae carnis sunt, quam patrem ea,\nquae uerbi sunt?\nquomodo autem, si proprie patitur deus\nuerbum carne, quomodo non erit etiam pater proprie deo uerbo\npatiens? et si mortuus est deus uerbum carne, quomodo erit\nconsubstantialis patri per inmortalitatem? qui enim pro nobis\nmortuus est, non est immortalis; mortuus est enim secundum\nquod scriptum est. et si unus trinitatis mortuus est, quomodo\nnon est facta dualitas trinitas? et si dualitas trinitas non est\numquam facta, quomodo unus trinitatis mortuus est, si altera\nnatura dei uerbi, hoc est hominum natura, non est mortua?\nsi autem ter sancta uox trinitas non subsistit, palam est, quia\nunius subsistentiae esse asseris trinitatem: et quomodo non\nmonstraris esse Sabellianus? si autem in tribus subsistentiis\nuna natura est uocis ter sanctae, quomodo non trinitatem\ncrucifixam dicis et temet ipsum sine deo sicut Marcionistae\nesse non dicis in mundo?\nI Omnis itaque, qui dicit unam naturam dei uerbi et carnis\net non duas unitas indiuisasque, damnetur.\n\n\n\n\n\n\n\n\n\n\n\n\n\n\n\n\n\n\n\nII Si quis confundit duas Christi naturas dicens deum passum\ncarne et non passum Christum carne secundum\napostolum, damnetur.\n\nIII Si quis impassibilem et immortalem deum uerbum dicit\nconuersum in passionem ac mortem et non haec reddit eius\ncarni, damnetur.\nIV Si quis uocem trisagiam id est ter sanctam dicit propter\nnos crucifixam et non dominum nostrum Iesum Christum\nfilium dei unigenitum, damnetur.\n\nV Si quis post uocem ter sanctam deum dicit crucifixum\npropter nos et non potius unum filium, cui in medio ter\nsanctae uocis hymnus dicitur, damnetur.\n\nVI Si quis hominem dicit, qui pro nobis crucifixus est,\nsiue deum diuidendo naturas et non eas copulando in crucifixione\neius, damnetur.\nVII Si quis dicit duas personas seu duas subsistentias et\nnon potius duas naturas in unam personam et unam subsistentiam\nconcurrentes, damnetur.\n\nVIII Si quis alterius essentiae dicit carnem domini a carne\nnostra et non potius nobis consubstantialem absque peccato,\ndamnetur.\n\nVIIII Si quis deum hominem et non magis deum et hominem\ndicit, damnetur.\nX Si quis dicit creatum patris uerbum et nou magis eius\ncarnem, damnetur.\n\n\n\n\n\n\n\n\n\n\n******\n\n\n\n\n\n\n\nXI Si quis dicit consubstantialem carnem domini deo et\npatri et non potius deum uerbum, damnetur.\n\nXII Si quis dicit sine mente et sine anima dominum\nnostrum legum Christum et pro ea habuisse diuinitatem et\nquia ex hoc dicendum passum carne deum uerbum et non\nmagis mente cum anima rationabili inhumanatum deum\nuerbum et impassibilem dicendum eundem diuinitate, humanitate\nuero passibilem, damnetur.\nHas duodecim damnationes direxi tibi, ut metuens harum\niudicia recedas a tua callidissima nouitate sciens, quia oportet\nnos sequi reuelationem sanctissimi Constantinopolitanae\necclesiae episcopi Procli: quomodo dum in Campo concurreret\ncum omni populo suo undante per terrae motum eadem\nciuitate et luctu ab omnibus emisso repente puer in aera a\nquadam uirtute eleuatus est eique praeceptum est, ut in\nlitania diceretur trisagion hoc est \\'sanctus deus, sanctus fortis,\nsanctus inmortalis, miserere nobis\\' et haec denuntiare episcopo\niussus est. qui post tres horas stetit in tribunali circa pedes\neiusdem episcopi et haec enarrauit [puer] et ita litaniam\nfacientibus steterunt illi terrores.\nsic itaque et tu litaniam\nfacito et cessabit aduersum te ira prolata; alioquin ueniet\nsuper te Felicis papae nostri damnatio. custodiat autem deus\n\n\n\n\n\n\n\n\n\n\n\n\n\n\n\nmundum ab scandalis, <cui gloria> nunc et semper et in\nomnia saecula saeculorum. amen.\n\nEXPLICIT EPISTOLA QVINTIANI EPISCOPI ASCULITANI AD PETBUM\nANTIOCHENUM.\nOportet armari militem aduersus hostes et athletam contra\nresistentes. certamen itaque nostrum non carnale est neque\nin superficie corporis unctionibus neque uacans quilibet ab\nhoc certamine diuinitatis praemia possidebit neglegendo fatigationibus\ncertamen adprehendere ueritatis. nam et athleta\nnon coronatur, nisi legitime uicerit, et arma\nnostra non carnalia sed potentia deo ad destructionem\nmunitionum, cogitationes destruentia\net omnem altitudinem eleuatam aduersus\nscientiam dei.\nunde tamquam fratrem in hac commonitione\nresuscito, quoniam bonum est parere patribus et abnegare\npropriam nouitatem. pare, karissime, Felicis adhortationibus,\n\n\n\n\n\n\n\n\n\n\n\n\n\n\n\n\n\n\n\n\n\nut non adicias in trisagion duos filios; oboedi etiam serafim\ntrinitatem similiter glorificantibus et noli praeter haec in nouitate\nlanguere pessima faciendo commenta: crucem itaque huic\nadiciens hymno caecitas multis effectus es.\ncur ergo lumina\nignorantium effodis exaltando impetus impiorum, Manichaeum\net Ualentinum et Eutychen armando, cum dicis passibilem\ndiuinitatem, magis autem Paulum Samosatenum et Nestorium,\nquoniam in trinitate quaternitatem addis? quocumque enim\nmodo hunc impium uerteris intellectum, pietatem nequaquam\ngerit sed multarum haeresum formas ostendit.\nArrius enim\nminorem dicit filium, similiter Eutyches, eo quod diuinae\nnaturae filii inferat passionem. unde nec consubstantialem dicit\nfilium sicut Eunomius. nam si apud eos pater impassibilis est,\nfilius uero deitate passibilis, quomodo consubstantialis ? Macedonius\nautem secat a patre sanctum spiritum; adaeque\nNestorius diuidit in dualitatem filiorum unum filium et iucundatur,\nsicut tu ais, dicere in trisagio quaternitatem, crucem\nimpie post confessionem trinitatis adiciens.\nquiesce ergo ab\nhac impietate saeuissima, non adicias scandalo scandalum et\nnon eris causa perditionis simplicium hominum, ne forte\npontifex noster Felix secundum canones te condemnet, et nihil\ntibi proderit dicenti \\'ego bene hoc adposui, dum crucifixum\nin uoce trisagia sum confessus\\'. aufer iniquitatem ex orbe\nterrarum, ne hoc forte uelociter ubique discurrat, quoniam\nimpietas cito suscipitur, quod uero melius est, nequaquam.\nsume ergo tamquam fratris tui monitionem et extingue haereticorum\nfremitum et esto pastor ouium et non lupus. sequere\netiam beatissimum Proclum et eius in Campo reuelationem,\ncum terrores essent, et simpliciter cane trisagion, ut ira cesset,\net noli rursus ualidas indignationes erigere. alioquin tu uidebis;\nfraternitas uero mea innocens erit et ego cum eis et qui\nmecum sunt scribentes tibi de istis.\nmuni temet ipsum,\nkarissime, ab scandalis. didicisti ab Esaia dicere: sanctus\nsanctus sanctus. numquid crucem tibi ait dicere? sed\ninquis 'tunc filius non erat crucifixus et propterea tunc non\nest traditum: qui crucifixus es\\'. quid ergo? nunc serafim in\ntrisagion adiecerunt \\'qui crucifixus es\\', quod tu dicis ? et inquis\n\\'non arbitror\\', et si nescis. quomodo impie agis? nam et tunc\npassiones carnis uerbi propheta dixit et hymnum dicendum\nglorificando trisagion.\nuerum tamen quomodo dicis suscipere\nte Calchedonense concilium et, quemadmodum ipsa tibi tradidit,\nnon glorificas trinitatem sed inoboediens es illi nec metuisti\nillo dicente \\'qui ita non sapit, anathema sit\\'? integre glorifica\net eris integer: alioquin mala solus exhauries. EXPLICIT\nEPISTOLA IUSTINI EPISCOPI PROUINCIAE SICIL1AE AD PETBUM ANTI-\nOCHENUH.\nUalde contristatus sunt super te, frater karissime, quoniam\ncreuit per te magnum scandalum, cum tu potius debueris\nscandala resecare. etenim ob hoc retinere uolo lacrimas et\nprohibeor a tua haerese sic malitiose prolata, quoniam a te\nuulnerata sunt euangelia, actus quoque apostolorum et apostolus:\nquoniam praeter eos uisus es fallaciter commentari,\nne Christus crucifixus absolute propter nos confitendus sit sed\ntrisagio crux coaptetur, sicut priores tuae litterae ad Acacium\nConstantinopolitanae ecclesiae pastorem insinuant, in quibus\nscriptum est:\nquia in impietatem incidisti, frequenter circumuertis\nprolatam a te sententiam, si quo modo eam permanentem\net solidam cunctis adfirmes; dum autem pro ea a metropolitis\nculpatus fuisses, non uenisti ad satisfactionis examen neque\nrespexisti, ut sis bene glorificans. sed undique refutaris. neque\nenim diuinitatem dicimus passibilem, sicut tu dicis, neque\nnudum uerbum dicimus crucifixum sed Christum Iesum. ubi\nenim crux dicitur, necesse est esse corporis eleuationem: in\ntrisagio autem quid uult manifestatio corporis, quatenus\n\n\n\n\n\n\n\n\n\n\n\n\n\nlocum habeat appellatio crucis?\ndicis enim \\'sanctus deus\\':\net quis ignorat, quia primus pater secundum ordinem solitae\nglorificationis est omnibus, licet non per excellentiam dignitatis\ndiuinae? deinde dicis ('sanctus fortis\\': et quis nescit secundum\nprophetam Esaiam quia puer natus est nobis Christus Iesus,\ncuius principatus factus est super humeros eius et uocatur et\nest magni consilii angelus, deus, fortis? nam licet crucifixus\nsit ex infirmitate, sed infirmum nostrum adsumens corpus\nhoc passus est; fortis autem deus existens confidenter ad\ncrucem proprium tradidit corpus, unde etiam dicebat: spiritus\nquidem promptus, caro autem infirma. ex hoc enim et\npropheta ipse, inquit, infirmitates nostras adsumpsit.\ndeum autem et hominem omnes confitentur Christum, tu uero\nsolum fortitudinem Christi diuinitatis dicens et hanc quoque\npertransiens uenisti ad sanctum spiritum et confessus es, sicut\nuere est, inmortalem.\nquem ergo superinducis crucifixum\npropter nos postea? num Christum dicis ? ergo manifestus es\nquaternitatem sapiens, alium praeter fortem deum Christum\nnominando. sed spiritum sanctum crucifixum dicis? et quid\nhoc amplius erit impium ? num fantasiam asseris passionis\ndispensationem? ergo secundum impios Manichaeos fantasia\nest nostra salus.\nuides, quemadmodum undique praecipitans?\net ignoras aut etiam sciens sponte malignaris ? ecce igitur\nadmonitus reuertere de indisciplinatione tua et sequere, sicut\nsuscepisti a propheta, glorificare trisagion id est ter sanctum.\n\n\n\n\n\n\n\n\n\n\n\n\n\n\n\n\ndum enim incorporaliter nominetur nullo proposito aenigmate\nincarnationis unigeniti, pure glorificari debet nulla adiectioue\ncrucis inlata; quocumque enim modo commentetur aliquis, a\nrecta fide praecipitatur.\ncum enim Christum acceperis propter\nnos crucifixum filium dei secundum beatum Paulum dicentem:\nnos autem praedicamus Christum Iesum et hunc\ncrucifixum, noli huius negare nomen et passionem. sin\nautem, iam praecedens ille ait: si quis uobis euangelizauerit\npraeter quod accepistis, anathema sit. ego\nenim, inquit, non iudicaui aliquid me scire in uobis\nnisi Christum Iesum et hunc crucifixum.\nsi autem\nhunc abnegatis crucifixum et in trisagio passionem coniungitis,\nquomodo non subiacebitis anathemati? Paulus est, qui anathematizat,\nuas electionis. propone Christum et crucem noli\nnegare nec alterum pro altero dicere; multi sunt enim crucifixi,\nunus autem pro nobis.\nfer itaque huius nomen in\ncruce, ne alium credaris dicere crucifixum; scis enim dolosi\nmultas insidias. propterea et trecenti decem et octo et centum\nquinquaginta unum dominum Iesum Christum crucifixum\ntradiderunt et non trisagion; qui uero legis doctiores horum\npatrum se esse iudicant, quomodo se potius non ostendunt\nhorum alienos existere?\nunde beata congregatio Calchedonensium\nhos secuta unum filium est confessa dominum\nnostrum legum Christum. quando autem aliunde uenerunt\nnecessarie diuinitatem trinitatis exponere, dixerunt \\'sanctus deus,\nsanctus fortis, sanctus inmortalis, miserere nobis\\'. numquid\n\n\n\n\n\n\n\n\n\n\n\n\n\n\n\n\n\n\n\n\n\nadiecerunt in trinitate qui crucifixus es pro nobis\\'? si ergo\nnon adposuerunt nec ipsi nec qui ante eos fuerunt, quomodo\nnouitatem impietatis inducis? qui enim dicit ista se concilia\nsuscipere et ita non sapit, ut dicit, quid ei prodest? nihil:\nipsi enim dixerunt; eos autem, qui praesumunt componere\nfidem alteram, si quidem sint episcopi aut clerici, alienos esse\nepiscopos ab episcopatu et clericos a clero; si uero monachi\naut laici fuerint, anathematizari eos. EXPLICIT EPISTOLA ANTE-\nONIS EPISCOPI AD PETRUM ANTIOCHENUM.-\nQuoniam permissum est pulsari priores a postremis, quibus\nreuelatur Christi mysterium, illos uero malae doctrinae taciturnitatem\nhabere tamquam dogmatistas pessimos existentes,\naudiui autem a multis coepiscopis o karissime, a recta fide\nte deuiasse et hoc ubique dissonuit: propterea necessarium\niudicaui sciscitari a te, si haec ita sunt. uisum est enim mihi\nostendere non te debere sic sapere, quatenus trisagio crux\nadiungatur et passioni subdatur ac morti diuinitas, sed pure\nsicut seraphim glorificare.\nquomodo enim Christianae erunt\n\n\n\n\n\n\n\n\n\n\n\n\n\n\n\n\n\net ipsi Christiani fideles existere non adponentes cruci nomen\nChristi ? audientes enim infideles deum inmortalem propter nos\ncrucifixum dicent scandalum esse credere Christo auertentes\nse et dicentes: \\'dei nostri, qui apud Christianos falsi sunt,\ninmortales a nobis enuntiantur. et quomodo (deus) eorum\nimmoitalis exsistens mortuus est? palam est ergo, quia falsa\nest haec dictio; si enim mortuus est, iam non est immortalis\nneque fortis sed infirmus, ab immortalitate conuersus\\'.\nnon\nsolum uero isti sed etiam religiosi et qui nobiscum unius\nsunt fidei dicturi sunt: (hi deipassiani et non Christiani sunt,\nManichaei et non recte praedicantes, quaternitatem et non\ntrinitatem colentes, Eutychianistae et non orthodoxi, Nestoriani\net non amatores Christi).\nsi quis autem eum, qui in cruce\nsuspensus est, audiat Christum Iesum esse, qui mortali nostra\ncarne clementer unctus Christus rite uocatur (unde et crucifixerunt\neum, quem speramus quia ipse est, qui futurus est\nredimere Israhel), tunc procidens in faciem dicet: \\'et ego\nChristianus sum; credo in quem et isti crediderunt\\' et credentur\npassiones et mors corporis eius.\npropterea namque\nplurimis maledictis infidelium lacessita est < sexcentorum\ntriginta) patrum Calchedonensium recta fides, quia dixerunt\nduas esse naturas in Christo, unam passibilem mortalem\nuisibilem et palpabilem, quae est caro nostra, et unam\nimpassibilem inmortalem inuisibilem inpalpabilem, quae est\ndei inuiolabilis natura.\nutraque ergo oportet nos in Chnsto\nfateri, quorum unitati ne dederis distantiam neque diuidas\ndeum a carne, et non deprehenderis esse Nestorianus, neque\ndifferentiam abneges Christi naturarum, et non suspicionem\ndabis Eutychianum esse, neque confundas deum passionibus\n\n\n\n\n\n\n\n\n\n\n\n\n\n\ncarnis, et non diceris Apollinarista esse, neque impassibilem et\nimmortalem deum conuersum dicas, et non despicieris esse\nManichaeus, neque in trisagio post deum patrem et fortem\neius filium et inmortalem spiritum adicias Christum crucifixum,\net Samosateni haeresem non habebis nec argueris\nquaternitatem <\nsapiens et non trinitatem >, neque trinitatem in\nChristo fingas eundem sapiendo patrem et filium et spiritum\nsanctum, et damnationem Sabellii non sustinebis, neque uocari\nuolens praeceptor et non sequax Christi doctrinae nouitate\nhaeresim introducas, et non tuam pollues animam, quia\nnosti apostolos non praeceptores <no)uitatis extitisse sed inuestigantes\nsolum praeceptorem et legislatorem Christum.\nuide, karissime, ne deducas ad terminum, quod de te diffamatur,\nneque bis in trisagio eundem inuocare cogites, semel\nautem patrem et sanctum spiritum, et non eris Arrianus\nabundantius glorificando similiter filium. noli esse derisui\ncum his, qui deum passum dicunt aut quaternitatem sapiunt;\n<si> uero in altitudine quadam horum sermonum aut sapientia\ncaptus es, cito declina <a> malo et fac bonum, ut\nsicut oramus recte uerbum praedices ueritatis Christum confitendo\ncarne propter nos passum, filium dei uiui, et absolute\nita confitere, ne ab haeresibus subplanteris; multi enim\nexierunt in mundum seductores, qui non confitentur\nChristum Iesum in carne uenisse. EXPLICIT\nEPISTOLA FAUSTI EPISCOPI APOLLONIADOS AD PETRUM ANTIOCHENUM.\nMulta contritio, meorum dilectissime filiorum, excitat me\nuociferare luctum. nosti enim quia, in qua domo quis moritur.\nillic et lamentatio generatur. quomodo itaque non dolebo\nmortem filiorum meorum ad errorem de tuis uasis effusam.\nquos oportebat te tamquam alium fratrem studere mecum\ncolligere ad deum?\ne diuerso egisti, amabilis dei: factus\nes enim eorum perditio et non uita, amaritudo et non suauitas.\nacerbitas et non matura esca. zizania et non frumentum.\nstipula et non aurum. spina et non flos, tumultus et non\ntranquillitas.\ncur enim praecessorum nostrorum symbola\nnon adtendis, ne adicias trinitati quaternitatem, cum trisagion\ndicis sub augmento crucis? scripsisti enim dicens: (nullo\nmodo hanc designationem crucis transmigrabo; deum enim\nscio crucifixum et huius inuocationem adduco semper in\ncrucem.\nhaec enim draconum et uenenosarum haeresum\nuox est et porta inferi et aeternus ostiarius mortis, Christianorum\nlaqueus, uenatio innocentum, orthodoxorum macula,\nfidelium ruina, pudicorum prauitas. ascetarum scandalum.\nquibus suspicaris te esse dulcem cum expositione a te prolata\niaculante <trans> apostolicum terminum et euangelia et trecentorum\ndecem et octo symbolum, qui adiectionem in trisagio\nnescierunt, id est hoc intellegibile uenenum.\ndic itaque mihi:\nquis ait diuinitatem sustinuisse crucem? cur deum uerbum\n\n\n\n\n\n\n\n\n\n\n\n\n\nenudas a stola? cur tua potestate diuidis indiuisum? cur\nuulneras ueritatem? cur Nestorii et Eutychis sectione Christi\nsubderis dicioni et a Samosateno essentiam Christi diuinam\na carne abrumpere didicisti et inique cum Ualentino uomuisti\nsimiliter loquendo immortalem crucifixum et subiectam passionibus\nnaturam ponendo diuinam?\nquid taceam quidue\nloquar? non te Paulianistam uocabo, cum in scriptionibus\ntuis dixisti post trinitatis uocem Christum <propter nos crucifixum>\n? non Manichaeum te dicam, cum tu te ipse conuincas\ndeum et non Christum dicendo crucifixum? non Nestorianum\nte nuncupabo, quando ostendisti post patrem non confitendum\neum, cui fideles hymnum dicunt, dei fortem filium carne\ncrucifixum? non Eutychianistam te denuntiabo, cum temet\nipsum dei passi praedicatorem docueris? non Apollinaristam\ndicam, cum in inuentione tua deum confuderis passionibus is\ncarnis?\nconfectus itaque magna tristitia haec tibi adicio\ncum Acacio, qui me ad haec firmanda inuitauit (illum autem\npontifex Romanus, omnes uero omnium episcopus Christus):\ncur uastas ecclesiam? cur Christi dispergis ouilia? si male\nloquor, tu mihi dic; quaero enim te doctrina rectissima me\nplurimosque transcendere.\nquid ergo dicamus? sicut Paulus\nChristum crucifixum < an sicut tu inmortalem crucifixum>?\nsicut dominus, quia haec oportebat pati Christum, aut ut tu,\nqui trisagion dicis esse passibilem? quid dicimus? quoniam\noportebat filium hominis, sicut saepe dominus ait, pati an,\nsicut tu nouiter introduxisti, diuinitatem passam?\nsi\n\n\n\n\n\n\n\n\n\n\n\n\n\n\n\n\neuangelia et actus et apostolus, sicut tu ais, non dicunt ut\noportet, sed haec sunt apud te culpanda et apud eos, qui\nsecuntur huiuscemodi stultitiam tuam dicendo trisagion crucifixum;\napprobati enim sunt, quia tecum sunt quaternitatem\nsuperinducentes. si autem haec ita sunt. cur scripturae diuinae\nleguntur, si illis non creditur sed tibi? sursum enim atque\ndeorsum Christum tibi tradunt propter nos crucifixum et non\ntrisagion, sicut tu nunc dicis; sed etiam abiciendos esse\ndixerunt scripturae diuinae eos. qui deum passum dicunt.\niam autem et ante has litteras tamquam domino meo et patri\nuelut recte sapienti mandaui, ut corrigeres et rescinderes hoc\nimpium dogma a te nouiter editum, et non adquieuisti. propterea\nitaque tamquam ad primum inuentorem horum impiorum\nsermonum moueor aduersum te, uti forte per haec\nuerearis. dum 08 tuum a minore per dignitatem obstruitur,\net uelocius adquiescas recte praedicare patrem et filium et\nspiritum sanctum nihil in his adiciendo uel auferendo et\noptineas super nos sedis apsidem.\nsi autem neque sic\nabstinueris, inferam tibi communionis repudium; ait enim\napostolus: haereticum hominem post primam <et>\nsecundam monitionem euita sciens, quia subuersus\nest huiuscemodi et delinquit, cum sit a semet\nipso damnatus. uerumtamen deum exoramus, ne a temet\nipso sis damnatus sed recte uerbum praedices ueritatis. EX-\nPLICIT EPISTOLA PAMPHILI EPISCOPI ABVDORUM AD PETRUM ANTI-\nOCHENUM EPISCOPUM.\nUenatores bestiarum iracundia non terrentur neque sanguineis\nearum oculis perturbantur sed potius e diuerso prouocant\neas, quia confidunt, cum iacula secum habere noscuntur; et\nueritatis indagatores non metuunt regum et principum haeresum\niracundias neque inflammantes in subuersionem oculos\neorum sed accedunt ad eos fiducialiter, si quo modo possint\nex eis cibum deo uenari, cum faciunt furorem cessare eorum,\nquem habent de mala sententia. hi namque sancto spiritui\nreluctantur.\nhirundo enim dum non praeualet cum hieme\nconsistere, adprehendit ea loca, ubi tranquillus aer est, et pii\nuiri haereticorum fluctus reicere non ualentes illic confugiunt,\nubi fides temperata consistit.\nquis est igitur, qui procellas\nexcitauit haeresum ? non tu. qui sollicitasti aures principis\ninnocentis et falsis litteris cor pontificis irrepsisti, id est\nAcacii, ut ad communionem te susciperet, dicendo \\'non mihi\nfiat ulterius crucem adponere trinitati: praedicabo autem\nChristum crucifixum. cui enim non uideatur errare sermo\nimprudentiae? ubi ergo ex hoc declinans remaneam non\n\n\n\n\nsusceptus a uobis? et ubi sunt uiscera Christi ad Petrum?\\'? haec\net his similia dicens cum auerteris baculum exactionis, stetisti\nin proposito tuo uniuersisque distribuis.\netenim cribratus\nes canonice a praesulibus nostris, id est a principe\napostolorum Petro, cui dominus ait: quodcumque ligaueris\nsuper terram, erit ligatum et in caelo. et nec\nhoc meruisti, ut per dignam paenitentiam relaxeris, in temet\nipsum statuens, ut perseueres in hac damnatione, sed in hac\nuita spem habes tantummodo sperare in principibus, ut\nredeas, ubi digne deiectus es a sancta sede, ideoque perfectius\nmiserabilior es omnibus hominibus tamquam minime desiderium\nhabens ad deum uiuum et eius regni caelorum.\nuerumtamen\nnoli puluere frustra dealbari, quia regulariter sacerdotii\nprincipatum arripuisti, neque infleris aduersus nos pios et\nrecte praedicantes tamquam ferreus, cum sis felle disruptus,\nquia licet in hoc nunc usque cohaeretici tui tecum detineantur,\nsed tamen sicut et tu huic uitae talem memoriam insipientiae\nreliquerunt, quando per haereses, per quas deuicti estis, nec\nlatere potuistis.\ncur itaque abhorres Arrium et putas non\nea, quae sunt illius, sapere? ubi apud te consubstantialitas\ninuenitur, quod apud illum nequaquam suscipitur? dixisti\nenim \\'unum trinitatis reor passibilem sed non patrem nec\nhuius spiritum sed filium huius'>. es factus Arrianae haereseos\n\n\n\n\n\n\na temet ipso conuictus, cum hoc et Arrius dixerat \\'quia si\npassibilis est filius, pater uero non, quomodo consubstantialis?\\' noli ergo hunc uerbo respuere et opere honorare, quia non\nsolum dicta eius loqueris sed etiam ultro transcendis, quia\npropter hoc uisum est patribus dicere sicut seraphim \\'trisagion\\',\nquod confirmat consubstantialitatem, et per hanc uenerandam\nuocem illius est hactenus increpata blasphemia et ex hoc\nmulti illorum consubstantialitatem eligentes ad nostram\necclesiam concurrerunt.\nubi est ergo apud te consubstantialitas?\necce enim deprauata est a te inlustrium patrum, qui\nin Nicaea congregati sunt, synodi aduersus Arrium expositio.\nneque enim ut prudentem sermonem uult interpretare trisagion,\nsed etiam est ipsius uocem, sicut aspis surda et opturans\naures suas, pertimescens tamquam iniquum audiendo.\ncui\ntu nunc aures tuas aperuisti adiciens inmortali mortem crucis.\necce enim ex hoc consentiens tibi est canendo in trisagio\n(qui crucifixus es propter nos\\\\ sciens, quia ex hoc ablata est\nconsubstantialitas trinitatis, et probans, quia maior pater est.\nqui proprio filio non parcens sed pro nobis omnibus\ntradens eum in mortem.\nsed dicis \\'quid ergo reprehendis\napostolum V absit! sed te reprehendo cum socio tuo Arrio,\nquia ea, quae bene sunt dicta, adulterastis ignorantes intellectum\neorum. quo modo enim quispiam sempiternum uerbum\nsuum morti tradere non pepercit, se ipsum tradidit. \\'non\nautem ita scriptum est!\\' absit! haec autem apud uos dicta\nsunt tamquam non confitentes duplicis naturae esse Christum,\neundem passibilem et mortalem ut hominem et eundem\n\n\n\n\n\n\nimpassibilem et inexterminabilem sicut deum.\nqui etiam\nnon pepercit, ut deus cum proprio patre, suae carni, dicens\niniquis \\'soluite templum hoc et in tribus diebus\nresuscitabo illud\\' ac si diceret \"soluite morte tabernaculum\nDauid, quod iam per inoboedientiam cecidit. in quo clementer\ninhabito, ut illud de morte resuscitem. non enim, sicut uos\narbitratis, cogitandum est quoniam crucifixus sum ex uirtute\ndei, sed ex infirmitate crucifigor. carne enim infirma suspensa\nclauisque transfixa sed usque ad me non peruenit, quia hoc\nnequit recipere natura mea. ei autem adpropinquare impossibile\nest. unde nec mortificatus sum diuino spiritu sed mortificatus\ncarne tamquam meo proprio corpore et hoc meo\nspiritu uiuificante, quia, quo soluero, et cum eo uiuificabo.\nne igitur ea, quae creatae meae sunt carnis, mihi iungatis\nnec creaturam aut facturam aut passionem aut mortem uni\ntrinitatis introducatis. quod enim erat. et est et erit. nihil\npraeter haec uelitis inducere neque diuinitate carnem meam\npriuetis. sum enim naturaliter eius uerbum. ego donaui ei,\nquae mea sunt, non transferens in eam, quae mea sunt,\nsecundum naturam sed secundum gratiam; et illa, quae eius\nsunt, mihi contulit non transponens, quae naturaliter sua sunt,\nsed ex ea secundum gratiam fieri uolui tamquam ipsa circumamictus\nanimalem hominem.\nunde cum sim naturaliter dei\nfilius, confiteor me esse etiam naturaliter hominis filium\n\n\n\n\n\n\n\n\n\n\nideoque Paulus tamquam deum ait me creatorem esse omnium\ndicens. quia sine principatus siue potestates omnia\nper ipsum et in ipso creata sunt: tamquam hominem\nuero edisserens dixit me esse facturam: considerate. inquit,\napostolum et pontificem confessionis nostrae\nIesum, fidelem existentem factori suo. salua enim\nin me est utriusque naturae proprietas.\nquapropter qui has\nmihi non seruat sed esse me asserit unius naturae, deum\ndicit hominem factum ulterius non esse deum, neque increatum\nneque impassibilem sed passibilem et absolute desolatum me\nfaciunt eorum, quae mea sunt. quapropter et a me inspirati\nsunt auctores fidei consubstantialem trisagion appellare, quoniam\nprobatio trinitatis est et diuinae ratiocinationis ostensio,\nArrii redargutio et Sabellii obstructio; nam qui ab his seducti\nfuerant, in recta patrum fide sunt instituti.\nnunc autem\ndigne damnato Petro orthodoxi arrianizant, Sabelliani constituuntur\nabnegatores, esse me eiusdem honoris cum patre sed\nminorem tamquam ab illo subcincti. ut aequaliter mihi non\ndicatur hymnus in trisagio sed crucis mihi passio copuletur\nneque in tribus subsistentiis canatur trisagion sed in me\nsolum agatur trinitatis hymnus ex eo. quod me in trisagio\nisti referunt crucifixum, ne deprehendantur dicere spiritum\n\n\n\n\n\n\nsanctum inmortalem propter nos crucifixum.\nattamen proposuit\net transcendit omnem haeresem Petri mala sententia.\nquapropter in examinatione omnium facienda Arriani licet\nfrustra excusabunt se, sicut et aliae haereses, dicentes \\'domine,\ntu dixisti quia pater maior me est, sicut et Petrus\napostolus docuit dicens: hunc Iesum, quem uos crucifixistis,\nhunc et Christum et dominum deus fecit.\npropterea etiam credimus te esse facturam et non consubstantialem\npatri\\'. hic autem, de quo sermo est.\nquid excusabit?\nqua scriptura dicet traditum sibi trisagion crucifixum ?\nquia enim Esaias ait consubstantialiter in trisagio seraphim\ntrinitatem glorificare, scimus. non enim ait. quia clamauerunt\ninmortalem patrem, mortalem uero filium\\\\ sed consubstantialiter\n\\'sanctus sanctus sanctus\\'.\nnum hoc euangelia\ntradiderunt? sed arguitur ab eis, qui dixerunt: futurum est,\nut filius hominis tradatur ad crucifigendum, et:\noportetmulta pati filium hominis, et: implebuntur\nomnia, quae scripta sunt filio hominis, et: tradent\neum gentibus et crucifigent eum, <et>: Iuda osculo\nfilium hominis tradis? non haec soli apostoli sed etiam\nangeli praedicauerunt dicentes:memores estote, quomodo\nuobis locutus est in Galilaea dicens quia oportet\nfilium hominis multa pati.\nhaec autem dicenda sunt\nnon tamquam alicubi separetur ab eo diuinitas, sed uobis\n\n\n\n\n\n\n\n\nsuadent, quia diuinitas impassibilis inmortalisque permansit\nseorsum et distincte passiones et mortem reddens propriae\ncarni. unde igitur hoc dogmatizare \\'in trisagio crucem\\'? num ex\npatribus? sed etiam ipsi eius accusatores erunt nusquam hoc\nasserendo. quapropter cum excusationem non habeat, obmutescat!\"\nUnde resipisce;\nuigila, ut permaneas in iudicio\npatrum; scito enim, quia neque reges neque potestates neque\nprincipes soluere te poterunt ex aeterno uinculo, nisi conuictus\nrelinquas temporalem dignitatem, sedens tamquam Iob super\nsordes extra ciuitatem. haec est ad te mea salutatio secundum\ndeum in Christo Iesu circa te et non secundum homines.\nEXPLICIT EPISTOLA FLACCINI EPISCOPI RODOPAE AD PETRUM AXTI-\nOCHENHI.\nEcce, karissime, repletus est mundus scandalo expositionis\ntuae et regalia sollicita facta sunt et pastores excitati sunt\ndigne super te luctum inducere. da ergo, deprecor, unam\nuocem rectae praedicationis, ut astruas ueritatem in communi\nconfitendo filium dei mundo crucifixum et non hunc abiciendum\nper te et eius nomen, cum aliter peruerse dicitur in\n\n\n\n\n\n\n\n\n\n\n\n\n\n\n\n\ntrisagio eius crux.\nnumquid tu prior es patrum, qui in\nNicaea conuenerunt, ut definitio tua super eos excellat? sed\nais \\'ego propter Nestorium adieci in trisagio crucem, eo quod\nille secernat diuinitatem in crucifixione eius\\\\ et quid?\nnumquid nouus Nestorii sensus est? habuit enim hoc initium\na Paulo uesanae mentis Samosateno, quem sancti patres in\nNicaea in uita quidem non inuenerunt, dogma uero eius\ndamnauerunt et cessauit, non quod conscripserint trisagion\ncrucifixum, quoniam erat hoc eorum notitiae ualde grauissimum;\nunde trisagion quidem in mysteriis solummodo canendum\nreposuerunt, secundum quod seraphim aiunt, nullam\nin hoc adiectionem aut detractionem agentes.\nrursum autem\nhaec impietas renouata et sub impio Photino roborata est et\ncongregati sanctae memoriae patres Constantinopoli, licet eum\nnon inuenissent uiuum, sed tamen dogma ipsius damnauerunt,\nquatenus nemo sapiat duos filios. unde et unum filium in sua\ndefinitione confessi sunt. numquid trisagion dixerunt propter\nnos crucifixum? quia definitionem patrum praecedentium se\nsecuti sunt, et sequenda eorum dogmata iudicarunt, ut trisagion\nin solis mysteriis audiatur impassibiliter, sicut seraphim\naiunt, et non crucifixum.\ndeinde Nestorio inminente et\nimpia priorum suorum dogmata astruente, hoc est illius\nSamosateni atque Photini, collecti propter eum, id est qui\ncirca beatissimos Caelestinum et Cyrillum tunc adgregati sunt,\nimpietates huiusmodi restrinxerunt non adponentes in trisagio\ncrucem. an tu uideris horum omnium sapientior existere aut\n\n\n\n\n\n\n\n\n\n\n\n\n\n\nsancto spiritu illis, quibus erat scientia. amplius esse plenus?\ntua itaque adiectio crucis in trisagio adposita implacabilis\nblasphemia est.\nuerumtamen et post hos sanctos patres\ncum terrae motus grauissimus Constantinopolim adprehendisset.\nminor et maior, diues et pauper, seruus et liber ex ea discedentes\nin Campo simul concurrerunt, gelu et hieme illuc potius\ninterire quam cum ea ciuitate corruere. quibus clementia dei\nparcens reuelauit beatissimo Proclo, ut trisagion propter irae\nplacationem cum litania canerent, et hoc manifeste non uni\naut secundo notum est factum sed omni mundo. numquid\napposuit deus in eo dici crucem? nihil itaque, quia in eius\nesset iniuriam. ait enim dicendum (sanctus deus, sanctus\nfortis, sanctus inmortalis, miserere nobis\\'.\nquomodo ergo tu\npraesumpsisti adponere crucem ultra deum aut etiam ultra\npatres, patrem confundens filio et sancto spiritui. in trisagio\nproferens crucem, quatenus apud te pater non sit pater solum\nsed etiam filius, et filius non sit filius solum sed etiam pater.\net sanctus spiritus non sit solum spiritus sed etiam filius?\npropterea si quis apponit in trisagio crucem praeter filium\ndei, anathema sit.\nsi quis quaternitatem introducit in trisagio apponens post\ntrinitatem Christum crucifixum, anathema sit.\nsi quis confundit trinitatem eundem dicens esse patrem et\nfilium et sanctum spiritum, anathema sit.\nsi quis distinguit unam essentiam trinitatis in duas, anathema\nsit.\n\n\n\n\n\n\n\n\n\n\n\n\n\n\n\n\nsi quis unum filium secat in dualitatem filiorum, anathema\nsit.\nsi quis dei uerbum et carnem dicit unam naturam ignorans\nnaturarum differentiam, anathema sit.\nsi quis diuinam naturam filii confundit passionibus carnis\neius et non confitetur eum spiritu impassibilem, carne uero\npassum, anathema sit.\nsi quis dicit dei passibilitatem aut mortem gustasse deum\ntamquam ad haec eum bona uoluntate uenisse, cum conuersus\nesset. et non confitetur eum tamquam deum non fuisse sub\ndominatione mortis, mortem uero mortificasse per carnem\nsuam mortalem, quam adsumpsit, anathema sit.\ncredimus enim, quia uita uita est et non recidit in mortem.\ntu autem cognosce et abscidere, in quibus inique locutus es.\ntamen sit et est dei gratia cum his, qui recte uerbum praedicant\nueritatis. EXPLICIT EPISTOLA ASCLEPIADIS EPISCOPI\nTRALLENSIS AD PETRIM ANTIOCHENUM.\nDILECTISSIMIS FRATRIBUS UNIVERSIS EPISCOPIS PER DARDANIAM CONSTITUTIS GELASIUS EPISCOPUS. SICUT ETIAM CUNCTIS FRATRIBUS PER1 filium om. B dualitate BK 3 unaturam V 5 diuinam naturam\nV: unam naturam K, naturam diuinam B 6 eius om. K impassilem\nK 7 passum VK: passibilem B anathemf V 9 cum\nom. B 10 et om. V 12 adsumsit V, sumpsit B 13 uerbis credimus\nenim numerum VIIII praescripsit K recedit B et ante correctionem K\nmorte V 14 absidere B 15 sit VK: sit deus B post uerbum del.\ndl B 16 ueritatis] desinit K BPLASCLEPLADIS V episcopi om. B\n17 IRALLENSIS PARTIS CAMPANIAE (leg. Cariae?j AD B\n\n70. Dat. anno ut uidetur 493. B = Berolin. lat. 79, quem quae\nin hac epistula correxit manus Sirmondi, non curo. praeterea uerba\ninde a his igitur (init. § 3) usque ad damnati sunt (§ 7) in duo capitula\ndiuisa traduntur in codice Paris. lat. 12098 = K. Edd. Car. 12\n341; Bar. ad a. 492, 34; Collect. Concil.; BTA I 267; Thiel 335.\n19 sq. GET.ASIUS UNIVERSIS EPIS PER DARDANIAX CONSTITTTIS Sicut B DAR-\nDAXIAX V 20 frabus V uniuersis supra linea V\n\n\n\n\nDALMATIAS DESTINATA EST. Ubi primum respirare fas est a continuorum\ntempestate bellorum, quae uel in illis prouinciis uel in\nistis temporum qualitas incessanter exercuit, cunctos per Dardaniam\ndomini sacerdotes fraternae sollicitudine caritatis duximus\nadloquendos:\nprimum, quia regimen apostolicae sedis indepti\nstrepitu publico, sicut dictum est, retardante commissae nobis\nsacrae dispensationis officium propriis, ut mos erat, litteris\nnequiuimus indicare, quo uestra fraternitas de communionis\ndomini nobiscum munere gratuletur; deinde ut, post tantas\nacerbitates incommoditatesque mundanas qualiter inuicem\nualeremus. mutuus sermo depromeret; postremo, si qua de\necclesiasticis referenda sunt causis, quae propter insidias\nperpetui hostis pastorali sunt iugiter circumspiciendae uigilantia,\nsignificationibus panderemus alternis.\nhis igitur incitati\nper fratrem et coepiscopum nostrum Ursicinum praesentia\ndirigere scripta curauimus, praeeunte gratia salutationis\nhortantes. ut magnanimiter auxilio domini tolerando rerum\ntranseuntium uastitatem magis esse debeamus adtoniti, ne,\nquod absit. perpetuae subeamus uitae dispendium. proinde,\nquae catholicae ueritatis poscit utilitas praecauenda. dilectio\nuestra paulisper aduertat.\napud Graecos, quibus multas\nhaereses abundare non dubium est, iam ante annos fere quadraginta\net quinque de domini nostri et saluatoris incarnatione\nnata conquaestio est Eutyche quondam presbytero Constantinopolitano\nin blasphemias proruente, per quas diceret unam\n\n\n\n\ntantummodo id est solam diuinitatis naturam siue substantiam\nin domino Iesu Christo credere nos debere susceptae carnis\nueritate prorsus abolita.\nquod utique impium prauumque\ncommentum Marcionistis Manichaeisque coniunctum totum\nsine dubio salutis nostrae solueret sacramentum, siquidem,\nquantum et scripturae uenerabilis dicit auctoritas et maiorum\ntestatur doctrina nostrorum, redemptorem mundi deum totum\nsimul deum totumque hominem ex Maria uirgine fuisse progenitum\net huic mundo certum est extitisse conspicuum, sic\npassum atque resurrexisse constat a mortuis itaque quadraginta\ndiebus fuisse cum discipulis conuersatum, in caelum\nascendisse plena luce sit clarum eoque modo dictum ad iudicium\nangelo testante uenturum, ut et filius hominis, quem\nbeatus Stephanus martyr a dextris uirtutis dei uidit astantem,\nmanifestus appareat et, quem compunxerunt, persecutores eius\naspiciant: quod nimirum sine carnis humanae non potest\nconstare materia, cuius adsumptio glorificata est deitate non\nprorsus adsumpta.\nunde et beatus lohannes apostolus dicit:\nqui negat Christum in carne uenisse, hic est\nantichristus, et gloriosus apostolus Paulus, qualem hodieque\ncredere debeamus dominum nostrum Iesum Christum,\npalam professus est dicens: in quo habitat omnis plenitudo\ndiuinitatis corporaliter, quo breui capitulo\nsimul Arrianam pestem et hanc, quam diximus, Eutychianam\ncaelesti praedicatione subuertit, quia et nihil minus est, ubi\n\n\n\n\n\n\n\n\n\nomnis plenaque diuinitas habitare perhibetur et 'corporaliter'\nexprimendo in ueritate persistere nostri corporis adprobatur.\nsuper his autem frequenter ab apostolica sede et per beatae\nmemoriae sanctum Leonem et per successores eius certum\nest Graecos fuisse conuictos, sicut ipsorum cartis, quas apud\nnos habemus, sine ambiguitate monstratur.\nnunc uero,\nquamuis ipsam pestilentiam non audeant profiteri, eos tamen,\nqui talibus communicauerint meritoque secundum Calchedonensis\ndecreta concilii ab apostolica sede damnati sunt obstinatique\nin eadem damnatione defuncti, pernicioso furore\ndefendunt et eorum recitationem ecclesiae catholicae moliuntur\ningerere. quibus utique, quod absit, receptis etiam contagium\nprauitatis, cui se communione sociarunt, consequenter incurritur,\nquemadmodum, quod auertat dominus, si Arrii uel cuiuslibet\nhaeretici ad ecclesiasticam recitationem nomen admittitur,\nsimul et consortium detestabilis erroris adsumitur.\nunde\nquia errorem quidem fatentur sed ea sibi putant communionem\ncatholicam conditione laxandam, ut nomina eorum, qui\npraeuaricati sunt, illis in ecclesia recitare sit licitum et non\ntam ipsi corrigere quam sinceritatem catholicam inficere\nnitantur contagio perfidorum, dilectionem uestram fraternae\ncaritatis adfectu non destitimus admonere. ut si qui talia\nseminantes ad uestras regiones forte peruenerint, modis\nomnibus excludantur uobisque cum sede beati apostoli Petri,\nsicut a patribus nostris est tradita, inlibata communio atque\nex omni parte inconuulsa perduret.\ncerte, si quis aures\nuestras de hac crediderit subreptione pulsandas, sollicitudine\n\n\n\n\npastorali ad nos quantocius referre properetis, ut communi\nstudio catholicoque tractatu pro domo unius domini cuncti\ncatholici conferant sacerdotes: ut et, quae orthodoxae definitioni\ncompetunt, intemerata seruentur et, quatenus errantibus\ndeceat subueniri. rationabili deliberatione noscatur.\nhaec\nautem uestra dilectio etiam ad contiguas sibi quasque prouincias\nuicinosque pontifices prudenter faciat peruenire, ut ecclesiarum\npraesules uniuersi ueritatis instructione percepta mortiferam\ndeclinare ualeant falsitatem. ET SUBSCRIPTIO: Deus uos incolomes\ncustodiat, fratres carissimi.\nDOMINO SANCTO APOSTOLICO ET BEATISSINO PATRI PATRUM GELASIO\nPAPAE URBIS ROMAE HUMILES EPISCOPI DARDANIAE. Saluberrima\napostolatus uestri praecepta Tryphone uiro religioso filio nostro\ndeferente qua oportet deuotione suscepimus et maximas deo\nomnipotenti et beatitudini uestrae referimus gratias, quod nos\npastorali admonitione et euangelica doctrina uisitare dignatus\nes, domine sancte apostolice et beatissime pater patrum.\ndesiderii enim et uoti nostri est iussionibus uestris in omnibus\noboedire et, quemadmodum a patribus nostris accepimus, sedi\napostolicae, quae uitae et meritis uestris delata est. intemeratas\nseruare atque religionem orthodoxam. cuius estis praedicatores,\nfideli et inculpata deuotione, prout rusticitatis sensus patitur,\n\n\n\n\n\n\ncustodire.\nEutyclietis enim uel Petri Acaciique et omnium\nsectatorum eius atque consortium uelut quaedam pestifera\ncontagia ante uestram quoque uitauimus iussionem et multo\nmagis nunc post admonitionem sedis apostolicae ab eadem\nnus pollutione necesse est abstinere et, si qui alii eiusdem\nEutychetis sectam uel Petri et Acacii aut secuti sunt aut\nsequentur uel eorundem se complicibus atque consortibus\naestimant inmiscendos, a nobis, qui sedi apostolicae secundum\ndiuina praecepta et patrum statuta inculpatim seruire desideramus.\nomni ratione uitandi sunt. et si qui forte praua\nintentione, quod neque arbitramur neque optamus, a sede\napostolica se crediderint segregandos, ab eorum nos alienos\nesse consortio profitemur, quoniam, ut dictum est, patrum in\nomnibus custodientes praecepta et inuiolabilia sacrosanctorum\ncanonum instituta sectantes apostolicae et singulari illi sedi\nuestrae communi fide et deuotione parere contendimus.\net\nquoniam suggerendi nobis fomitem pro insita sibi benignitate\nbeatitudo uestra concessit, aliqua memorato Tryphoni uiro\nreligioso filio nostro praeceptorum uestrorum portitori suggerenda\nmandauimus et, ut suggestionom eius, quantum arbitramur,\niustam et rationabilem pro supplicatione nostra libenti\nanimo apostolatus uester dignetur admittere, fusis precibus\nexoramus. quod <si> supplicatio nostra meretur effectum,\nunum ex angelica sede uestra cum saepe dicto uiro religioso\nad nos usque praecipite destinare. ut sub eius praesentia,\nquae fides orthodoxa et uestrae iussionis sinceritas postulat,\nordinentur.\nET SIBSCRIPTIO: Iohannes episcopus\n\n\n\n\nsacrosanctae ecclesiae Scopinae metropolitanae ciuitatis huic rescripto\na nobis dato consentiens ad omnia, quae superius continentur,\nmanu propria subscripsi. Samuhel episcopus ut\nsupra subscripsi. Bonosus episcopus ut supra subscripsi.\nUerianus episcopus per Ualentinum archidiaconum ut supra\nsubscripsi. Faustinus episcopus ut supra subscripsi. Ursi.\ncinus episcopus ut supra subscripsi.\nIn prolixitate epistolae dilectionis tuae magno nos gaudio\nreplesti in ea parte, in qua dictum est, quod in Thessalonicensi\necclesia uel in aliis similiter recitata epistola decessoris\nnostri de excessibus Acacii cuncti eidem anathema dixerint\nnec quisquam communioni praeuaricatoris sese miscuerit.\nunde quia nos admones dilectione fraterna, ut uelut medicinam\nquandam fidei episcopis per Illyricum uel aliis ministrare\ndebeamus. quamquam hoc copiosissime factum sit a beatae\nrecordationis decessore nostro, et quia mos est Romanae ecclesiae\nsacerdoti nouiter constituto formam fidei suae ad\nsanctas ecclesias praerogare, haec eadem compendiosa nimis\nbreuitate studui renouare, ut, sub qua fide uiuendum sit,\nsecundum statuta patrum in hac nostra epistola propter\n\n\n\n\n\n\n\n\n\n\nbreuitatem sine fastidio lector agnoscat.\nconfitemur ergo\ndominum nostrum legum Christum filium dei unigenitum\nante omnia quidem saecula sine principio ex patre natum\nsecundum deitatem, in nouissimis autem diebus de sancta\nuirgine Maria eundem incarnatum et perfectum hominem ex\nanima rationali et corporis susceptione, homousion patri\nsecundum deitatem et homousion nobis secundum humanitatem.\nduarum enim naturarum perfectarum unitas facta est ineffabiliter.\npropter quod unum Christum eundem filium dei et\nhominis unigenitum a patre et primogenitum ex mortuis\nconfitemur, scientes quod quidem coaeternus suo patri secundum\ndiuinitatem, secundum quam opifex est omnium, et dignatus\nest post consensionem sanctae uirginis, cum dixit ad angelum\necce ancilla domini, fiat mihi secundum uerbum\ntuum, ineffabiliter sibi ex ipsa aedificari templum et istud\nsibi uniuit. quod non coaeternum de sua substantia e caelo\ndetulit corpus sed ex massa nostrae substantiae, hoc est ex\nuirgine.\nhoc accipiens et sibi uniens non deus uerbum in\ncarne uersus est neque ut fantasma apparens, sed inconuertibiliter\net incommutabiliter suam conseruauit essentiam, primitias\nnaturae nostrae sibi uniuit. nam principium deus uerbum\nhas nostrae naturae primitias per multam sibi bonitatem\nunire dignatus est: qui non permixtus sed in utrisque substantiis\nunus et ipse uisus secundum quod scriptum est:\nsoluite templum istud et in tribus diebus\n\n\n\n\n\n\nresuscitabo illud. soluitur enim Christus Iesus secundum meam\nsubstantiam, quam suscepit, et solutum suscitat proprium\ntemplum, hoc ipse secundum diuinam substantiam, secundum\nquam et omnium artifex est. numquam autem post resurrectionem\nunitionis nostrae naturae discessit a proprio templo nec\ndiscedere potest propter ineffabilem suam benignitatem, sed\nest ipse dominus Iesus Christus et passibilis et impassibilis,\npassibilis secundum humanitatem, impassibilis secundum diuinitatem.\nsuscitauit igitur suum templum deus uerbum et in\nse naturae nostrae resurrectionem et renouationem operatus\nest. et hanc dominus Christus, postquam resurrexit a mortuis,\ndiscipulis suis ostendebat dicens : palpate me et uidete,\nquoniam spiritus carnem et ossa non habet, quemadmodum\nme uidetis habere. non dixit \\'quemadmodum\nme dicitis esse\\' sed \\'habere\\', ut et qui habet et qui habetur\nconsiderans, non permixtionem, non conuersionem, non mutationem\nsed unitatem factam respicias. propterea et fixuras\nclauorum et punctionem lanceae demonstrauit et cum discipulis\nmanducauit, ut per omnia resurrectionem nostrae naturae\nin se renouatam doceret, et, quia secundum beatam diuinitatis\nsubstantiam inconuertibilis, incommutabilis, impassibilis, inmortalis,\nnullius indigens, perficiens omnes passiones, et permisit\nproprio inferri templo, quod uirtute propria suscitauit,\net per propriam perfectionem templi sui renouationem nostrae\nnaturae operatus est.\nqui autem dicunt subtilem hominem\nChristum aut passibilem deum aut in carne uersum aut non\n\n\n\n\n\n\n\n\ncounitum habuisse corpus aut de caelo hoc detulisse aut\nfantasma esse aut mortalem dicentes deum uerbum indiguisse,\nut a patre resuscitaretur, aut sine anima corpus aut sine sensu\nhominem suscepisse aut duas substantias Christi secundum\npermixtionem confusas unam factam fuisse substantiam et\nnon confitentes dominum nostrum Iesum Christum duas esse\nnaturas inconfusas, unam autem personam, secundum quod\nunus Christus, unus idem filius, istos anathematizat catholica\net apostolica ecclesia.\nhaec ergo sunt, frater dilectissime,\nquae pro antidoto nos debere mittere flagitasti, quod nullus\namarum neque dulce noxium uidendum refugiat. nam et de\nnostro conuentu disposueramus quosdam dirigere, si ratio id\ntemporis fieri permisisset. quod facere credimus oportune,\ncum illarum partium correctio ad nos iuuante domino lega-\nI tione plenissima, sicut confidimus, fuerit nuntiata, sperantes\netiam de dei nostri misericordia, ut huic praedicationi nostrae\nclementissimus et Christianissimus imperator unanimitatem\nsuam auxiliumque coniungat, quatenus pro fide, qua pollet,\nin illis regionibus coherceat, qui nouis quaestiunculis et secundum\nelementa mundi, sicut uas electionis ante praedixit,\nsuperflua uanaque concinnant nolentes contineri salutaribus\ndisciplinis.\nsed uos, sicut ait idem apostolus, non ita\ndidicistis Christum, si tamen illum audistis et\nin illo docti estis, sicut est ueritas in Iesu, quam\nutique ille adprehendere poterit, qui orthodoxorum patrum,\n\n\n\n\n\n\nsicut saepe iam dictum est, obseruauerit instituta. deus te\nincolomem custodiat, frater karissime.\nAGAPITVS EPISCOPUS IUSTINIANO AUGUSTO. Gratulamur. uenerabilis\nimperator, quod tanto catholicae fidei ardore succenderis,\nut omnibus piissimae uitae uestrae temporibus piam sollicitudinem\ncirca seruandam augendamque ecclesiarum concordiam\nclementer adhibeas et unam fidem suaque per omnia firmitate\nconsimilem omnibus populis Christianis cupias praedicari.\nnec mirum in eiusmodi clementiam uestram placita deo cogitatione\npersistere, cum non alius imperii uestri beatior sit\nprouectus quam religionis augmentum. quapropter libenti hoc\net prophetica uoce cantabo: repletum est gaudio os\nnostrum et lingua nostra exultatione, quod florentissimum\nprincipatum uestrum diuinis cotidie conspicimus beneficiis\nadornari.\ncupis etenim, uenerabilis imperator, ut tuae\npietatis epistolam de fidei uestrae expositione nuper ad beatae\nmemoriae decessorem nostrum Iohannem Romanae sedis antistitem\nper Hypatium atque Demetrium episcopos destinatam\net a praefato praesule roboratam nostra quoque auctoritate\nfirmemus: laudamus, amplectimur; non quia laicis auctoritatem\npraedicationis admittimus sed quia studium fidei uestrae\npatrum nostrorum regulis congruens confirmamus atque roboramus,\nper quod iam et unitas prouenit ecclesiae et reliqua\ncatholicae membra ecclesiae ad eius conpagem uestrae\n\n\n\n\n\n\n\n\nchristianitais constantia reditura confidimus.\ncuius professionis ue)\nepistolae uestrae tenorem inferius adnectentes studium, quod\ncirca deum integre geritis, nostra auctoritate firmamus, praedicantes\nhuiusmodi fidem omnibus patrum nostrorum regulis\nconuenire et apostolicae sedis concordare dog-matibus, constituentes,\nut si quis nostrae catholicae fidei contraire temptauerit,\nquam pro submouenda haereticorum suspicione paternis\nregulis consonantem praesenti definitione firmamus, a sancta\ncommunione efficiatur extraneus.\nunde et Cyrum eiusque\nsequaces iam ante pro hac insania ab ecclesiae catholicae\ncommunione suspensos et in sua hactenus perfidia permanentes,\nnisi sub satisfactione canonica doctrinam apostolicam fuerint\nconsecuti, nullatenus patimur eos sacrae communioni restitui\nsed etiam ut haereticos anathemati subicimus. dignum etenim\niudicamus, ut qui nostris constitutionibus parere contempserit,\necclesiasticum statum puritatemque non maculet. textus autem\nepistolae hic est.\nGLORIOSISSIMO ET CLEMENTISSIMO FILIO IUSTINIANO AUGUSTO UIGI-\nLIUS EPISCOPUS. Inter innumeras sollicitudines, quibus oneratur\nimperiale fastigium, laudabile clementiae uestrae cognoscimus\nesse propositum, per quod summotis omnibus discordiae\nseminibus, quae in agro dominico humani generis inimicus\nasperserat, uniuersos domini sacerdotes praemissis ad testimonium\nconscientiae suae professionibus. per quas sanctorum\npatrum et uenerabilium quattuor synodorum ac praesulum\nsedis apostolicae inhaerere definitionibus atque iudiciis monstrarentur.\nad unitatem atque concordiam restituere properastis.\nquarum professionum forma ut ecclesiasticae pacis\n\n\n\n\n\n\namplectendum posteritati tradatur exemplum, praesenti, quemadmodum\nse habeat, insertam paginae declaramus.\nEXEXPLAR PRIMAE PROFESSIONIS QUAM AP SANCTAM EIPHI-\nXIAM FECERUNT. Omnes quidem fideles, maxime uero dei\nsacerdotes pacem et sanctificationem sequi cum omnibus oportet,\nsine quibus nemo secundum apostolum uidebit dominum. et\nnos igitur apostolicam sequentes doctrinam et festinantes concordiam\necclesiarum seruari pracsentem facimus libellum.\nin primis\nquattuor sanctas synodos patresque, qui in isdem synodis consederunt,\nNicaenam trecentorum decem et octo, Constantinopolitanam\ncentum quinquaginta, Ephesenam primam ducentorum (in qua in\nlegatis suis atque uicariis, id est beatissimo Cyrillo Alexandrinae\nurbis episcopo et Arcadio et Proiecto episcopis et Philippo presbytero,\nbeatissimus Caelestinus papa senioris Romae noscitur praesedisse)\net Calcedonensem sexcentorum triginta sanctorum patrum\nsuscipimus et per omnia et in omnibus, quaecumque in omnibus\ngestis Calchedonensis concilii aliarumque praedictarum synodorum,\nsicut in isdem quattuor synodis scriptum inuenitur, communi consensu\ncum legatis atque uicariis sedis apostolicae, in quibus iuxta\ntempora sua prodecessores sanctitatis uestrae beatissimi papae\nsenioris Romae ipsis synodis praesederunt, tam de fide quam\nde aliis omnibus causis iudiciis constitutionibus aut dispositionibus\ndefinita aut iudicata uel constituta siue disposita sunt, inconcusse\ninuiolabiliter inreprehensibiliter atque inretractabiliter sine adiectione\nuel inmutatione aliqua nos promittimus secuturos nec quicquam\ncontrarium, quod ad earum reprehensionem et retractationem uel\npermutationem siue iniuriam sub qualibet occasione uel nouitate\npertineat, ammissuros aut tale aliquid praesumentibus consensuros:\nsed quaecumque communi consensu cum legatis atque uicariis\nsedis apostolicae orthodoxa esse ibidem dicta sunt, ea orthodoxa\nueneramur atque suscipimus; quaecumque anathematizauerunt uel\ndamnauerunt, et nos anathematizamus atque damnamus et uniuersa.\nsicut in isdem synodis communi consensu cum uicariis sedis apostolicae\niudicata aut definita uel constituta sine disposita lecta\n\n\n\n\n\n\ninueniuntur, inretractabiliter atque impermutabiliter conseruamus.\nsed et beatae recordationis papae Leonis epistolas et sedis apostolicae\nconstituta, quae tam de fide quam de firmitate supra dictarum\nquattuor synodorum processerunt, nos in omnibus secuturos\nseruaturosque promittimus, anathematizantes omnem hominem ad\nordines et dignitates ecclesiasticas pertinentem, quicumque contra\nea, quae superius promisimus, sub qualibet occasione uel altercatione\nuenire temptauerit.\nlibellum autem in causa trium capitulorum,\nde quibus quaestio nata est, contra constitutum piissimi\nprincipis et beatitudinis uestrae ego quidem nullum feci sed uolo\natque consentio, ut omnes libelli, qui facti sunt, sub hac forma\nbeatitudini uestrae reddantur.\nde iniuriis autem, quaecnmque\nbeatitudini et sedi uestrae factae sunt, eas quidem non feci sed,\nquia pro pace ecclesiae modis est omnibus festinandum, uelut si\neas fecissem, ueniam postulo. quia uero tempore discordiae excommunicatos\nuel non receptos a beatitudune uestra in communione\nsuscepi, pariter ueniam postulo.\nIn hac forma fecerunt Menas Constantinopolitanus episcopus,\nTheodorus Caesareae Cappadociae, Andreas Ephesenus, Theo.\ndorus Antiochiae Pisidiae, Petrus Tarsensis, sed et multi alii\nidem fecerunt.\nITEM EXEMFLAR PROFESSIONIS qi AM RESIDUI EPISCOl\\'1 THEO-\nPHANIORVM DIE NOBIS FECERUNT. Scientes, quantorum bonorum\ncausa est pax dei custodiens corda et sensus fidelium\net colligens eos ut unum idemque sapiant in recta fidei confessione\net ad perficienda diuina mandata, et propitium deum\nfaciens in his, quae recta sunt, concordantibus:\nideo festinantes\nunitatem conseruare ad apostolicam sedem uestrae beatitudinis\nmanifestum facimus, quod nos semper conseruauimus et conseruamus\n\n\n\n\nfidem ab initio traditam a magno deo et saluatore nostro Iesu\nChristo sanctis apostolis et ab illis in omni mundo praedicatam\net a sanctis patribus explanatam et maxime ab his, qui in sanctis\nquattuor synodis congregati sunt:\nquos per omnia et in omnibus\nsequimur et suscipimus, id est trecentos decem et octo sanctos\npatres, qui Nicaeae congregati sunt et sanctum symbolum siue\nmathema fidei exposuerunt et Arrianam impietatem anathematizauerunt\nei eos, qui eam sapuerunt uel sapiunt;\nsuscipimus autem\net centum quinquaginta sanctos patres Constantinopoli congregatos,\nqui idem sanctum mathema explanauerunt et de deitate sancti\nspiritus dilucidauerunt et haeresem Macedonianam spiritum sanctum\nimpugnantem et impium Apollinarium condemnauerunt cum his,\nqui eadem illis sapuerunt uel sapiunt;\nsuscipimus autem et sanctos\nducentos patres in Ephesena prima synodo collectos, qui per omnia\nsecuti sunt idem sanctum symbolum siue mathema et condemnauerunt\nNestorium impium et scelerata eius dogmata et eos, qui\nsimilia ei aliquando sapuerunt uel sapiunt;\nad haec autem\nsuscipimus et sexcentos triginta sanctos patres Calchedone congregatos,\nqui etiam ipsi per omnia consenserunt praedictis sanctis\ntribus synodis et secuti sunt praedictum symbolum siue mathema\na trecentis decem et octo sanctis patribus expositum et a centum\nquinquaginta sanctis patribus explanatum et anathematizauerunt\neos, qui aliud praeter praedictum symbolum praesumunt docere\naut exponere aut tradere sanctis dei ecclesiis, condemnauerunt\nautem et anathematizauerunt et Eutychen et Nestorium et impia\neorum dogmata et eos, qui similia eis sapuerunt uel sapiunt.\nhis\nita se habentibus certum facimus, quod omnia, quae a praedictis\nsanctis quattuor synodis iudicata et definita sunt, et seruauimus\net seruamus, quia etsi per diuersa tempora praedictae sanctae\nquattuor synodi factae sunt, tamen unam eandemque confessionem\nfidei seruauerunt et praedicauerunt. suscipimus autem et amplectimur\net epistolas praesulum Romanae sedis apostolicae tam\n\n\n\n\naliorum quam Leonis sanctae memoriae de recta fide scriptas et de\nquattuor sanctis conciliis uol de uno eorum.\ncum igitur praedicta\nomnia et seruauimus et seruamus et in isdem nobis ipsis inuicem\nconsentimus, necessarium est conferri de tribus capitulis, unde\nquibusdam quaestio nata est, et ideo petimus praesidente nobis\nuestra beatitudine sub tranquillitate et sacerdotali mansuetudine\nsanctis propositis euangeliis communi tractatu eadem capitula in\nmedio proponenda quaeri et conferri et finem quaestioni imponi\ndeo placitum et conuenientem his, quae a sanctis quattuor conciliis\ndefinita sunt, quoniam ad augmentum pacis et concordiam\necclesiarum pertinet, ut omni de medio dissensione sublata, quae\na praedictis quattuor sanctis conciliis definita sunt, inconcussa\nseruentur, sanctarum synodorum reuerentia in omnibus custodita.\nhis autem et subscripsimus.\nIn hunc modum fratres et coepiscopi nostri Eutychius Coustantinopolitanus,\nApollinaris Alexandrinus, Domninus Antiochiae\nSyriae, Helias Thessalonicensis, sed et ceteri, qui primam\nprofessionem non fecerunt. in hac secunda professione aut\nsuscripserunt aut seorsum eandem fecerunt.\nHis igitur ita dispositis optauimus quidem, uenerabilis\nimperator ut, sicut frequentissime supplici prece poposcimus,\neuntes ad quemlibet Italiae locum aut certe ad Siciliam\nconuocatis ad nos Africanae et aliarum prouinciarum Latinae\nlinguae sacerdotibus uel ecclesiae nostrae sacratis ordinibus\nsecundum consuetudinem tractaremus et de quaestionibus\ntrium capitulorum pietati uestrae redderemus plena deliberatione\nresponsum.\nquod quia fieri serenitas uestra non adnuit, hoc\ninterim noscitur constitutum, ut oblatis a nobis mansuetudini\nuestrae nominibus de supra scriptis prouinciis, qui nobiscum\nad tractatum adhiberentur, antistites clementia uestra faceret\naduenire. cui dispositioni item praebuimus ecclesiasticae pacis\namore consensum.\npostea uero hoc magis cum consensu fratrum\n\n\n\n\nnostrorum istarum partium episcoporum nuper ante sanctum\npaschae diem pietas uestra constituit, ut exaequato numero\nhis pontificibus, qui in Constantinopolitana urbe praesentes\nsunt, de tribus capitulis, ex quibus quaestio uertitur, secundum\nsuperius designatam fratrum nostrorum episcoporum professionem\ndeberemus inire tractatum.\nsed quia, dum ea,\nquae pro conseruanda ecclesiarum pace cum fratribus nostris\nfieri uestra dispositione conuenerant, festinaremus impleri, ut\nhabita salubri deliberatione communiter et propter informandam\nuniuersalem ecclesiam cunctis, quae inter nos gererentur,\nin scriptum deductis atque iacentibus nostrum ex his collectum\nde tribus capitulis in quaestionem deductis iudicium proueniret,\ncontinuo pietas uestra post illud uolumen.\nquod nobis non\nante multos paschae dies per fratrem nostrum Benignum\nHeracleae Pelagoniae direxit episcopum, aliam denuo chartam\npost diem sanctum paschae per uirum magnificum Theodorum\ndecurionem palatii destinauit, in qua uos interim, quid de\ntribus sentiretis capitulis, exponentes nostrum poposcitis dari\nex eadem debere causa responsum, idemque fratres nostri\nneque exaequato nobiscum numero residere neque in scriptum,\nquae ageremus uel tractaremus, redigi paterentur, tamquam\n(quod absit!) non conuenientia rectitudini loqueremur, quae\nscribere timeremus, et insuper gloriosissimis ad nos proceribus\ndestinatis insisteret uestra clementia nostrum de trium capitulorum\nnegotio quam celerrime proferri debere responsum:\nnec\nsic destitimus uestrae oboedire uelle clementiae, hoc solummodo\npostulantes, ut pro infirmitate corporis nostri, quae\nnulli habetur incognita, uiginti dierum nobis daretis indutias,\nquatenus habito nobiscum deo auxiliante tractatu definitionis\nnostrae constituto die scripto sententiam diceremus.\nad\nfratres et coepiscopos nostros, a quibus similiter de eadem\n\n\n\n\ncausa responsum uos flagitare dixistis, filium nostrum diaconum\nPelagium cum huiusmodi mandato direximus dicentes, ut,\nquia constitutus conlationis faciendae modus fuerat praetermissus,\nsaltem XX dies pro ante dicta mei corporis inbecillitate,\nquam norunt, nostrum deberent definitiuum de tribus capitulis\nsustinere responsum, antiquum ac regularem custodientes\nordinem, ne ante nostrae hoc est sedis apostolicae, cui per\ndei gratiam praesidemus, promulgationem sententiae quicquam\nproferre temptarent, unde scandali rursus, quae sopita fuerat,\noriri pot.uisset occasio.\npropositis itaque nobis et diligenter\ninspectis, in quantum uniuscuiusque capituli in quaestionem\ndeducti ratio postulabat, synodalibus codicibus atque gestis\nprolatisque aliis eorundem patrum, qui uel in sanctis quattuor\nsynodis aut in una earum resedisse monstrantur, synodalibus\nepistolis, inspectis nihilominus prodecessorum nostrorum sedis\napostolicae praesulum constitutis aliisque probatorum patrum\nnecessariis instructionibus pertractatis, si qua de his, quae in\nquaestionem deducta sunt, apud patres nostros examinata\nfuerint, finita atque disposita, memores superius designatarum\nprofessionum inuestigare curauimus.\ninspicientes dogmata\nquaedam in prima chartacei uoluminis parte per fratrem\nnostrum Benignum episcopum Heracleae Pelagoniae a uestra\npietate transmissi iacentia, quorum tenor secundum intellectum\nsubter expositum ad excludendum totius ambiguitatis errorem\npraesenti definitioni nostrae tenetur insertus, plena exsecrabilibus\nblasphemiis et orthodoxae fidei, quae secundum euangelicam\napostolicamque doctrinam a sanctis quattuor synodis\nNicaena Constantinopolitana Ephesena prima atque Calchedonensi\nprobabiliter atque inreprehensibiliter sancti spiritus\n\n\n\n\ncooperante praesentia legitur definita, ualde inimica esse perspeximus\net procul a Christianis sensibus repellenda: propterea\nergo utpote exsecrabilia atque a sanctis patribus olim sine\ndubitatione damnata nostra quoque sententia anathematizamus\natque damnamus. quorum primum capitulum ita se habet:\nCapitulum I. Quomodo igitur tu, cui super omnes maxime decet dementium\nregimen, illum, qui ex uirgine natus est, deum esse et ex deo\nconsubstantialem patri existimari dicis, nisi forte sancto spiritui\nimputare illius creationem nos iubes?\nsed, qui deus est et ex\n\n\n\n\n\n\ndeo et consubstantialis patri, ei quidem, qui ex uirgine natus erat\n(o mirande!) et qui per spiritum sanctum secundum diuinas scripturas\nplasmatus est et confictionem in muliebri accepit uentre,\ninerat forsitan, quia mox, quam plasmatus est. et ut templum dei\nesset accepit: non tamen existimandum nobis est deum de uirgine\nnatum esse, nisi forte idem existimandum nobis est et quod natum\nest et quod est in nato templum et qui in templo est deum uerbum;\nnon tamen nec secundum tuam uocem pronuntiandum est\nomnino ex uirgine natum deum esse et ex deo consubstantialem\npatri.\nnam si non hoino est, sicut dicis, adsumptus, qui natus\nest ex uirgine, deus uero incarnatus: quomodo, qui natus est,\ndeus ex deo et consubstantialis diceretur patri carne non potente\nhanc uocem suscipere? nam est quidem dementia deum ex uirgine\nnatum esse dicere; hoc enim nihil aliud est quam ex semine eum\ndicere Dauid de substantia uirginis genitum et in ipsa plasmatum.\nquia quod ex semine Dauid et de substantia uirginis est. in materno\nuentre constitit et sancti spiritus plasmatum uirtute natum\nfuisse dicimus de uirgine.\nut autem aliquis ex hoc concedat\ndicere ipsis, quod deus et ex deo et consubstantialis patri natus\nest ex uirgine, eo quod est in templo nato: sed non per se natus\nest deus uerbum, incarnatus uero, sicut dicit iste sapiens. si igitur\ncum carne eum natum esse dicunt, quod autem natum est, deus\nex deo et consubstantialis patri est, necesse est hoc et carnem\ndicere, quod, si non id caro est, quoniam nec deus nec ex deo\nnec consubstantialis patri sed ex semine Dauid et consubstantialis\nei, cuius semen est, non id, quod natum est ex uirgine, deus et\nex deo et consubstantialis patri (nisi forte pars nati, prout ipse\nin inferioribus partem Christi nominat deitatem) sed non diuina\nnatura ex uirgine nata est:\nnatus autem est ex uirgine, qui ex\nsubstantia uirginis constat. non deus uerbum ex Maria natus est;\nnatus autem est ex Maria, qui ex semine est Dauid, non deus\nuerbum ex muliere natus est, sed natus est ex muliere, qui uirtute\nsancti spiritus plasmatus est in ea; non ex matre natus est consubstantialis\npatri (sine matre enim iste secundum beati Pauli uocem)\nsed qui in posterioribus temporibus in materno uentre sancti spiritus\nuirtute plasmatus est utpote sine patre propter hoc dictus.\nIn supra scripto primo capitulo quoniam per circuitus id\nuidetur astrui, quia homo purus ex sancta uirgine Maria\nnatus sit, dicendo (si fatemur deum uerbum, qui consubstantialis\nest patri, carne ex eadem uirgine natum, necesse est ut\net carnem consubstantialem patri consequenter esse dicamus\\'\nideoque quicumque huiusmodi intellectu sapit docet credit\naut praedicat et non eundem uerbum ac filium dei per secundam\nnatiuitatem ex sancta uirgine incarnatum et natum credit,\nanathema sit.\nCapitulum II. Mox autem in ipso plasmato deus uerbum factus est; nec enim\nin caelum ascendenti solum inerat sed etiam ex mortuis resurgenti\nutpote et resuscitans eum secundum suam promissionem; nec\nresurgenti solum inerat sed etiam crucifixo et baptizato et euangelicam\npost baptisma conuersationem peragenti nec non etiam\nante baptisma legalem adimplenti constitutionem et praesentato\nsecundum legem et circumciso et partus pannis obuoluto; erat\nautem forte in ipso et nascenti et cum in materno utere esset a\nprima statim plasmatione; dispensationi enim, quae circa eum\nerat, ordinem imponebat utpote et particulatim ipsum ad perfectionem\nproducens.\nCapitulum III. Et per tempus quidem ad baptisma ducens, post illud autem\nad mortem, deinde secundum suam pronuntiationem resuscitans,\nducens in caelum, collocans eum ad dexteram dei per suam coniunctioncm,\nex qua sedet et adoratur ah omnibus et omnibus indicabit.\nistorum autem omnium finem apud so habebat deus uerbum.\ncum in eo erat, et omnia per ordinem complebat. quem ordinem\nipse arbitrabatur bene habere praefinitione quidem et uoluntate,\n\n\n\n\n\n\nquam antea statuit pro his quae euentura erant, et bona uoluntate,\nquam circa eum habebat, ab initio similiter inerat ei, per ordinem\nautem sibi placitum ad perfectionem ducebat ipsum.\nIn supra scriptis secundo et tertio capitulis hoc uidetur\nastrui, quia deus uerbum homini plasmato inerat tamquam\nalter in altero. dicendo enim, ut particulatim dispensationi,\nquae circa eum erat, ordinem uideretur imponere et eum\npropter bonam uoluntatem, quam circa ipsum habebat et\npraestabat ei qui adsumptus est, ad prouectum perfectionis\nadducere, talibus uerbis dualitas personarum in uno domino\nac deo nostro Iesu Christo execrabiliter uidetur induci et\ntamquam quemlibet hominem dei uerbi gratia per spatia\ntemporum profecisse ideoque, quicumque eo intellectu sapit\ndocet credit aut praedicat, anathema sit.\nCapitulum IIII. Suam autem Cooperationem ad proposita opera praestabat ei\\'\nqui adsumptus est : ubi hoc facit in loco sensus fuisse deitatem\nilli, qui adsumptus est? nec enim eis, quibuscumque suam donauit\nCooperationem, sensus locum illis t obtinebat; si autem et modo\npraecipuam quandam cooperationem donauit illi, qui adsumptus est,\nnon hoc faciebat locum sensus deitatem optinere.\nsed si doitas\npro sensn fiebat illi, qui adsumptus est, secundum uestra uerba:\nquomodo timorem in passione suscipiebat? quid uehementioribus\norationibus ad inminentem necessitatem indigebat. quas cum magna\nquidem et clamosa uoce, cum plurimis autem lacrimis secundum\nbeatum Paulum referebat deo? quomodo timore tanto tenebatur,\nut ex inmensa trepidatione fontes sudoris dimitteret euangelista\naperte dicente, quod globis sanguinis similis sudor descendebat?\nquid autem et angeli aduentu et uisitatione egebat animam reficientis\nin experimento malorum, confortantis eius alacritatem,\n\n\n\n\n\n\nexcitantis eum ad inminentem passionis necessitatem, tolerare fortiter\nmala suadentis, unguentis ad patientiam et tolerantiam malorum,\nostendentis praesentium malorum fructum, ex passione mutationem\nfuturam, gloriam bonam circa eum post passionem futuram? qui\nenim secundum euangelistae uocem confortabat eum, angelus scilicet,\nuerbis istis fortem eum faciebat et infirmitate naturae superiorem\nfieri hortabatur et corroborando cogitationes eius fortem\neum faciebat.\nIn supra scripto quarto capitulo quia dici intellegitur, quod\nsicut aliis hominibus donauit suam cooperationem deus, ita\net ei, qui adsumptus est, licet praecipua, tamen similiter ut\naliis hominibus dicitur esse donata et ita purum atque infirmum\nhominem circa passionem angeli eguisse praesidio, ut\nei pro corroborandis cogitationibus eius futura gloria promitteretur\nde tolerantia passionis: quae si quis ita sapit docet\ncredit aut praedicat, anathema sit.\\'\nCapitulum V.\n\n\\'Uade post me, satanas; scandalum mihi es, quod\n11 non sapis ea quae dei sunt sed ea quae hominum: non\nest confusio mihi mors, non fugiam ipsam ut indecentem ad humanam\ngloriam respiciens; sustinebo autem meliore animo experimentum\nmortis pro plurimis bonis futurae, in quibus et ipse fuero\net per me omnes. ne mihi animum laedas neque turbes tamquam\nconfusione dignum fugere admonens mortis experimentum.\\'\nIn supra scripto quinto capitulo dicitur, quod ideo Iesus\nChristus uerba Petri apostoli fuerit aspernatus, quando ei\n\n\n\n\n\n\n\n\n\n\ndixit: uade post me, satanas; scandalum es mihi.\nquia non sapis ea quae dei sunt sed.ea quae\nhominum, ne dissuasione eius animus ipsius perturbatus\nrefugeret passionem et quia passione sua proficeret et pro\nplurimis bonis exinde sibi adipiscendis futurae mortis experimentum\nsusciperet. qui igitur haec ita sapit docet credit aut\npraedicat et non magis nobis mortem ipsius, quam propria\ncarne suscepit, aeternae credit uitae praemia contulisse, anathema\nsit.\nCapitulum VI. Quod enim dictum est: ducebatur a spiritu, aperte hoc\nsignificat, quod ab eo regebatur, ab eo ad uirtutem propositorum\nconfortabatur, ab eo ad haec quae oportebat ducebatur, ab eo\nquod decebat docebatur, ab eo cogitationibus corroborabatur, ut\nad tantum certamen sufficeret, sicut et beatus dicit Paulus: quicumque\nenim spiritu dei aguntur, hi sunt filii dei,\ndnci spiritu dicens illos, qui ab eo gubernantur, ab eo docentur.\nab eo ad melius constituuntur, ab eo competentium doctrinam\naccipiunt.\ncum dixisset autem euangelista, quod spiritu sancto\nplenus regressus est ab Iordane, aperte demonstrauit, quod huius\ncausa sancti spiritus habitationem in baptismate suscepit, ut inde\nad proposita caperet uirtutem. unde et ad certamen illud, quod\npro nobis erat ad diabolum effecturus, spiritu ducebatur.\nIn supra dicto sexto capitulo rursus tamquam purus homo\nab spiritu, cuius praesentiam post baptisma suscepisse dicitur.\nad omnia ductus perhibetur, confortatus et edoctus sicut\nceteri homines, de quibus, ut hic uidetur dici, apostolus ait:\nquicumque spiritu dei aguntur, hi filii dei sunt. si\nquis igitur haec ita sapit docet credit aut praedicat et non\ndeum uerbum incarnatum unum esse credit et confitetur et\npraedicat Christum. anathema sit.\nCapitulum VII. Dicant igitur nobis omnium sapientissimi: si pro sensu domino\nChristo, qui est secundum carnem, deitas facta esset, sicut dicunt,\nquid sancti spiritus cooperatione ad haec Christus indigebat? nec\nenim unigeniti deitas spiritu indigebat ad iustificationem, spiritu\nindigebat ad uincendum diabolum, spiritu indigebat ad operanda\nmiracula, spiritu indigebat ut doceretur ea quae decebat peragere,.spiritu\nindigebat, ut inmaculatus appareret.\nsi enim pro sensu\nquidem deitas, sufficiebat autem ad omnia eius uirtus, necesse\nerat inde omnia fieri, ut superflua esset sancti spiritus habitatio.\nsed nunc unctum esse dicit ipsum spiritu et habitasse in eo spiritum\net ad omnia adiutasse proposita et doctrinam inde ipsum\naccepisse et uirtutem et inde impetrasse iustificationem et inde\ninmaculatum factum esse.\nIn supra scripto septimo capitulo hoc dici intellegitur. quia\nut ceteri homines ad iustificationem suam et ad uincendum\ndiabolum et ad operanda miracula et ut doceretur ea, quae\ndecebat eum agere. et ut inmaculatus appareret, habitatione\nsancti spiritus eguisset et ipso spiritu eum ad omnia adiutum\nfuisse proposita. quicumque ergo haec ita sapit docet credit\naut praedicat et non sua deitate Christum utpote uerum deum\nomnia operatum fuisse quae uoluit et operari quae uolet sed\ntamquam purum hominem sancti spiritus eguisse solatio,\nanathema sit.\nCapitulum VIII. Hoc, quod ante saecula erat, dicit in ultimis factum esse temporibus\n(utpote quibusdam hoc confitentibus, cum nemo ex his,\nqui pietatis curam habent, istum patitur morbum habere dementiae,\nut dicat eum, qui ante saecula est, in ultimis factum esse) et his\ninfert, quod necesse est et hoc, quod in ultimis est, ante saecula\nesse, et accusat eos, qui non omnia similiter cum obuersione dicunt,\nquasi his, qui unum esse filium confitentur, necessitatem habentibus\ncum obuersione omnia dicere.\net quis non beatificet uestram\ndementiam? quis autem non optet tales impetrare doctores tantam\nconfusionem rationi pietatis introducentes, ut dicerent \\'hoc. quod\nante saecula est, factum est in ultimis\\' et hoc alienarent sua natura\net ad deterius deducerent, deinde obuerterent quod et hoc,\nquod est in ultimis, ante saecula est, cum oporteret forte dicere\nquod, qui ante saecula erat, adsumpsit hunc, qui in ultimis erat\nsecundum beati Pauli uocem?\nuestras igitur leges sequentes et\na tua sapientia constitutam obuersionem immo magis snbuersionem\nsuscipientes age omnia simul confundamus et nulla iam sit discretio\nnec dei formae nec serui formae, nec templi sumpti nec\neius qui in templo habitauit, nec eius qui solutus est nec eius\nqui suscitauit, nec eius qui perfectus est in passionibus nec eius\n\n\n\n\n\n\nqui perfecit,\nnec eius qui memoriam meritus est nec eius qui\nmemor factus est, nec eius qui uisitatus est nec eius qui uisitauit,\nnec eius qui paulo minus ab angelis minoratus est nec eius qui\nminorauit, nec eius qui gloria et honore coronatus est nec eius\nqui coronauit, nec eius qui constitutus est super opera manuum\ndei nec eius qui constituit, nec eius qui accepit ista ad subiectionem\nnec eius qui dedit subiectionem.\nIn supra dicto octauo capitulo diuersis modis uidetur induci\ndualitas personarum per hoc quod dicitur \\'non ipse, qui\nante saecula erat, in ultimis dicendus est uenisse temporibus\\',\nsed quasi altera sit adsumentis humanitatem, altera adsumpti\npersona. si quis igitur haec ita sapit docet credit aut praedicat\net non eundem deum uerbum, qui ante saecula ex patre natus\nest, in ultimis temporibus ex beata uirgine Maria incarnatum\net natum esse fatetur, ut unus idemque sit Christus in utraque\nnatura, anathema sit.\nCapitulum IX. Istum igitur uirum, in quo statuit omnium facere iudicium ad\n. fidem futurorum, cum resuscitasset eum ex mortuis et iudicem\nomnium demonstrasset secundum beati Pauli uocem. merito unitate\nad se ipsum dignatus est et per coniunctionem ad se factam talium\nparticipem eum fecit, ut et adorationis communionem haberet,\nomnibus quidem diuinae naturae debitam adorationem reddentibus,\ncomprehendentibus autem adoratione et illum, quem inseparabiliter\nscit sibi coniunctum. ex quo manifestum est, quod ad maiora eum\nperduxerit.\nIn supra scripto nono capitulo coniunctionis et participationis\ncuiusdam uocabulo quasi dei ad hominem Christum\nfactae diuinis Christus asseritur operibus decorari: per quae\nrursus dualitas inducitur personarum. si quis igitur ita sapit\n\n\n\n\n\n\ndocet credit aut praedicat et non unum eundemque Christum\ndeum ac dominum nostrum manente in suis proprietatibus\ndifferentia naturarum agnoscit et credit, anathema sit.\nCapitulum X. \\'Ego quidem, quem uidetis, nihil quidem facere possum secundum\nmeam naturam, cum homo sim; operor autem, quia in me\nmanens pater omnia facit. quoniam enim et ego in patre et pater\nin me, deus autem uerbum unigenitus dei in me est, certum est\nquod et pater cum ipso in me manet et opera facit'.\net non est\nmirandum de Christo haec existimari, cum euidenter ipse de ceteris\nhominibus dicit: qui diligit me, uerbum meum obseruet\net pater meus diliget eum et ad eum ueniemus\net mansionem apud ipsum faciemus. si enim apud unumquemque\nhuiusmodi hominem et pater et filius mansionem faciunt,\nquid mirandum est, si in domino secundum carnem Christo ambo\nsimul putarentur manere communione eorum secundum substantiam\ncommunionem etiam mansionis forsitan suscipiente?\nhominis habitare. qui ergo haec ita sapit docet credit aut\npraedicat, anathema sit.\nCapitulum XI. Ita et animam utpote humanam et inmortalem constitutam et\nsensus participem prius accipiens et per resurrectionem in immutabilitatem\nconstituens sic et nobis eorundem istorum per resnr--rectionem\npraebuit communionem.\nideo ante resurrectionem ex\nmortuis increpat quidem Petrum ut suis eum uocibus scandalizantem\net in magna trepidatione per tempus passionis constitutus apparitione\nangeli indiget confortantis eum ad patientiam et tolerantiam\ninminentium malorum. post resurrectionem autem ex mortuis et in\ncaelos ascensum impassibilis factus et immutabilis omnino et ad\ndexteram sedens dei iudex uniuersi est orbis terrarum utpote in\neo diuina natura faciente indicium.\nIn supra scripto undecimo capitulo eadem repeti uidentur,\nquae superius in quarto iam dicta sunt, quod ante passionem\nita infirmus fuerit Christus, ut in magna trepidatione passionis\ntempore constitutus angeli uideretur eguisse solatio. quod\nquia uelut purum hominem, qui huiusmodi auxiliis egeat,\nsignificare uidetur, si quis ita sapit docet credit aut praedicat,\nanathema sit.\nCapitulum XII. Sic igitur et hic, sapientissime omnium. habere nos doces Christi\nsensum ut sanctum spiritum habentes illum, qui sensui Christi\naliquam uirtutem adimplebat, prudentiam ei praestans ad omnia\nquae agenda erant;\nsicut et in praecedentibus demonstrauimus,\nquod ab ipso quidem in eremum ad certamina. quae contra diabolum\nerant, ducebatur, unctione autem illius et scientiam et uim\neorum, quae agenda erant, accipiebat et illius particeps factus non\nsolum miracula faciebat sed etiam, quomodo uti oportebat\n\n\n\n\n\n\nmiraculis, sciebat subtiliter, ut notam quidem faceret gentibus pietatem,\npateretur autem laborantium infimitates et sic ad effectum suam\nuoluntatem educeret, et iustificabatur inde et inmaculatus ostendebatur\nsine reparatione peiorum sine custodia meliorum siue\netiam paulatim ad meliora profectibus.\nIn supra scripto duodecimo capitulo eadem, quae in septimo\ncapitulo, uidentur exponi, asserendo dominum nostrum Iesum\nChristum per habitationem sancti spiritus ad omnia informatum\net per tempora ad perfectionem unctionis eius auxilio\nperuenisse. si quis igitur eum non sua deitate perfectum esse\ncredens sed tamquam purum hominem unctione sancti spiritus\nindigentem fuisse adiutum sapit docet credit aut praedicat.\nanathema sit.\nCapitulum XIII. Quomodo igitur sequentiam habet eo, quod homo factus est\ndeus, istum hominem deum uerbum esse dicere? si enim homo\nest deus uerbum, ut ipse dicis, omnimodo de homine dicimus ea,\nquae de deo uerbo cuangelista dicit. quid autem dicit? in principio\nerat uerbum et uerbum erat apud deum et deus\nerat uerbum. iste erat in principio ad deum. omnia\nper ipsum facta sunt et sine eo factum est nihil.\nquod factum est. ergo si homo est deus uerbum, dicimus\nde ipso: (in principio erat homo et homo erat ad deum et deus\nerat homo. erat homo in principio ad deum. omnia per ipsum\nfacta sunt et sine ipso factum est nihil, quod factum est.\\' si\nenim homo est deus uerbum, sicut dicis, conuenient omnia ipsi,\nquae de deo uerbo dicit euangelista.\nIn supra scripto tertio decimo capitulo negari uidetur deum\nuerbum hominem factum et rursus hominem deum uerbum\nesse, ut per hoc inducatur. sicut superius dictum est, dualitas\npersonarum. si quis igitur ita sapit docet credit aut praedicat\n\n\n\n\n\n\net non potius manente in domino deo nostro Iesu Christo\ninconuertibiliter atque indiuise differentia naturarum sic una\npersona siue una subsistentia eius esse creditur, ut et deus\nuerbum sine ulla diuinae naturae suae conuertibilitate homo\nesse et adsumpta humanitas propter singularitatem personae\ninconuertibiliter deus esse credatur, anathema sit.\nCapitulum XIIII. Hoc quidem, quod est ad patrem meum et patrem uestrum\net deum meum et deum uestrum, nemo sic demens\nest, ut alii cuidam conuenire diceret nisi templo dei uerbi, adsumpto\npro nostra salute homini, qui et mortuus est et resurrexit\net ascensurus esset in caelos et patrem sibi ascribit cum discipulis\ndeum, et ipse gratia adoptionem meritus. et deum suum appellat,\nquia cum ceteris hominibus similiter, ut esset, accepit.\nunde\npropter communitatem quidem naturae patrem meum et patrem\nuestrum dicit et deum meum et deum uestrum; diuisit\nautem iterum suam personam ab ipsis praecipuum gratiae significans,\npropter quam ad deum uerbum coniunctione in loco ueri\nfilii ab omnibus honoratur hominibus.\nIn supra scripto quarto decimo capitulo per hoc, quod legitur\nin euangelio ascendo ad patrem meum et patrem\nuestrum, ad deum meum et ad deum uestrum, ita\nintellegitur, quod Iesus Christus dominus et deus noster sicut\nceteri homines gratiam adoptionis, ut filius dei diceretur,\nacceperit et quasi per coniunctionem ad deum uerbum in\nlocum ueri filii ab omnibus adoretur. quod si quis ita sapit\ndocet credit aut praedicat et non magis unum Iesum Christum\nfilium dei et dominum nostrum in duabus inconfusis et inseparabilibus\nintellegit et credit esse naturis, anathema sit.\nCapitulum XV. Hoc, quod dictum est accipite, pro \\'accipietis* dicit. si enim,\ncum insufflasset, spiritum dedisset discipulis, quod ualde quidam\nstulte existimauerunt, superfluum erat dicere postea his et maxime\nin tempore ascensus ad caelos non separari ab Hierusalem sed expectare\npromissionem spiritus et in sequentibus sed accipietis\nuirtutem superueniente spiritu sancto in uos.\net\naduentum autem ipsum sancti spiritus super discipulos aperte Lucas\nfactam esse dicit quinquagesimo die resurrectionis post ascensum.\net illud autem animaduertendum est, quod, si ab insufflatu suscepissent\nspiritum, non diceret accipite sed 'quoniam accepistis\\';\nhoc enim, quod dictum est accipite, his conuenit qui nondum\nacceperunt.\nIn supra scripto quinto decimo capitulo dicitur, quia insufflans\ndominus noster Iesus Christus post resurrectionem suam\nin facies discipulorum suorum non dederit eis spiritum sanctum\nsed dandum significauerit, ut per hoc aut ueritas ipsa, quod\nabsit, putetur esse mentita aut tamquam purum hominem illo\nflatu non habuisse quod daret aut dare minime potuisse. si\nquis igitur haec ita sapit docet credit aut praedicat, anathema\nsit.\nCapitulum XVI. Dicit ad Thomam: infer digitum tuum huc et uide\nmanus meas et porrige manum tuam et mitte in latus\nmeum et noli esse incredulus sed fidelis. \\'quoniam\\'\ndicit (non credis et tactum solum sufficere tibi ad credendum\nputas (haec enim dicens non me latuisti), tange manu et cape\nexperimentum et disce credere et non diffidere\\'. Thomas quidem\ncum sic credidisset, dominus meus et deus meus dicit, non\n\n\n\n\n\n\nipsum dominum et deum dicens (non enim resurrectionis scientia\ndocebat et deum esse eum qui resurrexit), sed quasi pro miraculo\nfacto deum conlaudat.\nIn supra scripto sexto decimo capitulo de illo loco euangelii,\nubi Thomas apostolus palpans fixuras clauorum dixit: dominus\nmeus et deus meus, asseritur, quod Thomas\napostolus non ipsum legum Christum dominum deumque confessus\nsit, quia resurrectionis scientia non doceret uel quia\ndeus esset qui resurrexit. sed quia magis pro miraculo facto\nThomas apostolus deum laudauerit. si quis igitur haec ita\nsapit docet credit aut praedicat et non potius Thomae confessione\net uerum deum esse Iesum Christum et in uera carne\neum resurrexisse declaratum credit, anathema sit.\nCapitulum XVII. Ille autem dixit oportere paenitentiam agentes eos pro crucis\niniquitate et agnoscentes saluatorem et dominum et omnium auctorem\nbonorum Iesum Christum, quoniam propter ista peruenit et\nadsumptus est de diuina natura, in ipsum fidem suscipere et eius\ndiscipulos fieri, ante omnia autem ad baptisma accedentes, quod\net ipse tradidit nobis, praeformationem quidem habens sperationis\nfuturorum, in nomine autem celebrandum patris et filii et sancti\nspiritus. hoc enim.\nquod est ut baptizetur unusquisque\nin nomine Iesu Christi, non hoc dicit, ut uocationem, quae\nin nomine patris et filii et sancti spiritus est, relinquentes Iesum\nChristum in baptismate uocent, sed quale est hoc, quod in Mosen\nbaptizati sunt in nube et in mari. ut diceret. quia sub\nnube et mari Aegyptiorum separati sunt liberati eorum seruitute,\nut Mosae leges adtenderent, tale est ut baptizetur unusquisque\nin nomine Iesu Christi,\nut cum ad ipsum accessissent\n\n\n\n\n\n\n\n\ntamquam saluatorem et omnium bonorum auctorem et doctorem\nueritatis, ab ipso utpote auctore bonorum et doctore ueritatis uocarentur,\nsicut omnibus hominibus quamcumque sectam sequentibus\nconsuetudo est ab ipso dogmatis inuentore uocari, ut Platonici et\nEpicurii et Manichaei et Marcionistae et si Quidam tales dicuntur.\neodem enim modo et nos nominari Christianos iudicauerunt apostoli\ntamquam per hoc certum facientes, quod istius doctrinam oportet\nadtendere: sic et, quod ab ipso datum est, susciperent baptisma\nin ipso quidem primo constitutum, qui et primus baptizatus est,\nab ipso autem et ceteris traditum, ut secundum praeformationem\nfuturorum celebretur.\nIn supra scripto septimo decimo capitulo ex uerbis beati\nPetri, quibus in actibus apostolorum dicit baptizetur unusquisque\nuestrum in nomine Iesu Christi, hoc astruitur,\nquia in ea inuocatione, quae in nomine patris et filii et\nspiritus sancti fit, non contineatur et Christus et, quod dixit\nPetrus apostolus debere eos in Christi nomine baptizari, non\nuideatur trinitatis significasse mysterium, ac per hoc consequens\nest ut, cum in trinitatis nomine baptizatur, non uideatur\nin Christi nomine baptizari, ut secundum hunc intellectum\nappareat introducta quaternitas.\nadicitur etiam in eodem\ncapitulo. quia sic a Christo Christiani uocemur, quomodo\ndiuersarum sectarum uel errorum sequaces ab inuentoribus et\nmagistris suis sunt sortiti uocabula, id est ut a Platone\nPlatonici et a Marcione Marcionistae et a Manichaeo Manichaei.\nsi quis igitur haec ita sapit docet credit aut praedicat, anathema\nsit. nos enim ideo Christiani uocamur et sumus, quia\nipsum dominum nostrum Iesum Christum baptisma percipientes\ninduimus et ipso nobis existente capite omnes in eodem unum\ncorpus efficimur.\nCapitulum XVIII. Et secundum duas rationes locum imaginis optinet. qui enim\namant quosdam, post mortem eorum saepius imagines statuentes\nhoc sufficiens mortis solatium habere arbitrantur et eum. qui non\nuidetur nec praesens est, tamquam in imagine aspicientes putant\nuidere. ita flammam desiderii et uigorem placantes. sed etiam illi,\nqui per ciuitates habent imperatorum imagines, tamquam praesentes\net uidendos honorare uidentur eos, qui non sunt praesentes, cultu\net adoratione imaginum.\nista autem utraque per illum adimplentnr:\nomnes enim. qui cum illo sunt, et uirtutem sequuntur et debitorum\ndei parati redditores diligunt eum et ualde honorant, et\ncaritatem quidem ei diuina natura. licet non aspicitur, adimplet\nin illo, qui ah omnibus uidetur, sic omnibus existimantibus ut\nipsum uidentibus per illum et illi semper praesentibus; et honorem\nuero omnem sic adtribuunt tamquam imagini imperiali, cum quasi\nin ipso sit diuinae natura et in ipso spectetur.\nsi enim et filius\nest. qui inhabitare dicitur: sed cum eo est etiam pater et inseparabiliter\nomnimodo ad filium esse ab omni creditur creatura;\net spiritus autem non abest, utpote etiam in loco unctionis factus\nei, et cum eo est semper, qui adsumptus est, et non mirandum\nest, cum etiam quibuslibet hominibus uirtutem sequentibus cum\nfilio et pater esse dicitur: ueniemus enim et ego et pater\net mansionem apud ipsum faciemus. quod autem et spiritus\nhuiusmodi hominum inseparabilis est, certum est omnibus.\nIn supra scripto octauo decimo capitulo ita inuisibilis uerbi\ndei imago asseritur esse Christus, tamquam si absentum principum\nimagines pro eorum colantur honoribus. quae si quis\nita sapit docet credit aut praedicat, anathema sit.\nCapitulum XVIIII. Hoc enim. quod hic est filius meus dilectus in quo\nmihi complacuit, in baptismate adoptionem demonstrat\n\n\n\n\n\n\nsecundum comparationem Iudaicae adoptionis, quia et ad illos dictum\nerat: ego dixi (dii estis et filii excelsi omnes\\' et: filios\ngenui et exaltaui. eius adoptionis praecipuum eo Quod dixit\ndilectus et in quo mihi complacuit, ostendens.\npropter\nhoc et uox patris fiebat adoptionem confirmans et filii nominatione\nper adoptionem secundum gratiam eum, qui uere filius est, demonstrabat:\ncuius coniunctio ad ueram et firmam adoptionem istum\nconstituebat et spiritus sanctus in specie columbae descendens\npermansit super eum, quatenus in coniunctione ad eum, qui uere\nfilius est, eius cooperatione tentus maneat firmam adoptionis habens\ndignitatem. per omnia autem, in quo primo adoptionis praeformabatur\nbaptisma, dico autem domini Christi ex patre et filio et\nspiritu sancto, hoc quod fiebat complebatur.\nIn supra scripto nono decimo capitulo. ubi euangelium\nsecundum Lucam de baptismo Christi uidetur exponi, duae\nsunt reprehensiones: una, quia dualitas inducitur filiorum, cum\nper adoptionem uidetur dici Christus filius dei; alia, quia in\nnomine trinitatis ipse quoque asseritur baptizatus, per quod\nquaternitas sine dubitatione monstratur. si quis igitur haec\nita sapit docet credit aut praedicat, anathema sit.\nCapitulum XX. Ideo ergo differentiam quidem dei uerbi et recepti hominis\ntantam nobis ostendit psalmus. diuisa uero haec in nouo testamento\ninueniuntur: domino quidem in so accipiente primordia psalmi, in\nquibus factorem eum dicit esse creaturae et eleuatam habere super\ncaelos magnificentiam et mirificari in omni terra; apostolo autem\nsecunda. quae de homine sunt, qui tantum beneficium meruit, in\nIesu accipiente. quomodo non manifestum, quod alterum quidem\nnos diuina scriptura docet euidenter esse deum uerbum, alterum\nuero hominem et multam eorum esse ostendit nobis differentiam?\nnam iste quidem memorat, ille autem memoriam meretur;\net iste\nquidem uisitat, alter autem. cum uisitationem meretur, beatus\ndicitur; et iste quidem beneficium dando minuit paulo minus ab\nangelis. ille autem et per talem minutionem beneficium accepit; et\niste quidem gloria et honore coronat, alter autem coronatur et\npro his beatus dicitur; et iste quidem constituit ipsum supra\nomnia opera manuum eius et omnia subiecit sub pedibus eius,\nalter autem meritus est dominari eis, quorum antea non habebat\npotestatem.\nIn supra scripto uicesimo capitulo, ubi octauus psalmus\nuidetur exponi, et nudus homo, sicut et in aliis iam dictum\nest, Christus asseritur et diuisus a deo uerbo monstratur et\ndualitas inducitur personarum. quae si quis ita sapit docet\ncredit aut praedicat et non ita in Christo domino ac deo\nnostro duas naturas indiuisibiliter et inconfuse unitas intellegit,\nut manente earundem differentia naturarum ipse unus atque\nidem uerus sit dei et uerus hominis filius, anathema sit.\nCapitulum XXI. Sed non uolentes ista considerare noces omnes trahere ad\ndominum temptant Christum, ut et quae de populo factae sunt,\nsimili modo intellegerent et risum praestarent Iudaeis, quando ex\nscriptorum sequentia nihil ad dominum Christum pertinentes ostendunt\nuoces.\nCapitulum XXII. Tale est et, quod non derelicta est anima eius in inferno nec\ncaro eius uidit corruptionem; nam propheta quidem supra modum\nipsum ponit circa populum, prouidentiam dicens, uolens dicere,\nquoniam inextemptabiles eos ab omnibus conseruauit malis. quoniam\nautem hoc uerum et ex ipsis rebus euentum accepit in domino\nChristo, sequentissime de eo loquens beatus Petrus utitur uoce\nostendens, quoniam quod de populo supra modum dictum est ex\nquadam ratione utente uoce propheta, hoc uerum euentum in ipsis\nrebus accepit nunc in domino Christo.\nIn supra scripto uicesimo primo et secundo capitulo hoc\nuidetur dici, quia prophetiam, quae ei persona Christi loquens\nait: non derelinques animam meam in inferno neque\ndabis sanctum tuum uidere corruptionem, non de\nipso Christo praedictam fuisse sed de populo Israheliticae\ngenerationis, beatum uero Petrum apostolum ad Christum\nhanc prophetiam per euentum aptare uoluisse. et ideo, qui\nhaec ita sapit docet credit aut praedicat, anathema sit.\nCapitulum XXIII. Eundem intellectum habet et illud: diuiserunt sibi uestimenta\nmea et super uestimentum meum miserunt\nsortem. quod enim psalmus nullatenus conuenit domino, certum\nest. neque enim erat domini Christi, qui peccatum non fecit\nnec inuentus est dolus in ore eius, dicere:\nlonge a\nsalute mea uerba delictorum meorum. sed ei ipse\ndominus secundum communem hominum legem, dum in passione\nopprimeretur, deus meus, deus meus, quare me dereliquisti?\nemisit uocem et apostoli diuiserunt sibi uestimenta\nmea et super uestimentum meam miserunt sortem ad\neum traxerunt manifeste, quoniam quod supra modum dictum\nfuerat prius a Dauid propter inlata ei mala, hoc ex operibus\neuenit in domino Christo, cuius et uestimenta diuiserunt et sorti\ntunicam subiecerunt.\nIn supra scripto uicesimo tertio capitulo exponendo quaedam\nuicesimi primi psalmi uerba, quibus dicitur: diuiserunt\nsibi uestimenta mea et super uestem meam miserunt\nsortem, negantur Iesu Christo domino conuenire, sed,\nquod Dauid propter quaedam mala, quae perpessus est, de\nse dixerit. euangelistam ex euentu ad Christum traxisse, et\nadicitur, quia non poterat dicere dominus Iesus Christus, qui\n\n\n\n\n\n\n\n\npeccatum non fecit:\nlonge a salute mea uerba delietorum\nmeorum. et ideo, qui haec <ita> sapit docet credit\naut praedicat et non ea, in quibus delictorum meminit, ad\ncorpus ipsius, quod est ecclesia, quae in hoc mundo sine\ndelicto esse non potest, intellegit pertinere, illa autem de\ndiuisione uestimentorum non specialiter de ipso capite id est\ndomino deo nostro Iesu Christo praedicta et in ipso credit\nesse completa, anathema sit.\nCapitulum XXIIII. Foderunt manus meas et pedes: et omnia perscrutabantur,\net quae agebam et quae conabar; nam \\'foderunt\\' ex translatione\ndixit eorum, qui per fossionem scrutari, quae in profundo sunt,\ntemptant.\ndinumerauerunt omnia ossa mea: totius meae\nfortitudinis et totius meae substantiae detentores facti sunt, ut\netiam numero mea subicerent. istud autem ex consuetudine, quam\nhabent hostes, dixit, qui quando optinuerint, numero et talis subtilem\nnotitiam inuentorum faciunt.\npropterea et sequenter dicens:\nipsi uero considerauerunt et conspexerunt me intulit:\ndiuiserunt sibi uestimenta mea et super uestimentum\nmeum miserunt sortem. â€›considerantes\\' enim \\'me\\' ait Vt\nconspicientes, quod omnia eis euenerunt in me desiderata (conspicere\\'\nenim ita ut apud nos dicitur pro eo, quod est \\'uidit in\neum, quae uolebat pati eum\\\\ iam tamquam me omnino malis\ndedito sicut hostes mea post uastationem et captiuitatem diuiserunt\nsorte diuisionem eorum facientes).\net euangelista quidem in\ndomino uerba ex rebus adsumens eis usus est, sicut et in aliis\ndiximus: nam quod non pertineat ad dominum psalmus. in superioribus\neuidenter ostendimus. at uero beatus Dauid supra modum\nista magis ex his, quae ab Abessalom facta sunt, dixit. quoniam,\ndum recessisset Dauid, iure belli metropolim ingressus omnes\n\n\n\n\n\n\nquidem optinuit res regales, non piguit autem etiam patris cubile\ninquinare.\nIn supra scripto uicesimo quarto capitulo de memorato\neodem uicesimo primo psalmo illa uerba, ubi dicit: foderunt\nmanus meas et pedes meos, dinumerauerunt omnia\nossa mea; ipsi uero considerauerunt et conspexerunt\nme, asseritur non de Christo esse praedicta sed Dauid\nhaec de se dixisse propter tyrannidem Abessalom, qui regiam\nurbem substantiamque peruaserat atque in terra omnia dinumerauerat\npatris, sed euangelistam haec ex euentu ad Christi\ntraxisse personam. qui igitur haec ita sapit docet credit aut\npraedicat, anathema sit.\nCapitulum XXV. Quoniam cibi et potus suaues quidem fiunt in tempore gaudii,\ninsuauia autem et amara in tristitia, \\'talia erant\\' inquit \\'quae ab\nillis fiebant, ut ex tristitia et ira esset quidem mihi in locum\nfellis cibus, esset autem et potio aceto nihil differens). maxime\nautem hoc fit in iracundiis, quae cum tribulatione fiunt, quod\nuerisimile erat pati eos contra suos. usus autem est euangelista\nhoc testimonio in domino, et ipse autem dominus zelus domus\ntuae comedit me de se ipso dicens, et beatus Paulus de\nIudaeis loquens fiat mensa eorum et cetera, et beatus Petrus\nde Iuda fiat habitatio eius deserta.\net certe diuersis\nconstitutis rebus, non quasi psalmo modo quidem pro his dicto,\niterum autem de illo et iterum de alio, sed quia de Iudaeis dicta\nsunt plura, qui se separauerunt de deo et lege, conuincentia\nillorum indeuotionem, necessarius est testimoniorum usus simul et\nex rebus captus, quale est: dederunt in esca mea fel et in\nsiti mea potauerunt me aceto.\nIn supra scripto uicesimo quinto capitulo de eo loco psalmi,\nubi dicit: dederunt in esca mea fel et in siti mea\npotauerunt me aceto, contra euidentem euangelii ueritatem\nexponitur dicendo, quia nec uere aceto potatus sit\ndominus sed ad tristitiam suam et iracundiam offerentum\npotationem habuerit in aceti loco et escam in fellis, nec de\nipso praedictum sed euangelistam hoc testimonio usum fuisse\nex euentu in domino. propterea, qui haec ita sapit docet credit\naut praedicat, anathema sit.\nCapitulum XXVI. Sicut igitur per huiusmodi confessionem non deitatis Natbanahel\nhabens scientiam ostenditur (Iudaei et Samaritae talia sperantes\nplurimum quantum dei uerbi a scientia longe erant), sic et Martha\nper confessionem illam non deitatis habens tunc scientiam probatur,\nmanifeste autem nec beatus Petrus:\nadhuc etenim ipsis sufficiebat\ntunc reuelationem illam suscipientibus praecipuum aliquid et\nmaius de ipso praeter ceteros hominum fantasiam accipere; post\nresurrectionem autem spiritu producti ad scientiam tunc et reuelationis\nperfectam scientiam suscipiebant, ut scirent, quia praecipuum\nipsi praeter ceteros homines non aliquo puro honore ex deo\nperuenit, sicut in ceteris hominibus, sed per unitatem ad deum\nuerbum, per quam omnis honoris ei particeps est post in caelos\nascensum.\nIn supra scripto uicesimo sexto capitulo et agnitionem\ndeitatis Christi ante resurrectionem eius Petrus habuisse\nnegatur, fantasiam uero intellegentiae prae ceteris hominibus\naccepisse dicitur, et rursus dualitas filiorum inducitur. dum\nhominem participem dicit ad deum uerbum, posteaquam in\n\n\n\n\n\n\ncaelos ascendit. qui ergo haec ita sapit docet credit aut\npraedicat et non unum eundemque esse intellegit Christum\ndominum nostrum dei et hominis filium manente in ipso\nunitarum differentia naturarum, anathema sit.\nCapitulum XXVII. Matthaeus quidem euangelista post temptationes dicit quod\naccedentes angeli ministrabant ei, scilicet cum eo constituti et\ncooperantes et omnibus circa eum deo ministrantl\\'s, quod iam per\ncertamina ad diabolum ostensus est clarior. sed et quod passuro\nei aderant ang-pli. ex euangeliis discimus et, cum resurrexit, in\nmonumento uisi sunt.\nper omnia enim ista monstrabatur dignitas\nChristi, quod inseparate ei angeli aderant et omnibus circa eum\nministrabant: sicut enim a peccantibus separantur. sic et per\nmeritum honoratis subueniunt. propter quod bene dominus ait,\nquod \\'maius uidebitis, quod et caelum aperietur omnibus per mo\net omnes angeli semper mecum erunt, nunc quidem ascendentes,\nnunc uero descendentes sicut ad domesticum dei et amicum).\nIn supra scripto uicesimo septimo capitulo, ubi de Matthaeo\neuangelista exponitur, quia consummatis temptationibus accesserint\nangeli, <ut> ministrarent Christo, dicitur, quia, sicut et\naliis, per meritum honorato Christo subuenerint angeli et quia\nsic ad Christum in caelos ascenderint et descenderint angeli,\ntamquam ad amicum et domesticum dei. qui ergo haec ita\nsapit docet credit aut praedicat et non, ut uero deo, ueri dei\nfilio, uni eidemque cum assumpta ex utero uirginis perfecta\nhumanitate angeli utpote creatori et domino deseruierint atque\ndeseruiant, anathema sit.\nCapitulum XXVIII. Plus inquietabatur dominus et certamen habebat ad animae\npassiones quam corporis et meliore animo libidines uincebat mediante\nei deitate ad perfectionem. unde et dominus ad haec maxime\ninstituens uidetur certamen: cupiditate enim pecuniarum non\ndeceptus et gloriae desiderio non tentus carni quidem praebuit\nnihil, nec enim illius erat talibus uinci.\nanimam autem si non\nrecepisset sed deitas est, quae ea uicerat, nullatenus eorum, quae\nfacta sunt, ad nos respicit lucrum (quae enim ad conuersationis\nperfectionem similitudo deitatis et animae humanae?) et uidentur\ndomini certamina non ad nos respiciens habere lucrum sed ostentationis\ncuiusdam gratia fuisse.\nquod si hoc dicere non est\npossibile (certum etenim est. quod illa propter nos facta sunt), et\nmaius certamen instituit ad animae passiones, minus autem ad\ncarnis, quanto et amplius et magis inquietare illas contingebat et\nmagis illa erat, quae et amplioris indigebat medicinae;\nuidelicet\nquod et carnem et animam assumens per utraque pro utrisque\ncertabat, mortificans quidem in carne peccatum et mansuetans eius\nlibidines et facile capiendas meliore ratione animae faciens, erudiens\nautem animam et exercitans et suas passiones uincere et carnis\nrefrenare libidines: haec enim deitas inhabitans operabatur, haec\ninhabitans mediabat utrique eorum.\nIn supra scripto uicesimo octauo capitulo iterum purus\nhomo Christus inducitur, qui ratione animae corporis dicitur\nmansuetefecisse libidines et erudisse animam et exercitasse\neam, ut passiones suas uinceret et carnis in se libidines\n\n\n\n\n\n\nrefrenaret: quae tamen utrique mediante deitate operatam\nfuisse dicit animam, ut secundum haec iam nec ipsum unum\neundemque Iesum Christum mediatorem dei et hominum\nhabeamus sed carni et animae mediatrix deitas fuisse uideatur.\nqui igitur haec ita sapit docet credit aut praedicat,\nanathema sit.\nCapitulum XXVIIII. \\'Sed si caro erat\\', inquit, 'crucifixa, quomodo sol radios auertit\net tenebrae occupauerunt terram omnem et terrae motus et petrae\ndirumpebantur et mortui surrexerunt?\\' quid igitur dicant et de\ntenebris in Aegypto factis in temporibus Mosae, non per tres horas\nsed per tres dies? quid autem propter alia per Mosen facta miracula?\net quae per Iesum Naue, qui solem stare fecit, qui sol et\nin temporibus Ezechiae regis et contra naturam retro reuersus est?\net de Helisei reliquiis, quae mortuum resuscitauerunt?\nsi enim\nuerbum deum passum demonstrant, quae In cruce facta sunt, et\npropter hominem non concedunt haec facta esse, et, quae in\ntemporibus Mosae, propter genus Habraam non erunt et, quae in\ntemporibus Iesu Naue, et, quae in Ezechiae regis. quod si illa\npropter Iudaeorum populum mirabiliter facta sunt, quomodo non\nmagis, quae in cruce facta sunt, propter dei uerbi templum?\nIn supra scripto uicesimo nono capitulo dum quasi Apollinari,\nqui diuinam naturam passionibus implicabat, contradicitur,\na recto tramite declinatur et modus assertionis exceditur, ut\npurus homo pependisse putetur in cruce. et ideo qui haec\nita sapit docet credit aut praedicat et non Christum deum\nuerum credens manente impassibili deitate eundem carne\npropria passum esse confitetur, anathema sit.\nCapitulum XXX. Manifestum autem est, quod unitas conuenit: per eam enim\ncollectae naturae unam personam secundum unitatem effecerunt.\nsicut enim de uiro et muliere dicitur, quod iam non sunt duo\nsed una caro, dicamus et nos rationabiliter secundum unitatis\nrationem quoniam non sunt duae personae sed una, scilicet naturis\ndiscretis. sicut enim ibi non nocet numero duorum unam dici\ncarnem (certum est enim, secundum quod una dicitur), ita et hic\nnon nocet naturarum differentiae personae unitas.\nquando etenim\nnaturas discernimus, perfectam naturam dei uerbi dicimus et perfectam\npersonam (nec enim sine persona est subsistentiam dicere).\nperfectam autem et hominis naturam et personam similiter; quando\nautem ad coniunctionem respiciamus, unam personam tunc dicimus.\nIn supra scripto tricesimo capitulo pessimo exemplo temptatur\nostendi, quomodo una persona Christi possit intellegi:\nid est, sicut de uiro et muliere conuenientibus legitur, sic et\nin Christo discretis naturis quasi unam esse personam, et\nsequitur perfectam esse naturam dei uerbi et perfectam\npersonam et perfectam hominis naturam atque personam similiter.\nunde apparet, quia et de exemplo uiri ac mulieris, ubi\nduae personae sunt, et de his, quae secuntur, tametsi tacetur\nnumerus, duae tamen inducuntur unius Christi personae.\nquod qui ita sapit docet credit aut praedicat, anathema sit.\nCapitulum XXXI. Sed Christum quidem secundum carnem adsumptam serui formam,\neum autem, qui eam adsumpsit, super omnia nominans deum, intulit\ntamen hoc secundum coniunctionem, ut per significationem\nnominum naturarum manifestam diuisionem faciat. nemo igitur\nneque eum, qui secundum carnem ex Iudaeis est, dicat deum nec\niterum deum, qui est super omnia, secundum carnem ex Iudaeis.\nIn supra scripto tricesimo primo capitulo in expositione,\nquae de symbolo trecentorum decem et octo patrum facta\nuidetur, non solum diuisio naturarum asseritur sed et absolute\ndicendo neque eum, qui secundum carnem ex Iudaeis <est. deum\nnec iterum deum, qui est super omnia, dicendum esse secundum\ncarnem ex Iudaeis> nudus deitate homo et purus sine carne deus\nquasi seorsum et seorsum duae pronuntiantur esse personae. si\nquis ergo haec ita sapit docet credit aut praedicat et non sic in\nuno Christo unitas confitetur esse naturas, ut personae sine\nsubsistentiae singularitas agnoscatur, anathema sit.\nCapitnlum XXXII. Iesum enim dicit a Nazareth, quem unxit deus spiritu\nsancto et uirtute: qui autem dei spiritu unctus est, omnimodo\naliquid inde adsumpsit. quis autem furens dicat de spiritu aliquid\nadsumpsisse diuinam naturam nec non et participum? \\'participes\\'\nenim eius uidelicet uocat, qui et ipsi uncti sunt; qui autem uncti\nsunt et in hoc participes eius iuste facti, non aliter unctionis\ncommunicare dicantur nisi ei, qui adsumptus est.\net hoc ipsam\nautem demonstratur, quod mercedem iustam accepit: 'pro hoc*\nenim inquit \\'quod dilexisti iustitiam et odisti iniquitatem, pro his\npraecipuam unctionem meruisti\\'.\nIn supra scripto tricesimo secundo capitulo in commento\nepistolae ad Hebraeos adhibetur illud beati Petri, ubi dixit:\nIesum a Nazareth, quem unxit deus spiritu sancto\net uirtute, et infertur (qui autem dei spiritu unctus est,\nomnimodo aliquid inde adsumpsit\\' et additur cquis autem\nfurens dicat de spiritu aliquid adsumpsisse diuinam naturam?\\'\nper quae uerba purus homo Christus inducitur, qui unctione\nsancti spiritus particeps factus sit diuinae naturae, sicut et\nalii, et mercedis iustae nomine, quia dilexerit iustitiam et\noderit iniquitatem, praecipuam meruerit unctionem. qui ergo\nhaec ita sapit docet credit aut praedicat, anathema sit.\nCapitulum XXXIII. Rabbi, tu es filius dei, tu es rex Israel: hoc est\n(tu es ille, qui de longe praedicatus es Christus\\'; haec enim\nscilicet de Christo sperabant sicut domestico constituto praeter\nomnes deo.\nCapitulum XXXIIII. Certus quidem et ipse erat filium dei non secundum deitatis\ndicens natiuitatem sed secundum quod domesticus deo erat, per\nquod filii dei per uirtutem domestici deo constituti homines interim\nuocabantur.\nIn supra scripto tricesimo tertio et tricesimo quarto capitulo\nde interpretatione euangelii secundum Iohannem adhibentur\nuerba Nathanahel dicentis domino: tu es filius dei, tu es\nrex Israel et infertur dictum esse Christo tamquam domestico\ndei, ut non ipse Christus sit deus sed plus quam alii\nhomines sit domesticus deo. et adicitur, quia sicut alii sancti\nhomines filii dei dicuntur, homines tamen sunt, sic et Christus\nper familiaritatem, quam ad deum habet, a Nathanahele, cum\nquo loquebatur, deus sit nominatus.\nquae si quis ita sapit\ndocet credit aut praedicat et non eundem Christum uerum\ndeum et uerum hominem confitetur unum in utraque natura\nperfectum, anathema sit.\nCapitulum XXXV. Quando enim dixerit: de filio suo, qui factus est ex semine\nDauid secundum carnem, certum quidem, quod filium\nhic eum, qui ex semine Dauid factus est secundum carnem, non\ndeum dicit uerbum sed adsumptam serui formam. nec enim deus\nsecundum carnem nec deus ex semine factus est Dauid sed sumptus\npro nobis homo, quem filium beatus apostolus manifeste\nuocat.\nIn supra scripto tricesimo quinto capitulo cum exponitur\nlocus apostoli de epistola ad Romanos, ubi dicit: de filio\nsuo, qui factus est ei ex semine Dauid secundum\ncarnem, nuda serui forma depromitur dicendo, quod hic\nfilium eum, qui ex semine Dauid factus est secundum carnem,\n\n\n\n\n\n\nnon deum uerbum dicat sed sumptum pro nobis hominem,\nquem filium beatus apostolus manifeste uocet: quae uerba\nostendunt nudum, sicut dictum est, hominem praedicari.\nqui\nergo haec ita sapit docet credit aut praedicat et non eundem,\nqui ex semine Dauid secundum carnem natus est, iuxta Pauli\napostoli uocem ipsum credit esse etiam super omnia deum,\nanathema sit.\nCapitulum XXXVI. Renatus alter factus est pro altero, non iam pars Adam mutabilis\net peccatis circumfusi sed Christi, qui omnino inculpabilis per\nresurrectionem factus est.\nIn supra scripto tricesimo sexto capitulo, ubi ad baptizatum\ndicitur, quia \\'renatus alter factus est ex altero, non iam pars\nAdam mutabilis et peccatis circumfusi sed Christi, qui omnino\ninculpabilis per resurrectionem factus est\\\\ quibus uerbis\nChristum ante resurrectionem, quod absit, uult uideri fuisse\nculpabilem: qui ergo haec ita sapit docet credit aut praedicat,\nanathema sit.\nCapitulum XXXVII. Ut multam quidem eius faceret diligentiam, omnia autem illius\npropria faceret et toleraret per omnes eo ducto passiones, per quas\neum secundum suam uirtutem perfectum fecit, nec a mortuo secundum\nsuae naturae legem recedens sed sua praesentia et operatione\net gratia liberans quidem eum de morte et malis, quae inde sunt,\nresuscitans autem eum de mortuis et ad meliorem finem perducens.\nIn supra scripto tricesimo septimo capitulo dicitur, quia\nChristo in passionibus et in morte deus uerbum praesentia\net operatione et gratia adfuerit: quod si ita est, tamquam\nalter alteri praesens gratiam et operationem impendisse\n\n\n\n\n\n\nuidebitur. qui ergo haec ita sapit docet credit aut praedicat et\nnon ipsum deum uerbum seruata impassibilitate diuinitatis\nsuae in carne anima rationali et intellectuali animata. quam\nsibi ab ipso conceptu uniuit ex uirgine. omnia, quae de passione\neius scripta sunt, uoluntarie sustinuisse dicit, anathema\nsit.\nCapitulum XXXVIII. Deinde ostendens, cuius gratia passus est, diminutionem infert:\nquatenus citra deum pro omnibus gustaret mortem,\nquia, diuina natura ita uolente, separata illa ipse per se pro omnium\nutilitate gustauit mortem; et ostendens, quod deitas separata\nquidem erat illo, qui passus est, secundum mortis experimentum,\nquia nec possibile erat illam mortis experimentum accipere, non\ntamen illo, qui passus est, afuerat secundum diligentiam.\nIn supra scripto tricesimo octauo capitulo et falsatum\ntestimonium apostoli agnoscimus, quia ubi legitur: ut gratia\ndei pro omnibus gustaret mortem, hic inuenitur: ut\nsine deo pro omnibus gustaret mortem et hoc quasi\nastruendo dicitur, quia diuina natura separata ipse per se uelut\npurus homo pro omnium utilitate gustauerit mortem. qui\nergo haec ita sapit docet credit aut praedicat et non confitetur,\nquia deus uerbum carnem, quam sibi ex ipsa conceptione\nsecundum subsistentiam aduniuit, nec in passionibus nec in\nmorte umquam deseruerit, anathema sit.\nCapitulum XXXVIIII. Iesum enim ait de Nazareth, quem unxit deus spiritu\net uirtute: cuius unctionem meritus et inmaculatus effectus est\n\n\n\n\n\n\nper omnia et ad diuinam naturam meruit coniunctionem. neque\nenim coniunctionem suscepisset illam nisi prius inmaculatus factus\nfuisset, ut sic condeceat illius unitatem.\nIn supra scripto capitulo tricesimo nono rursus illud, quod\nbeatus Petrus dixit: Iesum a Nazareth, quem unxit\ndeus spiritu et uirtute, exponens dicit per unctionem\nspiritus, quam meruit, et inmaculatum eum per omnia factum\net ad diuinam naturam meruisse coniunctionem: quae uerba\nChristum purum hominem aperte significant. qui ergo haec\nita sapit docet credit aut praedicat, anathema sit.\nCapitulum XL. Nam et illud: hic est filius meus dilectus in quo\nmihi complacuit, insania euidens est de deo uerbo putare\ndicere eum. qui enim dixit: hic est filius meus dilectus et\nintulit: in quo mihi complacuit, significauit, quod aperte ad\ncomparationem hoc dicit aliorum filiorum, qui nec dilecti ei facti\nsunt nec placere nimis potuerunt ei.\nIn supra scripto capitulo quadragesimo de interpretatione\neuangelii secundum Matthaeum, ubi dicitur: hic est filius\nmeus dilectus, in quo mihi complacuit, subiungitur\net dicitur \\'insania euidens est de deo uerbo putare dicere\neum. qui enim dixit: hic est filius meus dilectus et\nintulit: in quo mihi complacuit, significauit, quod aperte\nad comparationem hoc dicit <aliorum) filiorum, qui nec dilecti\nei facti sunt nec placere nimis potuerunt\\':\nquae uerba Christum\nIesum purum rursus hominem et adoptiuum filium euidenter\nostendunt. qui igitur haec ita sapit docet credit aut praedicat,\nanathema sit.\nCapitulum XLI. Permanens autem, donec secundum suam creaturam et uirtutem\nsoluens mortis dolores liberauit eum ineffabilibus illis uinculis et\nde mortuis resuscitans transtulit quidem in immortalem uitam, incorruptum\nautem eum et inmortalem et immutabilem efficiens in\ncaelum eduxit.\nIn supra scripto quadragesimo primo capitulo dicitur, quod\nsoluens mortis dolores liberauerit Christum ineffabilibus illis\nuinculis et de mortuis resuscitans transtulerit quidem ad immortalem\nuitam, incorruptum autem eum et inmortalem et\nimmutabilem efficiens in caelum eduxerit: per quae omnia\nuerba declaratur nudum hominem asseri Iesum Christum. qui\nergo haec ita sapit docet credit aut praedicat, anathema sit.\nCapitulum XLII. Christum iustificatum et inmaculatum factum uirtute sancti spiritus,\nsicut beatus Paulus modo quidem dicit: quod iustificatus\nest in spiritu, modo uero: qui per spiritum aeternum\ninmaculatum se optulit deo, mori quidem fecit secundum\nlegem hominum, utpote autem impeccabilem uirtute sancti spiritus\nfactum resuscitauit de mortuis et ad uitam constituit meliorem:\ninmutabilem quidem animae cogitationibus, incorruptum autem et\nindissolutum et carne faciens.\nIn supra scripto quadragesimo secundo capitulo dicitur\nChristum iustificatum et inmaculatum factum esse uirtute\nspiritus sancti et adicitur \\'mori quidem eum fecit secundum\nlegem hominum, utpote autem impeccabilem uirtute sancti\nspiritus factum resuscitauit de mortuis\\': quibus uerbis sic\nseparatus a uerbo deo insinuatur homo, ut sancti spiritus\nuirtute inmaculatus et impeccabilis quasi aliquis iustus homo\n\n\n\n\n\n\nasseratur effectus. qui ergo haec ita sapit docet credit aut\npraedicat, anathema sit.\n. Capitulum XLIII. Deo autem gratias, qui nobis dedit uictoriam per\ndominum nostrum Iesum Christum: istorum causam fuisse\nnobis dicens deum, qui contra omnes aduersarios nobis dedit uictoriam\nsiue mortis siue peccati siue cuiuscumque hinc nascendi\nmali, qui dominum nostrum legum Christum pro nobis hominem\nsumens et ipsum per resurrectionem de mortuis ad meliorem transtulit\nfinem et in dextera sua sedere fecit et nobis ad eum donauit\ncommunionem.\nIn supra scripto quadragesimo tertio capitulo exponendo\nuerba apostoli Pauli, quibus dicit: deo autem gratias,\nqui dedit nobis uictoriam per dominum nostrum\nIesum Christum, post plura subiungitur nostrum nostrum\nlegum Christum pro nobis hominem sumens et ipsum per\nresurrectionem de mortuis ad meliorem transtulit finem): per\nquae iam quasi existens homo a deo uerbo significatur\nadsumptus, ut duo fuisse uideantur et alter alteri praestitisse.\nquod qui ita sapit docet credit aut praedicat, anathema sit.\nCapitulum XLIIII. Cum ergo interrogent, hominis genetrix aut dei genetrix Maria,\ndicatur a nobis: utraque, unum quidem natura rei, alterum autem\n\n\n\n\n\n\nrelatione; hominis enim genetrix natura, quia homo erat et in uentre\nMariae, qui et processit inde; dei autem genetrix, quia deus erat\nin homine nato, non illum circumscriptus secundum naturam sed\nquod in eo erat adfectu uoluntatis.\nTn supra scripto quadragesimo quarto capitulo dicitur \\'cum\nergo interrogent, hominis genetrix aut dei genitrix Maria\ndicatur\\' <et> quasi ex respondentis persona dicitur utraque\ndici et adiungitur 'unum quidem natura rei. alterum autem\nrelatione* et additur \\'hominis enim genitrix natura, quia homo\nerat et in uentre Mariae, qui et processit inde; dei autem\ngenetrix, quia deus erat in homine nato\\' et adicitur 'non illum\ncircumscriptus secundum naturam sed quod in eo erat adfectu\nuoluntatis\\':\nquae uerba item et nudum hominem Christum et\nduos filios beatae Mariae demonstrant. quod qui ita sapit\ndocet credit aut praedicat et non deum uerbum, qui ante\nomnia saecula ex patre ineffabiliter natus est. eundem <ex>\nsancta uirgine Maria. sicut in primo capitulo diximus, per\nsecundam natiuitatem suam incarnatum et natum unum in\nutraque natura inconfusa inseparabilique cognoscit, anathema\nsit.\nCapitulum XLV. Gratia filius, qui ex Maria est homo, natura autem deus uerbum.\nquod autem secundum gratiam, non natura, et quod secundum\nnaturam, non gratia. non duo filii: sufficiat corpori, quod ex nobis\nest, secundum gratiam filiatio, gloria, inmortalitas, quia templum\ndei uerbi factum est; non supra naturam eleuetur et deus uerbum\npro debita a nobis gratiarum actione non iniurietur.\net quae est\niniuria?: componere eum cum corpore et putare indigere corporis\nad perfectam filiationem. nec ipse deus uerbum uult se Dauid\nfilium esse sed dominum, corpus autem hoc uocari Dauid filium\nnon solum non inuidit sed et propter hoc adfuit.\nIn supra scripto quadragesimo quinto capitulo dicitur, quia\nper gratiam sit filius dei, qui ex Maria natus est homo, natura\nautem deus uerbum, et quasi ratiocinatur dicendo 'quod gratia,\nnon natura, et quod natura, non gratia\\' et adiungitur (sufficiat\ncorpori, quod ex nobis est, secundum gratiam filiatio et non\nsupra naturam eleuetur et deus uerbum pro debita {a> nobis\ngratiarum actione non iniurietur\\': quae uerba nudum hominem\nex uirgine Maria significant, qui per gratiam appelletur filius\ndei. qui ergo haec ita sapit docet credit aut praedicat, anathema\nsit.\nCapitulum XLVI. Quando erit quaestio de natiuitatibus secundum naturam, nec\nMariae filius deus uerbum existimetur: mortalis enim mortalem\ngenerat secundum naturam et corpus simile sibi, et duas natiuitates\ndeus uerbum non sustinuit, unam quidem ante saecula, alteram\nautem in posterioribus temporibus.\nIn supra scripto quadragesimo sexto capitulo dicitur, ut\nMariae filius deus uerbum non existimetur, adiciendo quia\nmortalis mortalem generat secundum naturam et corpus simile\nsibi: quae uerba et purum hominem de sancta uirgine Maria\nsignificant et duos filios introducunt. qui ergo haec ita sapit\ndocet credit aut praedicat, anathema sit.\nCapitulum XLVII. Ergo iam cessabunt ab impudente pugna, desistent autem uana\ncontentione erubescentes euidentiam praedictorum: plurimos enim\ndicit filios in gloriam ducentem. ecce igitur in filiationis ratione\n\n\n\n\n\n\n\n\napostolus apparet adsumptum hominem ceteris connumerans, non\nsecundum quod similiter illis filiationis particeps est, sed secundum\nquod similiter gratia filiationem adsumpsit deitate sola naturalem\nfiliationem possidente.\nIn supra scripto quadragesimo septimo capitulo id, quod\ndicit apostolus: qui multos filios in gloriam adduxerat,\nexponendo dicitur, quod adsumptum hominem ceteris\nconnumeret sanctus apostolus, eo quod similiter gratiam\nfiliationis acceperit sola deitate naturalem filiationem possidente:\nquae item uerba, sicut superius dictum est, duos introducunt\nfilios dei, id est unum per gratiam, alterum per naturam.\nquod qui ita sapit docet credit aut praedicat, anathema sit.\nCapitulum XLVIII. Sed ad hoc dicunt, quod Iesus nomen saluatorem significat:\n\\'saluator autem\\' dicunt \\'quomodo ille homo dicatur?\\': obliti, quod\nIesus dicebatur etiam et filius Naue et, quod mirandum est, quia\nnon sic uocatus est fortuito in generatione sed transnominatus a\nMose. certum autem est, quod non hoc imponere homini patiebatur,\nsi diuinam naturam omnimodo significabat.\n]n supra scripto quadragesimo octauo capitulo de nomine\nIesu, quod saluatorem significet, argumentando negatur et\ndicitur, quia si saluator diuinam naturam significaret, numquam\n\n\n\n\n\n\ntale nomen homini imponeretur: quibus uerbis absolute et\npurus homo Christus ostenditur et duae personae intelleguntur.\nquod qui ita sapit docet credit aut praedicat, anathema sit.\nCapitulum XLVIIII. Itaque non solum filium ipsum uocat a deo uerbo separans sed\netiam secundum filiationis rationem connumerans ceteris participibus\nfiliationis conuincitur, quoniam gratia et ipse particeps fuit\nfiliationis, non naturaliter ex patre natus, habens tamen ad ceteros\nexcellentiam, quia unitate ad ipsum filiationem possidet, quod ei\nfirmiorem ipsius rei donat participationem.\nIn supra scripto quadragesimo nono capitulo dicitur, quia\nChristus per gratiam particeps fuerit filiationis, habens tamen\nad ceteros excellentiam, quod ei firmior ipsius rei dona(ta> sit\nparticipatio. quod qui ita sapit docet credit aut praedicat et\nnon magis deus uerbum cum adsumpta carne . unus atque\nidem dominus Iesus Christus et uerus filius dei et idem ipse\nuerus filius hominis intellegitur et creditur, anathema sit.\nCapitulum L. Homo Iesus similiter omnibus hominibus, nihil differens connaturalibus\nhominibus quam quae ipsi gratia dedit; gratia autem\ndata naturam non inmutat sed post mortis destructionem donauit\nei deus nomen supra omne nomen.\nIn supra scripto quinquagesimo capitulo dicitur, quod homo\nIesus nihil differat omnibus connaturalibus hominibus, nisi\n\n\n\n\n\n\n\n\nquod ei gratia dedit: quae uerba dominum nostrum Iesum\nChristum uelut unum de iustis hominibus faciunt aestimari,\nqui non deitate sua excelsus intellegatur sed gratia aliquid\namplius quam ceteri homines asseratur adeptus. quod si quis\nita sapit docet credit aut praedicat, anathema sit.\nCapitulum LI. Sed mei fratres, qui eiusdem mihi matris sunt filii, dicunt\nmihi \\'non separa hominem et deum sed unum eundemque dic\\'.\nhominem dicens connaturalem mihi dico; deum si dicam, connaturalem\ndeo dico: quomodo homo et deus unum est? numquid\nuna natura hominis et dei, domini et serui, factoris et facturae?\nhomo homini consubstantialis est, deus autem deo consubstantialis\nest: quomodo igitur homo et deus unus per unitatem esse potest?\nqui saluificat et qui saluificatur? qui ante saecula est et qui ex\nMaria apparuit?\nIn supra scripto quinquagesimo primo capitulo negatur,\nquod unus idemque dici possit deus et homo, dicendo \\'quomodo\nhomo et deus unus per unitatem esse potest? qui\nsaluificat et qui saluificatur? qui ante saecula est et qui ex\nMaria apparuit?* quae uerba duas introducunt in Christo\npersonas. si quis igitur ita sapit docet credit aut praedicat,\nanathema sit.\nCapitulum LII. Bene intulit: namque ego homo sum, ut dicat \\'nihil mirandum,\nsi hoc potes, cum sis homo accipiens a deo: quoniam et\n\n\n\n\n\n\nego, cum hoc sim, accipio oboedientes semel habens iubendi potestatem\npropter datoris indulgentiamâ€™.\nCapitulum LIII. \\'Quapropter nec incongruum est et te accepta ista a deo potestate\nuerbo solo iubentem abigere passiones\\'. nec enim tamquam\nfilio dei et ante uniuersam creaturam existenti et creatori eorum,\nquae sunt, accessit centurio.\nIn supra scripto quinquagesimo secundo et quinquagesimo\ntertio capitulo dicitur, quia Christo dixerit centurio \\'nihil\nmirandum. si hoc potes. cum sis homo accipiens a deo:\nquoniam et ego, cum hoc sim, accipio oboedientes semel\nhabens iubendi potestatem propter datoris indulgentiam\\'. et\nquamuis ex eo, quod sequitur, centurionem non tamquam\nfilium dei adisse, qui uniuersam condiderit creaturam. uideatur\nquidem ipse confiteri eum esse filium dei et creaturae totius\nopificem,\ntamen, quia nec de centurionis intellectu bene\nexistimauit, cuius fidem dominus non laudaret dicendo: non\ninueni tantam fidem in Israel, nisi sciret eum intellexisse,\nquia deus est, et ex superioribus capitulis in aliis dictis,\ncum non per unitatem subsistentiae sed per gratiam dicitur\nChristus esse filius dei, et ex eo purus homo Christus uidetur\ninduci. qui pro merito suo acciperet per datoris indulgentiam\npotestatem. si quis ergo haec ita sapit docet credit aut\npraedicat, anathema sit.\nCapitulum LIIII. Consonantia et apostolus dicit: et manifeste magnum est\npietatis mysterium: qui manifestatus est in carne, iustificatus\nest in spiritu, iustificatum esse in spiritu dicens ipsum,\nsiue quod ante baptismum cum subtilitate competente legem\ncustodiuit siue quod etiam post illud gratiae conuersationem\ncooperatione spiritus cum magna compleuit subtilitate.\nIn supra scripto quinquagesimo quarto capitulo id, quod\napostolus dicit: quod manifestatum est in carne,\niustificatum est in spiritu, Christus iustificatus esse\nasseritur, siue quod ante baptismum cum subtilitate competenti\nlegem custodierit siue quod etiam post illud gratiae conuersationem\ncooperatione spiritus cum magna subtilitate compleuerit:\nquae uerba quia item purum hominem Christum iustificatione\neguisse demonstrant, si quis ita sapit docet credit\naut praedicat et non magis ipsum ut uere deum consubstantialem\npatri et spiritui sancto iustificare impios per fidem\ncredit, anathema sit.\nCapitolum LV. Idem hoc dicimus iuste et de domino, quod deus uerbum sciens\neius uirtutem et secundum praescientiam statim in ipso initio\ncomplasmationis inhabitare bene uoluit et uniens eum sibi affectu\nuoluntatis maiorem quandam praestabat ei gratiam, utpote gratia,\nquae in eum est, in omnes homines diuidenda: unde et circa bona\nuoluntatem integram ei custodiebat.\nnon enim hoc dicemus, quod\nille homo uoluntatem habebat nullam sed quod uolebat quidem\nbonum, magis autem ei uoluntarie plurimum aderat et boni desiderium\net contrarii odium, conseruabatur uero a diuina gratia illi\nuoluntas integra ab initio deo, qualis erit, subtiliter sciente, qui et ad\nconfirmandum eum magnam illi cooperationem habitatione sua praestabat\npro omnium nostrum salute. unde nec iniustum dicat aliquis\nesse, quod praeter omnes praecipuum aliquid datum est illi homini,\nqui a domino adsumptus est.\nIn supra scripto quinquagesimo quinto capitulo dicitur, quia\ndeus uerbum secundum praescientiam sciens hominis Christi\n\n\n\n\n\n\nuirtutem initio complasmationis statim in ipso inhabitare bene\nuoluerit et uniens eum sibi affectu uoluntatis maiorem quandam\npraestabat ei gratiam:\nex quibus uerbis et ex aliis, quae\nsequuntur, duae euidenter iudicantur esse personae et quia\nfilius dei in filio hominis per affectum et gratiam et relationem\nhabitare uideatur. si quis ergo haec ita sapit docet\ncredit aut praedicat et non unum eundemque Christum in\nduabus perfectis et indiuisis inconfusisque agnoscit et credit\nesse naturis, anathema sit.\nCapitulum LVI. Nam rationalis quidem proprium est discretio bonorum et malorum.\ncum uero non essent contraria, non erat ei possibile aliquid discernere.\nprimum igitur in his, quae creata sunt, magnam contrarietatem\nfecit.\nIn supra scripto quinquagesimo sexto capitulo dicitur\nrationalis proprium esse discretionem bonorum et malorum\net post pauca sequitur \\'primum igitur in his, quae creata\nsunt, magnam contrarietatem fecit\\': quae uerba si ea intentione\ndicantur, ut etiam mali natura sicut et boni introducatur,\nanathema sit.\nCapitulum LVII. Quoniam autem non obaudiuit Adam, deinde subditus est morti\net factum est hoc propter inoboedientiam, quod et citra\n\n\n\n\n\n\n(in> oboedientiam propter utilitatem nostram a creatore factum est: edocti\nsumus omnes peccatum.\nIn supra scripto quinquagesimo septimo capitulo dicitur,\nquia etsi non fuisset Adam inoboediens, tamen propter utilitatem\nhominum a creatore factum esse et edoctos nos esse\npeccatum: quod absit, ut catholica fides credat, a deo nos,\nut peccatores efficeremur, doceri potuisse peccatum.\nsi quis\nergo haec ita sapit docet credit aut praedicat et non magis\nprohibente deo primi hominis culpa introductum fatetur esse\npeccatum et iusto dei iudicio eum atque eius progeniem\npropter inoboedientiam suam mortis subisse supplicium, anathema\nsit.\nCapitulum LVIII. Nec igitur mortem non sponte et praeter iudicium suam intulit\nhominibus neque peccato aditum ad nullam utilitatem dedit (nec\nenim hoc fieri nolens non poterat), sed quoniam sciebat utile esse\nnobis, magis autem omnibus rationabilibus, prius quidem malorum\net deteriorum fieri aditum, postea autem deleri quidem haec, introduci\nautem meliora, ideo in duos status diuisit deus creaturam,\npraesentem et futurum, in illo quidem ad inmortalitatem et immutabilitatem\nomnia ducturus, in praesenti uero creatura in mortem\net mutabilitatem interim nos dimittens.\nnam si quidem statim ab\ninitio inmortales nos fecerit et inmutabiles, nullam differentiam ad\ninrationabilia haberemus, proprium nescientes bonum: ignorantes\nenim mutabilitatem inmutabilitatis ignorabamus bonum, nescientes\nmortem immortalitatis lucrum nesciebamus, ignorantes corruptionem\nnon laudabamus incorruptionem, nescientes passionum grauamen\nimpassibilitatem non mirabamur; compendiose dicere, ne longum\n\n\n\n\n\n\nsermonem faciam: nescientes malorum experimentum bonorum illorum\nnon poteramus scientiam mereri.\nIn supra scripto quinquagesimo octauo capitulo dicitur\nideo deum dedisse peccato aditum, quia utile hoc sciebat\nesse nobis. magis autem omnibus rationabilibus, ut prius\nuidelicet malis et deterioribus rebus fieret aditus, postea\nautem his deletis introduci meliora, et adicitur, quia si\nstatim ab initio inmortales nos fecisset et inmutabiles, nullam\ndifferentiam ad inrationabilia haberemus proprium nescientes\nbonum:\nquibus uerbis primum contra regulam fidei deus\nasseritur tamquam nobis utile introduxisse peccatum; secundo,\ncum omnia rationabilia conplectitur, hoc et de angelis et de\nuniuersa caelesti militia, quae ratione est praedita, facit\nintellegi; tertio, quia illud, quod diabolus ad decipiendum\nprimis hominibus persuasit, scilicet quia, si de ligno prohibito\nmanducarent, fierent sicut dii scientes bonum et malum,\nbeneficii loco asseritur profuisse. quae si quis ita sapit docet\ncredit aut praedicat, anathema sit.\nCapitulum LIX. Necesse est autem omnia simul rationabilia, inuisibilia dico et\nnos ipsos, quibus mortale quidem est corpus, anima autem per\nomnia eiusdem generis inuisibilibus et rationabilibus substantiis,\nhic quidem praesentem mutabilitatem pati, ut optimam erudiamur\ndoctrinam religiositatis et ad beniuolentiam constituamur.\nIn supra scripto quinquagesimo nono capitulo dicitur\n(necesse est omnia simul rationabilia, inuisibilia et nos ipsos,\nquibus mortale quidem est corpus, anima autem per omnia\n\n\n\n\n\n\neiusdem generis inuisibilibus et rationabilibus substantiis, hic\nquidem praesentem mutabilitatem pati, ut optimam erudiamur\ndoctrinam religiositatis et ad beniuolentiam constituamur>:\nquibus uerbis si et angeli lucis et uniuersae caelestes inuisibilesque\nuirtutes sic mutabilitati hactenus subiacere sicut\nhumanae animae asseruntur, anathema sit.\nCapitnlum LX. Nam sciebat quidem, quod peccabunt (omnimodo, concedebat\nuero hoc fieri expedire eis cognoscens: quoniam nec erat possibile\neum, qui, cum fecerit non existentes, et tantorum quidem demonstrauerit\ndominos, tanta uero bona proposuerit, ut eis fruantur,\nnon prohibere peccati aditum, si expedire e:s hoc cognosceret.\nsed enim non erat possibile nos aliter discere peccatum et passionum\nmolestiam et deteriora et nostram infirmitatem in his demonstrandam\nad ostendendam magnitudinem inmutabilitatis, quam\npostea nobis esset donaturus. nisi sic ab initio haec fuissent\na deo dispensata, ut conlatione et experimento infinitorum illorum\nbonorum possemus scire magnitudinem: et huius gratia utpote\nprofuturum nobis peccatum intrare dimittens magnum in eius bello\nauxilium inuenit.\nIn supra scripto sexagesimo capitulo dicitur, quia deus\nsciens hominem peccaturum ideo peccare permiserit, quia hoc\nei nouerat expedire, et propterea non prohibuisse peccati\naditum, quia sic ab initio a deo fuerit dispensatum, ut\nconlatione et experimento infinitorum illorum bonorum possemus\nscire magnitudinem, et huius rei gratia utpote profuturum\nnobis peccatum intrare dimittens magnum in eiusdem\npeccati bello auxilium inuenerit homo:\nquae uerba quoniam\n\n\n\n\n\n\naliena sunt a sensu scripturae diuinae, ut dicatur, quia\npeccatum a deo nobis pro utilitate introductum sit, si quis\nita sapit docet credit aut praedicat, anathema sit.\nsancta\nenim catholica ecclesia hoc certum tenet et credit. quia deus\net prohibuerit a peccato primum hominem et per inoboedientiam\npeccantem punierit iusto supplicio sed bene utens etiam\nmalis nostris singulari nos remedio per unigeniti filii sui\nincarnationem passionem mortem et resurrectionem, hoc est\ndomini dei nostri Iesu Christi, ab omnium peccatorum nexibus\nliberauit.\nHis igitur competenter et per orthodoxae fidei rectitudinem\napostolicae sententiae auctoritate damnatis constituimus, ut\nex omnibus istis, quae nos patrum statutis atque traditionibus\ninhaerentes apostolica auctoritate damnauimus, nulla iniuriandi\npraecedentes patres uel doctores ecclesiae, quae procul dubio\nscandala sacrosanctae ecclesiae suscitat, praebeatur occasio:\nanathematizantes omnem ad ordines ecclesiasticos pertinentem,\nqui patribus atque doctoribus ecclesiae contumeliam ex supra\ndictis impietatibus quo modo ascribere uel inrogare uoluerit.\net quoniam praefata dogmata, quae secundum intellectum de\nhis expositum anathemati atque damnationi subiecimus, in eo\nuolumine, quod nobis per fratrem nostrum Benignum episcopum\nnuper a pietate uestra transmissum est, sub Theodori\nMopsuesteni episcopi perhibentur nomine praenotata, ad. hoc\nsollicitudinis nostrae animum consequenter ammouimus, ut\nsi quid < de) persona uel nomine memorati Theodori apud\npatres quaesitum sit uel si qua super eius nomine ab eis\nregulariter fuerint constituta siue disposita, diligentissima\nindagatione quaerere curaremus.\net haec inuestigantes aduertimus\nbeatae recordationis Cyrillum Alexandrinae ciuitatis\nantistitem de persona iam mortui Theodori episcopi Iohanni\nreuerendae memoriae Antiochenae ciuitatis episcopo uel\n\n\n\n\nOrientali synodo ad eius litteras rescribentem inter alia ita\ndixisse: quae prolata est in sancta synodo Ephesena\ndefinitio ueluti a Theodoro deposita, sicuti offerentes\ndicebant, nihil habens sanum, euacuauit\nquidem eam sancta synodus ueluti peruersarum\nplenam intellegentiarum. condemnans autem eos,\nqui sic sapiunt, dispensatiue mentionem uiri non\nfecit neque eum nominatim anathemati subdidit\nneque alios.\nipsam uero synodum Ephesenam primam\nsollicite recensentes nihil de Theodori Mopsuesteni persona\nreferre comperimus sed symbolum, quod Charisius presbyter\nillic prodidit, magis quia ab Anastasio et Fotio, qui tunc\ntemporis haeretico Nestorio adhaerebant, per Antonium et\nIacobum nomina tantum presbyterorum habentes ad Filadelforum\necclesias fuerit destinatum.\nex quo claret beatum\nCyrillum, hoc quod per litteris profitetur, a prolatoribus\nscilicet symboli iam defuncti Theodori episcopi nomen fuisse\ndelatum, sua prouidentia ecclesiasticam moderationem circa\nmortuum sapientia sacerdotali seruantem noluisse nomen eius\nne monumentis quidem synodalibus propter regulam, quae de\nmortuis in sacerdotio seruanda est, contineri.\nquomodo autem\n\n\n\n\n\n\nhoc, quod supra dixit beatus- Cyrillus dispensatiue factum, ut\nminime anathemati nomen uiri subiceret, uoluisset intellegi\nad ecclesiasticam regulam porrigendum, in eadem epistola\nsua subter adiecit dicens: sed iuste audient, tamenetsi\nnolint, qui huiusmodi causas praebent: obliuiscimini\nuos ipsos, quando aduersus cineres arcus\nextenditis; non enim superest, qui apud uos\ninscriptus est. et me nullus culpet in haec uerba\nprogressum, sed cedant ualde nimium praecessori.\ngraue est enim insultare defunctis uel si laici\nfuerint, nedum illis, qui in episcopatu hanc uitam\ndeposuerunt. iustissimum enim apparet prudentibus\nuiris cedere praescienti uniuscuiusque uoluntatem\net cognoscenti, qualis unusquisque\nfuturus sit.\nbeatum quin etiam Proclum huius regiae\nciuitatis antistitem ita memorati Iohannis Antiocheni episcopi\nsimiliter constat respondisse rescriptis dicentem inter alia:\nquando enim scripsi tuae sanctitati oportere aut\nTheodorum aut alios quos dam, qui pridem defuncti\nsunt, anathemati subdi aut nominatim alicuius\nfeci mentionem?\net post pauca: et llla capitula, quae\nsubiecta sunt, reppuli utpote suptilitatem non\nhabentia pietatis: neque autem de Theodoro\n\n\n\n\n\n\nneque de alio quoquam, qui iam defuncti sunt,\nscripsi, deo amantissime, aut ut anathematizetur\naut ut abdicetur. sed neque carissimus Theodotus,\nqui a nobis directus est, diaconus talia mandata\nsuscepit.\nitem ipse beatus Proclus in epistola ad Maximum\ndiaconum post alia ita dicit: quomodo igitur per\nlitteras didici nunc, quia Theodori Mopsuesteni\net aliorum quorundam nomina praeposita sunt\ncapitulis ad anathematizandum, cum illi ad deum\niam migrauerunt eteos, quiiam uitam reliquerunt,\nsuperuacuum est iniuriari post mortem, quos nec\nuiuos aliquando culpauimus? et post pauca: post\nsuscriptionem autem tomi et post abiectionem\ncapitulorum, quae cuius sint ignoramus, continuo\npraepara diaconum Theodotum uenire ad regiam\nciuitatem.\nperpendat ergo pietatis uestrae sapientia singularis,\nquia Proclus eruditissimus sacerdotum et non longe\na Mopsuesteni Theodori uita repertus mala, quae libenter\ndamnauerat, cuius essent, se iam tunc professus est ignorare.\nSed neque in sancto et uenerando Calchedonensi concilio\naliquid de saepius designati Mopsuesteni Theodori episcopi\nnomine inuenimus statutum uel dictum esse contrarium, dum\nin relatione, quam eadem ueneranda synodus piae memoriae\n\n\n\n\n\n\n\n\n\n\nMarciano tunc imperatori transmisit, quam uos quoque uestris\nlegibus, dum orthodoxa professione unum de sancta trinitate\nChristum deum ac dominum nostrum confitendum astruitis.\nad testimonium laudabiliter adduxistis, litterae Antiocheni\nIohannis cum Orientali synodo ad beatum Proclum et ad\nTheodosium tunc piissimae recordationis principem destinatae\nuenerabiliter memorentur, quibus Mopsuesteni Theodori episcopi\npersona, ne post mortem damnari debeat, excusatur.\nPost haec ampliori cura perspeximus, si quid de his, qui iam\ndefuncti sunt et minime reperiuntur in uita damnati, etiam\nsanctae recordationis prodecessores nostri decreuerint. quibus\ninspectis agnouimus, quod huius cautelae prouidentiaeque\nformam ueneranda prodecessorum nostrorum sedis apostolicae\npraesulum constituta nobis apertissime tradiderunt.\nnam\nbeatissimus papa Leo ad Theodorum episcopum Foroliuiensem\npost alia ita dicit: (nec) necesse est nos eorum, qui\nsic obierunt, merita actusque discutere, cum dominus\ndeus noster, cuius iudicia nequeunt comprehendi, quod\nsacerdotale ministerium implere non poterat. suae\niustitiae reseruauit.\nitem beatus Gelasius papa in epistola,\nquam episcopis Dardaniae de causa A<ca>cii scripsit, post alia\nita dicit: qui, postquam in collegium recidens prauitatis\niure meruit ab apostolica communione secludi, in\nhac eadem persistens damnatione defunctus est,\nabsolutionem, quam superstes nec quaesiuit omnino\n\n\n\n\n\n\nnec meruit, mortuus iam non potest impetrare;\nsiquidem ipsis apostolis Christi uoce delegatum est\n\\'quae ligaueritis super terram\\' et \\'quae solueritis\nsuper terram\\'. ceterum iam de eo, qui in diuino est\niudicio constitutus, nobis fas aliud decernere non\nest praeter id, in quo eum dies supremus inuenit.\nitem memoratus beatae recordationis papa Gelasius in gestis\nsynodalibus de Miseni episcopi Cumani absolutione confectis\nhoc euidenter edocuit dicens: totum quod supra nostrae\nfacultatis est modulum, diuino iudicio relinquamus,\nnon autem nobis poterunt imputare, cur praeuaricationis\noffensam uiuentibus remittamus, quod ecclesiae\ndeo largiente possibile est: nec nos iam\nmortuis ueniam praestare deposcant, quod nobis non\nesse possibile manifestum est, quia, cum dictum sit\n\\'quae ligaueritis et solueritis super terram\\', hos,\nquos super terram iam non esse constat, non humano\nsed suo deus iudicio reseruauit nec audet ecclesia\nsibimet uindicare, quod ipsis beatis apostolis conspicit\nnon fuisse concessum: quia alia est causa\nsuperstitum, alia defunctorum.\nhanc autem regulam et\nin sanctorum Iohannis Constantinopolitani episcopi, quem\nChrysostomum uocant, atque Flauiani eiusdem ciuitatis episcopi\nueneranda memoria constat esse seruatam, quia licet uiolenter\nexclusi sunt, non tamem pro damnatis sunt habiti, eo quod\nsemper inuiolatam eorum communionem Romani praesules\nseruauerunt nec abscidi ab ecclesia dici potuerunt uel poterunt,\nquos sibi inconuulse unitos apostolica iudicauit auctoritas.\nm\nEusebii etiam cognomento Pamphili historia libro septimo\n\n\n\n\n\n\n\n\nlegitur Dionysium Alexandriae episcopum, qui longe ante\nfuerat, de Nepote quodam episcopo Aegypti ita fecisse. hic\nenim Nepos episcopus de mille annis, quibus post primam\nresurrectionem sanctos cum Christo regnaturos esse beatus\nIohannes apostolus in apocalypsi dicit, scripsisse asseritur, in\nquibus Iudaicum intellectum habuisse narratur. post cuius\nmortem cum ad Dionysium episcopum Alexandriae peruenisset,\nquod tota Aegyptus ipsos libros, quos Nepos reliquerat, ueluti\nmagnum aliquod et occultum mysterium se habere putaret,\net pergens ad eum locum (in Arsenoite enim quaestionem\nipsam motam fuisse refert) et scribens destruxit eosdem libros\natque euertit: Nepotem uero, qui eos scripserat, propter hoc\nmaxime, quia iam defunctus fuerat, nulla sit adgressus iniuria.\nquae si quis latius agnoscere uolet, in memorato septimo\nhistoriae eiusdem Eusebii libro reperiet.\nQuibus omnibus diligenter inspectis, quia licet diuerso\npatres nostri uerborum modo, unius tamen ductu intellegentiae\ndisserentes inlaesas sacerdotum in pace ecclesiastica defunctorum\nseruauere personas idemque regulariter apostolicae\nsedis, quae supra diximus. definiunt constituta, nulli licere\nnouiter aliquid de mortuorum iudicare personis sed in hoc\nrelinqui, in quo unumquemque dies supremus inuenit, et\nspecialiter de Theodori Mopsuesteni nomine quid sancti patres\nnostri disposuerint superius euidenter expressum est:\neum\nnostra non audemus condemnare sententia sed nec ab alio\nquoquam condemnari concedimus. absit tamen, ut supra scripta\ncapitula dogmatum, quae secundum subiectos intellegentiae\nsensus a nobis constat esse damnata, uel quaecumque dicta\ncuiuslibet sint nomine praenotata, euangelicis tamen et\n\n\n\n\n\n\napostolicis ac quattuor synodorum Nicaenae Constantinopolitanae\nEphesenae primae atque Calcedonensis et apostolicae sedis\nnon congruentia consonaque doctrinis, non solum sensu sed\nuel aure patiamur admittere.\nDe scriptis uero, quae uelut sub uiri uenerabilis Theodoreti\nquondam episcopi nomine proferuntur, miramur primum, cur\nnecesse sit eius sacerdotis nomine in obtrectationem quicquam\ncuiuslibet studio deuocari, qui ante centum et amplius annos\nin sanctae ac uenerandae Calchedonensis synodi iudicio\nconstitutus sine cuiusdam cunctatione susscripsit et beatissimi\npapae Leonis epistolae prona deuotione consensit.\ndehinc cum\nexisterent tunc Dioscorus et Aegyptii episcopi, qui eum\ndicerent et sanctum Cyrillum anathematizasse et eundem\nTheodoretum et haereticum esse, tamen sancti patres nostri\nhaec audientes diligentissime eodem Theodoreto posthac\nexaminatione discusso et praesente a praesentibus inquisito\nnihil aliud ab eodem exegisse noscuntur, nisi ut statim\nNestorium eiusque impia dogmata anathematizaret atque\ndamnaret, hoc sibi tantummodo sufficere iudicantes, quod ille\ncoram uniuerso concilio faciens Nestorium cum dogmatibus\nsuis uniuersis patribus audientibus clara uoce damnauit.\nex\nquo euidenter apparet, quia, quidquid sit uel fuerit sub\ncuiuslibet prolatum nomine, quod impii Nestorii uideatur\nconcordare dogmatibus, hoc tunc in illo sancto concilio a uiro\nuenerabili Theodoreto fuerit sine dubitatione damnatum et sit\nualde contrarium et Calchedonensis synodi iudicio indubitabiliter\ninimicum quaedam Nestoriana dogmata nunc sub eius\nsacerdotis nomine condemnari, qui cum sanctis patribus\neundem impium Nestorium et execrabilia eius dogmata, sicut\ndiximus, tunc apertissime anathematizauit atque damnauit.\nquid enim aliud est mendaces aut simulantes professionem\nrectae fidei patres in sancta Calchedonensi synodo residentes\nostendere quam dicere aliquos ex eis similia sapuisse Nestorio,\nquorum iudicio uideas Nestorium eiusque dogmata fuisse\ndamnata?\nnec illud arbitrandum est, quia sanctae memoriae\nCyrilli iniurias per duodecim capitulorum eius reprehensionem\na uiro uenerabili Theodoreto, ut putatur, ingestas beatissimi\npatres nostri in sancta synodo Calcedonensi neglexerint, sed\naut utpote rebus de proximo gestis cuncta prae oculis habentes\nTheodoretum episcopum nil tale fecisse probauerunt aut\nexemplum ipsius sanctae memoriae Cyrilli iudicauerunt esse\nsequendum, qui post multa et grauia contra se ab Orientialibus\napud Ephesum scripto gesta tempore, quo cum ipsis in\nconcordiam remeauit, tamquam si acta non fuissent, pacis\namore silentio dereliquit, ut impleret utique illud apostolicum\ndictum, quod Corinthiis scribens dicit: cui enim aliquid\ndonastis, et ego.\nnam et illud sancta synodus Calchedonensis\nintendisse credenda est, quia, dum doctrinam sancti\nCyrilli ex epistolis eius in eadem synodo reseratis atque\nreceptis memoratus episcopus Theodoretus ita deuota mente\nsuscepit, ut doctrinae quoque eius ad laudandam beatissimi\npapae Leonis epistolam testimoniis uteretur, etiamsi in eum\niniurias intulisse constaret, plenissime satisfecisse uideretur\nillius uenerabiliter amplectendo fidem, cuius false fuerat\nsuspicatus errorem: et ideo nos nec aliquid uelut omissum a\npatribus nostris quaere< re > nunc aut retractare conuenit et eos,\nquibus sancti Cyrilli reprehensio nunc placet aut eisdem\nsanctis patribus nostris aestimant placuisse, modis omnibus\nrefutamus.\nhac ergo rerum ueritate perpensa statuimus atque\n\n\n\n\n\n\ndecernimus nihil <in> iniuriam uel obtrectationem probatissimi\nin Calchedonensi synodo uiri, hoc est Theodoreti episcopi\nCyrri, sub taxatione nominis eius a quoquam fieri uel proferri\nsed custodita in omnibus personae eius reuerentia, quaecumque\nscripta uel dogmata cuiuslibet nomine prolata sceleratorum\nNestorii atque Eutychetis manifestantur erroribus consonare.\nanathematizamus atque damnamus.\netenim satis debet abundeque\nsufficere, quod damnantes atque anathematizantes cum\nPaulo Samosateno et Bonoso Nestorium et e diuerso cum\nUalentino atque Apollinare Eutychen simul et errores eorum\naliosque omnes haereticos cum dogmatibus suis illos quoque\npariter condemnamus, qui erroribus eorum impliciti et inemendabiles\npermanentes de uita praesentis saeculi migrauerunt.\nsiquidem per hoc nihil peruersae doctrinae relinquimus, quod\nnon per hanc sententiam nobis prolatam a sancta dei ecclesia\napostolica auctoritate inueniatur exclusum. rursus tamen etiam\nhoc specialiter adicimus:\nI Ut si quis seruata inconuertibilitate naturae diuinae non\nconfitetur uerbum carnem factum et ex ipsa conceptione de\nutero uirginis humanae naturae sibi secundum subsistentiam\nunisse principia sed tamquam cum existenti iam homine\nfuerit deus uerbum, ut per hoc non sancta uirgo uere dei\ngenitrix esse credatur sed uerbo tenus appelletur, anathema\nsit.\nII Si quis secundum subsistentiam unitatem naturarum in\nChristo factam esse denegat sed seorsum existenti homini\ntamquam uni iustorum inhabitare deum uerbum et non ita\nconfitetur naturarum secundum subsistentiam unitatem, ut\ndeus uerbum cum adsumpta carne una permanserit permaneatque\nsubsistentia siue persona, anathema sit.\nIII Si quis uoces euangelicas et apostolicas in uno Christo\nita diuidit, ut etiam naturarum in ipso unitarum diuisionem\nintroducat, anathema sit.\nIIII Si quis unum Iesum Christum uerum dei et eundem\nipsum uerum hominis filium futurorum ignorantiam aut diei\nultimi iudicii habuisse dicit et tanta scire potuisse, quanta ei\ndeitas quasi alteri cuidam inhabitans reuelabat, anathema sit.\nV Si quis illud apostoli, quod est in epistola ad Hebraeos\ndictum, quod experimento cognouit oboedientiam et cum\nclamore forti et lacrimis preces supplicationesque optulit ad\neum, qui saluum illum posset a morte facere, tamquam nudo\ndeitate Christo deputans, qui laboribus uirtutis perfectus sit,\nut ex hoc duos introducere Christos uel duos filios uideatur,\net non unum eundemque credit Christum dei et hominis\nfilium ex duabus et in duabus naturis inseparabilibus indiuisisque\nconfitendum atque adorandum, anathema sit.\nHis igitur omnibus et huiusmodi blasphemiis ita a nobis\nabdicatis atque damnatis hoc praesentis constituti nostri dispositione\nquam maxime prouidemus, ne. sicut supra diximus,\npersonis, quae in pace et communione uniuersalis ecclesiae\nquieuerunt, sub hac damnati a nobis peruersi dogmatis\noccasione aliquid derogetur sed execrabilibus dogmatibus in\nNestorio atque Eutychete haeresiarchis uniuersisque eorum\nsequacibus condemnatis illis sacerdotibus, qui in pace. sicut\ndictum est, catholicae ecclesiae sunt defuncti, nulla contumelia\ngeneretur, ne inde iniuriarum nascatur occasio, unde potius\ndebeat sanctorum patrum reuerentia custodiri.\nDe epistola quoque uenerabilis uiri lbae quondam Edessenae\nciuitatis episcopi, de qua pariter inquisistis, diligenti nihilominus\ninuestigatione quaesiuimus, si quid de ea priscis\n\n\n\n\n\n\ntemporibus apud patres nostros motum uel agitatum siue\nquaesitum seu fuerit constitutum. et quia Graecae linguae,\nsicut cunctis et maxime pietati uestrae notum est, sumus\nignari, nunc per nostros, qui eiusdem linguae uidentur habere\nnotitiam, gesta sancti uenerandique Calchedonensis concilii in\nsynodalibus codicibus diligentissime perquirentes dilucide\naperteque repperimus duabus in eadem synodo actionibus\npraedicti uiri uenerabilis Ibae examinatum fuisse negotium\nibique ex gestis apud Photium Tyri et Eustathium Beryti\nepiscopos habitis hanc, de qua quaeritur, inter cetera prolatam\nfuisse contra eum ab accusatoribus eius epistolam, cumque\nconsummata ipsius disceptatione negotii a uenerandis fuisset\npatribus requisitum, quid de eiusdem constituendum uideretur\nIbae negotio, consequenter huiusmodi processisse sententias,\nquae ita se habent:\nPaschasinus et Lucensius reuerentissiini episcopi et Bonifatius\npresbyter tenentes locum sedis apostolicae per Paschasinum dixerunt:\n\\'Relectis chartis agnouimus ex sententia reuerentissimorum\nepiscoporum Ibam reuerentissimum innoxium demonstrari. relecta\nenim eius epistola agnouimus eum esse catholicum. et ob hoc\ndecernimus et honorem episcopatus et ecclesiam, a qua iniuste et\nabsens pulsus est, renouandum. de sanctissimo igitur episcopo\n\n\n\n\nNonno, qui ante modicum pro eo factus est, tractandum est a\nreuerentissimo uiro episcopo Antiochiae ecclesiae, quid oporteat\nde eo formari).\nAnatolius reuerentissimus archiepiscopus Constantinopolis nouae\nRomae dixit: (Reuerentissimorum episcoporum et iudicum fides ac\nlectio omnium, quae sunt subsecuta, demonstrant innoxium Ibam\nreuerentissimum ab his accusationibus, quae ei inlatae sunt. unde\nomnem impraesenti de eo suspicionem abicio, quoniam et consentit\net suscribit et ei quae nunc de fide data est definitioni a sancto\nconcilio et epistolae sanctissimi archiepiscopi Romae Leonis, et\ndignum eum iudico episcopatu et habere curam, in qua pridem\nexistebat, ecclesiae. de Nonno autem reuerentissimo episcopo, qui\npro eo factus est, formam dabit Maximus reuerentissimus Antiochenus\nepiscopus\\'.\nMaximus reuerentissimus Antiochenae ciuitatis episcopus dixit:\n\\'Ex his, quae modo relecta sunt, manifestum est, quia ab omnibus\nei inlatis reuerentissimus Ibas innocens est repertus, et ex relecto\nscripto epistolae, quod prolatum est ab aduersario eius, catholica\nest eius declarata dictatio. unde et ego decerno eum et episcopatus\nrecipere dignitatem et ciuitatem propriam, sicut et uisum\nest sanctissimis archiepiscopis tam his, qui locum sanctissimi\narchiepiscopi Leonis retinent, quam etiam et, qui regiae ciuitatis\nest, sanctissimo archiepiscopo Anatolio: reuerentissimo quippe Nonno\nepiscopo, qui pro eo factus est, manente in episcopatus propria\ndignitate, ut cum sanctissimis episcopis de eius ordinatione deliberem\\'.\nIuuenalis reuerentissimus Hierosolymitanus episcopus dixit: (Qui\nconuertuntur, scriptura diuina suscipi iubet. quapropter et ab\n\n\n\n\nhaereticis reuertentes suscipimus. unde peruideo reuerentissimum\nIbam mereri clementiam, quia et senex est et ut habeat episcopatus\ngradum, catholicum existentem\\'.\nThalassius reuerentissimus episcopus Caesariae Cappadociae dixit:\n('Reuerentissimis episcopis Photio et Eustathio comprobantibus Ibae\nnegotium et non adiudicantibus eum, horum opinione suasus et\nego uolo habere eum sacerdotium, sicut sanctissimis praesulibus\nuisum est, quia maxime gÂ«>stis suscepit, ut anathematizaret illa,\nquae eius accusatores aduersus eum deposuerunt exscripto\\'..-\nEusebius reuerentissimus episcopus Ancyrae Galatiae dixit:\n('Lectio sententiae. quae in \\'Tyro prolata est a sanctis episcopis\nPhotio et Eustathio, docuit, quia reuerentissimus Ibas in illo\niudicio anathematizauit Nestorium et eius impia dogmata et rectis\nconsensit dogmatibus. quapropter et praedicti reuerentissimi episcopi\nhanc satisfactionem recipientes, ut oporteret eum habere\nepiscopatum. comprobauerunt. et impraesenti igitur eundem sanctissimum\nIbam anathematizantem Nestorium et impia eius dogmata\nhabere sacerdotium uolo\\\\\nStefanus reuerentissimus episcopus Ephesi dixit: \\'Kfiiorentissimum\nIbam episcopum anathematizantem Nestorium et Eutychen\net eorum impia dogmata et ego decerno, sicut et sancti patres,\nesse in ordine episcopatus).\nDiogenes reuorentissimus episcopus Cyzici dixit: \\'Definitionem,\n\n\n\n\nquae prolata est a sanctissimis episcopis Photio et Eustathio de\nreuerentissimo Iba, optinere decreui, quia maxime et eius accusatores\nibi positi suscriptione propria expositae illi definitioni consentiunt\net quae nunc relecta est in sancto et uniuersali concilio\\'.\n\nConstantinus reuerentissimus episcopus Bostrae dixit: \\'Et ego\nconsentio, quae bene uisa sunt sancto concilio de Iba sanctissimo\nepiscopo).\nTheodorus reuerentissinius episcopus Damasci dixit: (Quae subsequenter\net canonice a sanctis patribus definita sunt super Ibae\nuenerabilis persona, et ego consentio).\n\n\nMeletius uenerabilis episcopus Larissae habens locum Domni\nreuerentissimi episcopi Apamiae Syriae dixit: (Et ego consentio his,\nquae bene finita sunt a sanctis et reuerendis patribus de reuerentissimo\nIba\\\\\nRomanus reuerentissimus episcopus Myrorum Lyciae dixit: \\'Sicut\nrelectorum nobis fides suasit, et ego decerno eundem reuerentissimum\nepiscopum Ibam haberi in sacerdotio, sicut et sanctissimi\narchiepiscopi decreuerunt, utique eo anathematizante Nestorium et\nEutychen et ea quae impie sapuerunt>.\nEunomius reuerentissimus episcopus Nicomediae dixit: \\'Iam\nquidem ex his, quae relecta sunt, innoxius adprobatus est uenerabilis\nIbas. in quibus enim dicendo male culpare uisus est beatissimum\nCyrillum, in postremis recte confessus illa, quae culpauerat,\nrefutauit. unde et ego anathematizantem eum Nestorium et Eutychen\net impia eorum dogmata et consentientem his, quae a sanctissimo\narchiepiscopo Leone scripta sunt et hac uniuersali synodo, dignum\nesse episcopatu decerno\\'.\nIohannes uenerabilis episcopus Sebastiae et Seleucus nenerabilis\nepiscopus Amasiae et Constantinus uenerabilis episcopus Melitenus\net Patricius uenerabilis episcopus Tyanorum et Petrus <uenerabilis>\nepiscopus Gangrorum et Atarbius uenerabilis episcopus Trapezuntis\nhabens et locum reuerentissimi episcopi Dorothei Neocaesariae dixerunt:\n'Definitio reuerentissimorum episcoporum Photii et Eustathii demonstrat\ninnoxium reuerentissimum Ibam; similiter autem et eius\nabnegatio facit nos in eo, quod receperit, proniores: amica etenim\nsemper est domino Christo clementia. unde secundum sententiam\nsanctorum praesulum et totius sancti concilii iustum decernimus\neum et nos recipere gradum episcopatus\\'.\nFrangion uenerabilis episcopus Filippopolitanus et Basilius uenerabilis\nepiscopus Traianopolitanus dixerunt: Qui in iudicio neque\npraesens fuit neque aduocatus est, nullo modo laedi eum per prolatam\naduersus eum sententiam adprobamus\\'.\nNunecbius reuerentissimus episcopus Laodiciae Frygiae dixit:\n'Consentimus his, quae definita sunt a sanctis patribus de Iba\nsanctissimo\\'.\n\nFlorentius reuerentissimus episcopus Sardeorum Lydiae dixit:\n\\'Et ego adaeque consentio his, quae praefata sunt de Iba reuerentissimo).\n\nEusebius reuerentissimus episcopus Dorylaei dixit: \\'Tantis patribus\nsanctissimis episcopatum reuerentissimo Ibae reddentibus et\nego consentio).\nOmnes reuerentissimi episcopi clamauerunt: <Omnes eadem\n\n\n\n\ndicimus, Nestorium modo anathematizet, dogmata ipsius modo anathematizet,\nEutychen et eius dogma modo anathematizet*.\nIbas reuerentissimus dixit: \\'Et iam exscripto anathematizaui Nestorium\neiusque dogmata et nunc anathematizo eum decies milies. quod\nenim semel cum satisfactione fit, si fiat decies milies, non contristat*.\net \\'anathema Nestorio et Eutychi et dicenti unam naturam\\'. et\n\\'omnem, qui non sapit sicut sapit haec sancta synodus, anathematizo).\nGloriosisfimi iudices dixerunt: Quae iudicata sunt a sancto et\nuenerando concilio de Iba reuerentissimo episcopo, propriam fortitudinem\nretinebunt'.\nHis igitur ita in sanctae Calchedonensis synodi iudicio\ndispositioneque iacentibus et ita uicariorum sedis apostolicae\nuenerandi praesulis sui praesentiam sustinentum et ceterorum\npatrum interlocutionibus declaratis euidenter aduertimus, quod\nab his, qui in eadem sancta Calchedonensi synodo locum\nbeatissimi prodecessoris nostri papae Leonis tenuisse noscuntur,\ndictum sit:\nrelecta eius epistola agnouimus eum esse\ncatholicum. et ab Anatolio Constantinopolitano dictum sit:\nlectio omnium, quae sunt subsecuta, demonstrant\ninnoxium Ibam reuerentissimum ab his, quae in eum\naccusatores intulerant, a Maximo uero Antiocheno dictum\nsit: ex re<le>cto scripto epistolae, quod prolatum est\nab aduersario eius, catholica est eius declarata\ndictatio. quorum interlocutionibus ceteri episcopi non solum\n<non> contradixisse uerum etiam apertissimum noscuntur\npraebuisse consensum.\nquod autem dicunt, quia in eadem\nepistola sua Ibas Nestorium excusauerit dicendo: eundem\nNestorium nolentem dicere sanctam Mariam dei genetricem\n\n\n\n\n\n\nmulti eum ex haeresi Pauli Samosateni esse putauerint, qui\ndixit purum hominem esse Christum: nemini uenit in dubium,\nquod sancti patres nostri in eadem epistola diligenter\ninspexerint. quia Nestorius dei genitricem sanctam uirginem\nMariam non dicens ex Pauli Samosateni haeresi meruit\naestimari, et multo amplius sancti patres nostri iudicio Ibae\nNestorium intellexerint ingrauatum,\nquoniam nihil aliud ex\nhis uerbis Ibas dixisse monstratur, nisi quia Nestorius dei\ngenitricem beatam uirginem negans purum hominem dominum\ndeum nostrum Iesum Christum et insubstantiuum filium dei\nsecundum Samosateni Pauli impietatem uidetur inducere,\nquamuis Nestorius propriae haereseos auctor extiterit.\nunde et\nuir uenerabilis Ibas ad ingrauationem potius eiusdem Nestorii\ndixit, quia a quibusdam de haeresi Pauli Samosateni esse\nputatus est, ac si diceret \\'licet Nestorius proprium condidisset\nerrorem, tamen non dicendo dei genitricem sanctam uirginem\nMariam ita impius apparuit, ut absque ulla distantia a\nmultis Pauli Samosateni docere haeresim putaretur\\'.\ncuius\nerroris crimen in tantum exaggerauit Ibas in epistola sua, ut\nPaulo Samosateno eum consimilem faceret, cuius baptismum\nsanctae Nicaenae synodi s<ententia> uniuersalis ecclesia\ncensuit reprobandum. a Nestoriana autem haeresi cum ad\nsanctam ecclesiam catholicam reuertentes sola haeresis ipsius\ncondemnatione facta suscipiat, procul dubio grauioris execrationis\npondere pressus per uenerabilis Ibae epistolam Nestorius\ninuenitur, cuius error errori non habenti baptismum comparatur.\nsed nec ex eo, quod dixit \\'putatus est\\', quisquam eum hoc\nuerbo usum uelut dubio criminetur, cum beatus Paulus\napostolus ad Corinthios adfirmatiue dicat: puto enim, et\nego spiritum dei habeo; neque enim dubitabat, quia dei\nhaberet spiritum, qui alibi dixit: an experimentum quaeritis\neius, qui in me loquitur Christus? quomodo autem fieri\n\n\n\n\n\n\npotest, ut in quo Christus loquitur, dei (spiritum) habere\ndubitetur?\nnam et illud sancti patres nostri in Calchedonensi\nsynodo residentes nihilominus adtenderunt, quod Apollinaris\ncum dogmate suo, qui unam naturam diuinitatis et humanitatis\ndomini dei nostri Iesu Christi asserit, in eadem Ibae\nepistola est sicut impius et execrabilis condemnatus; illa uero\nmagnopere comprobantes, quae in eadem epistola Ibas dixit:\nduae naturae, una uirtus, una persona, quod est unus\nfilius dominus noster Iesus Christus.\nin eo autem,\nquod unam uirtutem dixit, apostoli Pauli doctrinam secutus\nagnoscitur, qui singulariter dicit Christum dei uirtutem et\ndei sapientiam et in alio loco, quia etsi crucifixus est\nex infirmitate carnis, sed uiuit ex uirtute dei. quod\nIbas, cum epistolam suam dictaret, considerasse credendus\nest, ut adsumentis uerbi uirtutem confessus, adsumptam\ncarnem utpote propriam eiusdem uerbi in ipso cognoscens,\nunam uirtutem dicendo summam et inseparabilem unitatem\nunius personae et unius filii nomine, hoc est domini nostri\nIesu Christi. quod subsecutus adiunxit. se intellexisse monstraret,\nin huius orthodoxae fidei confessione perdurans, dum\npatres in sancta synodo Calchedonensi id, quod et ipsi fecerant\nNestorium scilicet et Eutychen cum suis dogmatibus\ncondemnantes, Ibam sociandum collegio suo facere similiter\nhortarentur.\nquod Ibas deuote perficiens seque semper hoc\nfecisse contestans libera uoce coram uniuersis patribus dixit:\nanathema Nestorio et Eutychi, adiciens: et dicenti\nunam naturam, propter quam refutationem unius uidelicet\nnaturae in confessionem duarum in uno eodemque filio\nnaturarum se orthodoxum pronuntiatum esse cognouerat.\nillud etiam a nobis est explanandum, ne quis existimet Ibae\nepistolam in eo Nestorium ab haeresi, cuius auctor est.\nexcusare, quod dixit: Nestorius uero, quia odio erat\nsuae ciuitatis et uirorum, qui in ea sunt, maximorum,\nillic reuerti non potuit.\nhis enim uerbis hoc potius significatum\nintellegitur, quia Nestorium utpote haereticum Ibas\nodiosum suae dixerit ciuitati et maximis tunc in eadem uiris;\net propterea sic patres nostros apud Calcedonam intellexisse\ncredendum est, quia superius in eadem epistola Ibas dixerat\neundem Nestorium libros noxios conscripsisse, qui scandalum\naudientibus erant, et beatam uirginem Mariam dei genitricem\nesse negauerit. sic enim de id, quod patres nostri receperunt,\nrecte nos intellegere conuenit et non aliud suspicari, quod\nscriptor epistolae dixisse non legitur.\npoteramus quidem cura\ndei gratia de singulis memoratae epistolae locis ac sensibus\nper singula reddere rationem, sed quia residua eidem\nintellegentiae, qua pauca exposuimus, possunt competenter\naptari in quibus etiam si aliquid obscuritatis occurreret,\nauctoritati patrum et profundiori eorum intellegentiae cederemus),\npropterea non est in his diutius immorandum.\nPropter haec ergo, quae supra diximus, et propter illam\npraedicationem fidei, per quam uenerandae recordationis Cyrillus\nAlexandrinus episcopus et reuerentissimus Iohannes Antiochenus\nantistes atque omnes Orientales episcopi per Paulum Emesenae\nciuitatis episcopum ad concordiam redierunt. quam Ibas quoque\nin ipsa epistola laudans libenter amplectitur, ortliodox.i\nest Ibae episcopi a patribus pronuntiata dictatio.\na uero,\nquae in ipsa Ibae sacerdotis epistola in iniuriis beatae recordationis\nCyrilli per errorem intellegentiae dicta sunt, patres\nin sancta Calchedonensi synodo epistolam pronuntiantes orthodoxam,\nnullatenus receperunt: quippe quas etiam ipse\n\n\n\n.\n\n\n\n\nuenerabilis episcopus intellectu capitulorum eius meliore recepto\nmultimode refutauit, sicut interlocutione uenerandae memoriae\nEunomii ecclesiae Nicomedensis episcopi in eadem sancta\nCalchedonensi synodo residentis euidentissime declaratur.\nquae\nse ita habet: Eunomius episcopus Nicomediae dixit\n(I am quidem ex his, quae relecta sunt, innoxius\napprobatus est uenerabilis Ibas. in quibus enim\ndicendo male culpare uisus est beatissimum Cyrillum,\nin postremis recte confessus illa, quae culpauerat,\nrefutauit. unde et ego anathematizantem eum Nestorium\net Eutychen et impia eorum dogmata et consentientem\nhis, quae a sanctissimo archiepiscopo Leone\nscripta sunt et hac uniuersali synodo, dignum esse\nepiscopatu decerno\\'.\nnam et uenerabilis memoriae Iuuenalis\ninterlocutio hoc idem significat: quod Ibas episcopus de id,\nquod sancto Cyrillo capitula eius aliter intellegendo detraxerat,\npostea professus, quia his ab eo explanatis et a se intellectis\nin communionem eius deuote concurrerit et de his, quae\nprius aliter intellexerat. sit conuersus, propterea recipere\neum episcopatum decreuit utpote, quantum ad professionem\nfidei, orthodoxum existentem, ita dicens:\nqui conuertuntur,\nscriptura diuina suscipi iubet. quapropter et ab\nhaereticis reuertentes suscipimus. unde peruideo\nreuerentissimum Ibam mereri clementiam, quia et\nsenex est, ut habeat episcopatus gradum, orthodoxum\nexistentem. quibus uerbis hoc intellegitur: \\'quod si ab\nhaereticis uenientes suscipimus. quomodo Ibam, qui est\northodoxus et intellectu capitulorum beati Cyrilli haesitans ei\nobloqui uisus est, nunc ab eo, in quo fallebatur, intellectu\n\n\n\n\n\n\nconuersum non suscipiamus, cum eum orthodoxum constet\nexistere?\\' neque enim orthodoxum existere Ibam diceret\nIuuenalis episcopus, nisi ex uerbis epistolae eius confessionem\nfidei orthodoxam comprobasset.\nut autem appareat, quia\ninterlocutio Iuuenalis Eunomii interlocutioni concordat, uerba\nipsa ex interlocutione Eunomii nos edocent, quae inter alia\nita se habent: in quibus enim dicendo male culpare\nuisus est beatissimum Cyrillum, in postremis recte\nconfessus illa, quae culpauerat, refutauit. ex quibus\nuerbis euidentissime declaratur in Iba episcopo nihil de\nconfessione fidei reprehensum, quam constat esse laudatam,\nsed eundem Ibam. quod fallente intellegentia de beato Cyrillo\nmale senserat, refutasse.\nnam idem uenerabilis Ibas episcopus\ngestis praecedentibus, sicut Photii et Eustathii sententia\ncontinet, apertissime perhibetur habere se et recipere\nomnia, quae in Ephesena prima synodo gesta sunt,\net aequa iudicare, quae in Nicaea sunt constituta, et\nnullam differentiam arbitrari eius ad alia, et nimis\neius sanctitatem se laudasse pronuntiant, quod prone\nIbas sapuerit curare eos, qui uel suspicione uel alio\nquoquo modo eius laederent opinionem doctrinae.\nnam et post explanationem duodecim capitulorum beati Cyrilli\nfactam et intellectum eius sibi, quem sanctus Cyrillus in\nipsis capitulis habuit, declaratum et orthodoxum eum se cum\nomnibus Orientalibus episcopis habuisse et in communione\n\n\n\n\n\n\n\n\nipsius usque ad exitum permansisse professus est. ex quo\napparet uenerabilem < Ibam > et, priusquam duodecim capitula\nbeati Cyrilli intellegeret, cum in eis suspicaretur unam\nChristi praedicari naturam, orthodoxo sensu, quod male\ndictum aestimauerat, reprobasse et post explanationem eorum\nitem orthodoxo sensu, quae recte dicta cognouerat, uenerabiliter\nsuscepisse.\nsed et illud indubitanter cunctorum fidelium\nmentibus patet, quod magis in Ephesena secunda <synodo>\nhaeretico intellectu Dioscorus cum Eutyche beato Cyrillo et\nprimo Epheseno concilio contumelias inrogarint, qui crediderunt\nsanctum Cyrillum unam naturam in domino deo nostro Iesu\nChristo per duodecim sua praedicasse capitula, et ob hoc\naliquos Orientales episcopos, qui unius naturae praedicationem\nnoluerunt suscipere, Dioscorus condemnauit:\ninter quos et\nIbam episcopum propter hanc specialiter fidei eius professionem,\nqua duas naturas, unam uirtutem, unam personam,\nquod est unus filius dominus noster Iesus\nChristus, apertissime confitetur, ut haereticum condemnauit\net Eutychen propter unius naturae praedicationem sicut\ncatholicum reuocauit, damnans quoque propter duarum naturarum\nuocem sanctae recordationis Flauiani personam, et\ninuentus est ipse magis Dioscorus Ephesenam primam synodum\nconari destruere, qui eam sub execrabilis intellectus imagine\ndefendebat, et amplius beatum Cyrillum criminatus est laudans\nDioscorus atque Eutyches quam Ibas sub falsi intellectus\nerrore uituperans.\nnam cum laus atque uituperatio ad unum\ntenderent intellectum, Dioscorus et Eutyches, qui laudauerunt,\nhaeretico spiritu laudasse reperti sunt atque ideo sunt a\nsancta synodo Calchedonensi damnati: at uero Ibas episcopus\n\n\n\n\n\n\nqui per errorem unam putans in his praedicari naturam prius\nuituperauit capitula et post declaratum sibi intellectum eorum\ncommunicatorem se beati Cyrilli cum omnibus Orientalibus\nesse professus est, in catholicae fidei rectitudine ab eadem\nCalchedonensi synodo iudicatus est permansisse.\nhaec ergo\neadem synodus in Dioscoro atque Eutyche, qui se falso per\nbeatum Cyrillum uelamine tegere nitebantur, uidens potius\nbeati Cyrilli praedicationibus Dioscorum atque Eutychen\napparere contrarios per hoc, quod unam post adunationem\nnaturam blasphemo spiritu praedicabant, simili atque eadem\neundem Dioscorum cum Eutyche sententia condemnauit\ndestruens Ephesenam secundam primamque confirmans.\nEt quia nobis de Ezechihelis prophetae uerbis obicrtur illud,\nquod ad sacerdotes Ierusalem malum a bono non discernentes\nex persona domini dicebat: sacerdotes eius spernentes\nlegem meam et coinquinauerunt sancta mea, inter\nsanctum et pollutum non distinguebant et intermedium\nmundi et inmundi non secernebant, debet uestra\npietas pariter uobiscum et uniuersorum corda fidelium ex his\nuerbis aduertere\nideo nos non audere Calchedonensis synodi\nretractare iudicium, ne ibidem considentibus sacerdotibus ista,\nquod absit, ab haereticorum insidiis macula relidatur, ut eos\ninter bonum et malum et inter sanctum et pollutum et intermedium\nmundi et inmundi non potuisse discernere criminentur,\n16 si nos modo causas eiusdem sanctae synodi cum consensu\nsedis apostolicae iudicio terminatas sub qualibet occasione\nuiderint retractare.\npropterea ergo discretionem atque iudicium\n\n\n\n\n\n\nsanctorum patrum nos in omnibus conseruantes et rerum\nomnium dispositione secundum eam, quam reddidimus, rationem\nex Calcedonensis synodi iudicio declarata. cum satis\napertissima luceat ueritate ex uerbis epistolae uiri uenerabilis\nIbae rectissimo ac pio intellectu perspectis et ex gestis apud\nPhotium et Eustathium habitis et ex ipsius Ibae episcopi\npraesentis a praesentibus intentione discussa patres nostros in\nCalchedona residentes iustissime orthodoxam eiusdem uiri\nuenerabilis Ibae episcopi pronuntiasse fidem et reprehensionem\nbeati Cyrilli, quam humanitus per errorem intellegentiae\neuenisse cognouerant, congrua satisfactione purgatam:\npraesentis\nsententiae nostrae auctoritate statuimus atque decernimus cum\nin omnibus tum etiam in saepius memorata uenerabilis Ibae\nepistola intemeratum patrum in Calchedona residentium\nmanere iudicium nec quemquam ad ordines et dignitates\necclesiasticas pertinentem hoc constituto nostro permittimus\naliquando praesumere uel super eiusdem epistolae negotio uel\naliis in Calchedonensi concilio consensu uicariorum sedis\napostolicae iudicatis ordinatis definitis atque dispositis tamquam\nimperfectis atque reprehensibilibus siue per additamentum siue\nper diminutionem siue per immutationem uel quoquo modo aliquid\ntemerariae nouitatis inferre.\npari ratione decermraus, ne\nquisquam epistolae beati Cyrilli, cui duodecim sunt subiecta capitula,\nuel ipsis capitulis aduersus Nestorii perfidiam promulgatis\nexistimet derogandum, dum constet eundem Ibam uirum uenerabilem\nuel omnes Orientales episcopos post explanatum sibi\neorundem capitulorum intellectum beati Cyrilli communicatores\ntoto uitae eius tempore permansisse, abicientes ea et a nostri\nintellectus rectitudine repellentes, in quibus uel ex supra scripta\nepistola uiri uenerabilis Ibae episcopi uel ex omnibus, quae\n\n\n\n\nin sancta synodo Calchedonensi iudicata ordinata definita atque\ndisposita sunt, ita quicquam aptatur. ut per auctoritatem\neiusdem synodi aut peruersum dogma assertum esse N estorii\naut ipse dicatur Nestorius excusatus.\net ne quis forsitan\narbitretur ambiguum, quod praefatis legatis atque uicariis\nsedis apostolicae a beatissimo papa Leone tantum fidei causa\net non etiam de depositorum incompetenter episcoporum\nfuerit reuocatione mandatum, et quasi superflue Ibae quoque\nEdessenae ciuitatis episcopi causam coram sanctis patribus\naestimet agitatam, nouerit beatissimum papam Leonem sanctae\nCalchedonensi synodo haec inter cetera scripsisse dicendo:\nquia uero non ignoramus per prauas aemulationes\nstatum multarum ecclesiarum fuisse turbatum plurimosque\nepiscopos, qui haeresem non reciperent.\nsedibus suis pulsos et in exilia deportatos atque in\nlocum superstitum alios substitutos, his primitus\nuulneribus adhibenda est medicina iustitiae, ne\nquisquam careat propriis uel alter utatur alienis.\net\nne aliquis dubitet. utrum ea, quae de restitutione episcoporum\ngesta sunt in Calchedonensi synodo. ad beatissimi Leonis\nfuerint perducta notitiam et ab eodem confirmata, ipsam\npotius synodi relationem ad beatissimum Leonem prodecessorem\nnostrum directam congrua legere sollicitudine non\nomittat, cuius post alia in fine haec uerba sunt: omnem\nuobis gestorum uim insinuare curauimus ad consistentiam\nnostram et eorum, quae a nobis acta sunt,\nconfirmationem et depositionem.\npost quorum notitiam\nidem beatissimus papa Leo ad piae memoriae Pulcheriam\nAugustam gratias referens de restitutis episcopis ita scribit:\n\n\n\n\n\n\nclementia igitur uestra cognoscat omnem Romanam\necclesiam de uniuersis fidei uestrae operibus plurimum\ngratulari, siue quod legationem nostram pio\nper omnia iuuistis affectu, et quod sacerdotes catholicos,\nqui ab ecclesiis suis iniusta fuerant eiecti\nsententia, reduxistis. ecce et in eo, quod omnia gesta\nbeatissimo papae Leoni directa sunt, rerum gestarum ad eum\nperducta notitia est et in recurrentium actione gratiarum\nrerum gestarum confirmatio declaratur.\nnon dubitamus igitur\nomnium fidelium sensibus patefactum, quae uicariis beati\npapae Leonis loco eius synodo praesentibus ab eodem fuerit\ndispensandarum rerum forma mandata uel quales ad exequendum\nperceperint actiones uel quae ab illo generali concilio\npraesidente ac consentiente per uicarios suos sedis apostolicae\npraesule fuerint constituta: quae neque minui neque\naugeri neque perfringi neque posse fas est ab aliquo retractari.\nNon licere autem uenerandae Calchedonensis synodi statuta\nconuelli uel quolibet colore seu titulo retractari prodecessorum\nnostrorum pauca de innumeris prolata constituta nos edocent, ex\nillius praecipue beati Leonis prodecessoris nostri epistolis, quo\nin uicariis suis summo praesule floruit sanctum Calchedonense\nconcilium.\nait namque iu epistola ad piae memoriae Leonem\nAugustum ita: haec autem dei munera ita demum\nnobis diuinitus conferuntur, si de his, quae sunt\npraestita, non inueniamur ingrati et, tamquam nulla\nsint quae adepti sumus, contraria potius expectemus.\nnam quae patefacta sunt quaerere, quae perfecta\n\n\n\n\n\n\nsunt retractare et quae sunt definita conuellere quid\naliud est quam de adeptis gratias non referre et ad\ninterdictae arboris cibum improbos appetitus mortiferae\ncupiditatis extendere?\net post aliquanta ita: praenoscat,\ninquit, igitur pietas tua, uenerabilis imperator\nhos, quos spondeo dirigendos, non ad confligendum\n<cum> hostibus fidei nec certandum contra ullos a\nsede apostolica profecturos, quia de rebus et apud\nNicaeam et apud Calchedonam, sicut deo placuit,\n<1 definitis nullum audemus inire tractatum, tamquam\ndubia uel infirma sint, quae tanta per spiritum\nsanctum fixit auctoritas.\nnec non idem beatus prodecessor\nnoster papa Leo ad praefatum uenerabilem Augustum in alia\nepistola: non sinas. ait. contra dexterae omnipotentis\ntriumphos rediuiuis exurgere motibus extincta certa\nmina, praesertim cum id damnatis iamdudum haereticorum\nausibus omnino non liceat et hic fructus piis\nlaboribus debeatur, ut omnis ecclesiae plenitudo in\nsuae unitatis soliditate secura permaneat nihilque\nprorsus de bene compositis retractetur, quia post\nlegitimas et diuinitus inspiratas constitutiones uelle\nconfligere non pacifici est animi sed rebellis, dicente\napostolo \\'uerbis enim contendere <ad> nihil utile\nest nisi ad subuersionem audientium\\'. nam si humanis\npersuasionibus semper disceptare sit liberum, numquam\ndeesse poterunt, qui ueritati audeant resultare\net de mundanae sapientiae loquacitate confidere.\nitem\n\n\n\n\n\n\npost pauca: pie nobis et constanter utendum est, ne,\ndum talium disputatio admittitur, his, quae diuinitus\ndefinita sunt, auctoritas derogetur. item ex epistola\npapae Leonis ad Anatolium Constantinopolitanum episcopum:\nut autem haec exhortatio ad omnium fratrum possit\nnotitiam peruenire. diligentiae uestrae cura perspiciat.\nquia, quod saepe dicendum est, tota religio Christiana\nturbatur, si quicquam de his, quae apud Calchedonam\nconstituta sunt, conuellatur et, quae ex diuina sunt\ninspiratione composita, ulla patiamini nouitate temerari.\nsed et beatissimus prodecessor noster papa Simplicius\nad Zenonem Augustum sic inter cetera dicit: neque aliquis\ndubius rationis et trepidus mentis expectet uoui\naliquid post Calchedonense concilium contra definitiones\nipsius retractari. quia per uniuersum mundum\n\n\n\n\n\n\ninsolubili obseruatione retinetur, quod a sacerdotum\nuniuersitate est constitutum.\nitem memoratus papa\nSimplicius Zenoni Augusto: nullus ad aures uestrae\npietatis perniciosis mentibus pandatur accessus.\nnulla retractandi de ueteribus fiducia concedatur.\nsic haeresum denique machinamenta cunctarum eccle\nsiasticis prostrata decretis numquam sinuntur oppugnationis\nelisa reparare certamina.\nitem praedictus\nbeatissimus papa Simplicius ad praefatum Zenonem Augustum\nita: Calchedonensis synodi constituta uel quae beatae\nmemoriae prodecessor meus Leo apostolica eruditione\nperdocuit, intemerata uigere iubeatis: quia nec ullo\nmodo retractari potest, quod illorum definitione\nsopitum est.\n,-Constat ergo ex praefatis testimoniis patrum, quam tenere\ndebeamus pro apostolicae sedis rectitudine et pro uniuersalis\necclesiae consideratione cautelam. cuius nos quoque cautelae\niamdudum memores in ea, quam tunc dederamus ad Menam\nConstantinopolitanum episcopum epistolam (quam tamen praesentibus\npluribus sacerdotibus et glorioso senatu Mena sanctae\nrecordationis episcopo uestrae clementiae offerente et pietate\nuestra nobis cum eius consensu restituente receptam, quantum\nad trium capitulorum causam pertinet, euacuauimus),\nnullatenus\na loci nostri atque propositi circumspectione cessantes\ncompetentem Calchedonensis synodi reuerentiam curauimus\nomnimodis exhibere. sicut series eiusdem testatur epistolae,\ncuius ad probandam cautelam nostram subiecimus pauca de\nplurimis, quibus diligenter inspectis, qualiter apud nos sancta\n\n\n\n\n\n\nCalchedonensis synodus inuiolata permanserit atque permaneat,\neuidenter ostenditur. siquidem de eadem synodo ita nos in\nipsa epistola nostra certum est inter cetera posuisse dicentes:\ncum apud nos manifesta ratione perclareat, quicumque\nin contumeliam antefatae synodi aliquid temptat\nagere, sibi potius nociturum. item post alia: sed si\neuidenter nobis fuisset ostensum in ipsis gestis\npotius contineri, nullus auderet tantae praesumptionis\nauctor existere, ut aliquid, quod in illud sanctissimum\niudicium perductum est, uelut dubium iudicaret,\ncum credendum sit illos tunc praesentes a\npraesenti rerum memoria diligentius etiam praeter\nscriptum aliqua requirere et definire certius potuisse,\nquod nobis nunc post tanta tempora uelut ignota\ncausa uidetur ambiguum; cum et hoc deferatur\nreuerentiae synodorum, ut et quae minus intelleguntur,\neorum cedatur auctoritati.\nitem post alia: saluis\nomnibus atque in sua perpetua firmitate durantibus,\nquae in Nicaeno, Constantinopolitano, Epheseno\nprimo atque Calchedonensi uenerandis constat conciliis\ndefinita et decessorum nostraque auctoritate\nfirmata. et cunctis, qui in memoratis sanctis conciliis\naddicti sunt, sine dubitatione damnatis et his nihilominus\nabsolutis. de quorum ab isdem synodis\nabsolutione decretum est.\nitem post alia: anathematis\nsententiae eum quoque subdentes, <qui>, quisquis ille.\n\n\n\n\n\n\ncontra praedictam synodum Calchedonensem uel\npraesentia uel quaelibet in hac causa siue a nobis\nsiue a quibuscumque gesta scriptaue inueniuntur,\npro aliqua susceperit firmitate, et sancta Calchedonensis\nsynodus, cuius magna et inconcussa est\nfirmitas, perpetua et ueneranda, sicut Nicaena Constantinopolitana\natque Ephesena prima habent, suam\nteneat firmitatem.\nitem post alia: anathematizamus et\neum quoque, quicumque sanctam Nicaenam Constantinopolitanam\nEphesenam primam et Calchedonensem\nsanctissimas synodos in una et inmaculata fide\napostolis consonantes et ab apostolicae sedis praesulibus\nroboratas non et fideliter sequitur et aequaliter\nueneratur uel qui ea, quae in ipsis sanctis conciliis.\nquae praefati sumus, gesta sunt, uult aut quasi praue\ndicta corrigere aut uelut imperfecta supplere.\necce,\nuenerabilis imperator, luce clarius demonstratur hanc nos\nhabuisse semper in sanctarum quattuor synodorum reuerentia\nuoluntatem, ut quaecumque a sanctis patribus in isdem\nconsedentibus definita uel statuta siue iudicata sunt, intemerata\npermaneant.\nmanentibus ergo omnibus, quae de epistola Ibae\npersonaque eius in sanctorum patrum et sedis apostolicae\nuicariorum interlocutionibus continentur, illud nobis omnibusque\ncatholicis aequali uoluntate sufficiat, quod illic sibi\nsancta synodus sufficere posse clamauit dicendo: Nestorium\net eius dogmata modo anathematizet, quo anathemate\nnefandissimorum Nestorii et Eutychis ab Iba episcopo totiens\niterato totius satisfactum est synodi uoluntati.,\nHis igitur a nobis cum omni undique cautela atque diligentia\npropter seruandam inuiolabilem reuerentiam supra dictarum\n\n\n\n\n\n\nsynodorum et earundem uenerabilia constituta dispositis\nmemores scriptum esse terminos patrum nostrorum nos\ntranscendere non debere statuimus atque decernimus nulli ad\nordines et dignitates ecclesiasticas pertinenti licere quicquam\ncontrarium his, quae praesenti asseruimus uel statuimus\nconstituto de saepe dictis tribus censere capitulis aut conscribere\nuel proferre aut componere uel docere aut aliquam\npost praesentem definitionem mouere ulterius quaestionem.\nsi\nquid uero de eisdem tribus capitulis contra haec, quae hic\nasseruimus uel statuimus, nomine cuiuscumque ad ordines et\ndignitates ecclesiasticas pertinentis factum dictum atque\nconscriptum est uel fuerit et a quolibet ubicumque repertum,\nhoc modis omnibus ex auctoritate sedis apostolicae, cui per\ndei gratiam praesidemus, effetamus. EMEXDAUI.\nET SUSSCRIPTIO: Iuuante deo et per ipsius gratiam Uigilius\nepiscopus sanctae ecclesiae catholicae urbis Romae huic constituto\nnostro subscripsi.\nET SUBSCRIPTIONES EPISCOPORUM:\nIohannes episcopus ecclesiae Marsorum huic constituto\nconsentiens susscripsi.\n\n\nZachaeus episcopus ecclesiae Scyllacenae huic constituto\nconsentiens suscripsi.\n\nPastor misericordia dei episcopus ecclesiae Iconiensis metropolis\nhuic constituto consentiens suscripsi.\nUincentius episcopus Claudiopolis metropoleos huic constituto\nconsentiens suscripsi.\n\nZachaeus episcopus rogatus a fratre Ualentino episcopo\necclesiae Siluae Candidae ipso praesente et consentiente et\nmihi dictante huic constituto pro ipso suscripsi.\nlulianus humilis episcopus ecclesiae Cingulanae huic constituto\nconsentiens subscripsi.\nPaulus liuimlis gratia dei episcopus ecclesiae Ulpianensis\nhuic constituto, quod beatissimus papa Uigilius in causa\ntrium capitulorum protulit, ad omnia supra scripta consentiens\nsubscripsi.\nProiectus episcopus Naisitanae ciuitatis huic constituto\nconsentiens suscripsi.\n\nSabinianus gratia dei episcopus Zapparenae ciuitatis huic\nconstituto, quod beatissimus papa Uigilius in causa trium capitulorum\nprotulit, ad omnia supra scripta consentiens suscripsi.\nPrimasius gratia dei episcopus ciuitatis Hadrumetinae, quae\netiam Iustinianopolis dicitur concilii Byzaceni, huic constituto,\nquod beatissimus papa Uigilius in causa trium capitulorum\nprotulit, consentiens suscripsi.\n\nStephanus episcopus ecclesiae Ariminensis huic constituto\nconsentiens susscripsi.\n\n\nPaschasius episcopus ecclesiae Altinae huic constituto consentiens\nsusscripsi.\nAlexander episcopus ecclesiae Meletensis huic constituto\nconsentiens suscripsi.\n\nLucianus episcopus ecclesiae Meletensis huic constituto\nconsentiens susscripsi.\n\nRedemptus episcopus ecclesiae Nomentanae huic <constituto>\nconsentiens suscripsi.\n\nUenantius episcopus ecclesiae Lippiensis huic constituto\nconsentiens suscripsi.\nQuoduultdeus episeopus ecclesiae Numanae huic constituto\nconsentiens suscripsi.\n\nTheophanius archidiaconus sanctae ecclesiae Romanae huic\nconstituto consentiens suscripsi.\n\nPelagius miserante deo diaconus sanctae ecclesiae Romanae huic constituto consentiens suscripsi.\n\n\nPetrus miserante deo sanctae ecclesiae Romanae diaconus\nhuic constituto consentiens susscripsi.\nDat. prid. Iduum Maiarum imperante domno nostro Iustiniano\nperpetuo Augusto anno XXVII post cons. Basilii u. c.\nanno XII in Constantinopolitana ciuitate.\nGLORIOSISSIMO ET CLEMENTISSIMO FILIO IUSTINIANO AUGUSTOIOHANNES EPISCOPUS. Inter claras sapientiae mansuetudinis\nuestrae laudes, Christianissime principum, puriore luce tamquam\naliquod sidus inradiat, quod amore fidei, quod caritatis studio,\nedocti ecclesiasticis disciplinis, Romanae sedi reuerentiam\nconseruatis et ei cuncta subicitis et ad eius deducitis\n\n\n\n\n\n\nunitatem. ad cuius auctorem, hoc est apostolorum primum,\ndomino loquente praeceptum est: pasce oues meas. quam\nesse uere omnium ecclesiarum caput et patrum regulae et\nprincipum statuta declarant et pietatis uestrae reuerentissimi\ntestantur adfatus.\npatet igitur in uobis impletum fore, quod\nscripturae loquuntur: per me reges regnant et potentes\nscribunt iustitiam. nihil est enim, quod lumine clariore\npraefulgeat, quam recta fides in principe; nihil est, quod ita\nnequeat occasui subiacere quam uera religio. nam cum\nauctorem uitae uel luminis utraque respiciant, recte et tenebras\nrespuunt et nesciunt subiacere defectui.\nquam ob rem, gloriosissime\nprincipum, uotis omnibus exorabitur diuina potentia,\nut pietatem uestram in hoc ardore fidei, in hac deuotione\nmentis, in hoc integrae religionis studio sine defectu sui in\ntempora longiora conseruet: hoc enim et sanctis credimus\necclesiis expedire. scriptum est enim: labiis regit rex, et\niterum: cor regis in manu dei et, ubi uoluerit, inclinabit\nillud.\nhoc est enim, quod uestrum firmat imperium,\nhoc, quod uestra regna conseruat. nam pax ecclesiae, religionis\nunitas auctorem facti in sublime prouectum grata sibi tranquillitate\ncustodit.\nneque enim parua ei uicissitudo a potentia\ndiuina tribuitur, per quem nullis rugis ecclesia diuisa secernitur,\nnullis insertis maculis uariatur. scriptum est enim,\nquia. cum rex iustus sederit supra sedem, non aduersabitur\n25 ei quicquam malignum.\nproinde serenitatis uestrae apices\nper Hypatium atque Demetrium sanctissimos uiros fratres et\ncoepiscopos meos reuerentia consueta suscepimus: quorum\netiam relatione comperimus, quod fidelibus populis\n\n\n\n\n\n\n\n\n\n\nproposuissetis edictum amore fidei pro submouenda haereticorum intentione\nsecundum apostolicam doctrinam fratrum et coepiscoporum\nnostrorum interueniente consensu. quod quia apostolicae\ndoctrinae conuenit, nostra auctoritate confirmamus. textus\nautem epistolae talis est:\nUICTOR IUSTIXIAXU3 PIUS FELIX INCLITUS TRIUXIMIATOR SEMPER\nAUGUSTUS IOHANNI SANCTISSIMO ARCHIEPISCOPO ALIAE URBIS ROMAE\nET PATRIARCHAE. Reddentes honorem apostolicae sedi et uestrae\nsanctitati, quod semper nobis in uoto fuit et est, et ut decet\npatrem honorantes uestram beatitudinem omnia, quae <ad> ecclÂ»*siarum\nstatum pertinent, festinamus ad notitiam deferre uestrae\nsanctitatis, quoniam semper magnum nobis fuit studium unitatem\nuestrae apostolicae sedis et statum sanctarum dei ecclesiarum\ncustodiri, qui hactenus optinet et incommote permanet nulla intercedente\ncontrarietate, ideoque omnes sacerdotes uniuersi orientalis\ntractus et subicere et unire sedi uestrae sanctitatis properauimus.\net in praesenti ergo quae hic commota sunt, quamuis manifesta\net indubitata sint et secundum apostolicae uestrae sedis doctrinam\nab omnibus semper sacerdotibus firme custodita et praedicata.\nnecessarium duximus, ut ad notitiam uestrae sanctitatis perueniant.\nnec enim patimur quicquam, quod ad ecclesiarum statum pertinet,\nquamuis manifestum et indubitatum sit, quod monetur, ut non\netiam uestrae innotescat sanctitati, quia caput est omnium sanctarum\necclesiarum. per omnia enim, ut dictum est, properamus\nhonorem et auctoritatem crescere uestrae sedis.\nmanifestum igitur\nfacimus uestrae sanctitati, quod pauci quidam infideles et alieni\n\n\n\n\nsanctae dei catholicae atque apostolicae ecclesiae contradicere Iudaice\nausi sunt aduersus ea, quae ab omnibus sacerdotibus secundum\nuestram doctrinam recte tenentur et glorificantur atque praedicantur,\n< denegantes>\ndominum nostrum Iesum Christum, unig-enitum\nfilium dei et deum nostrum, incarnatum ex sancto spiritu et sancta\natque gloriosa uirgine et dei genitrice Maria, hominem factum\natque crucifixum, unum esse sanctae et consubstantialis trinitatis,\ncoadorandum et conglorificandum patri et spiritui sancto, consubstantialem\npatri secundum diuinitatem et consubstantialem nobis\neundem ipsum secundum humanitatem, passibilem carne, eundem\nipsum impassibilem deitate.\nrecusantes enim dominum <nostrum>\nlegum Christum unigenitum filium dei et deum nostrum fateri\nunum esse sanctae et consubstantialis trinitatis uidentur Nestorii\nmalam sequentes doctrinam, secundum gratiam dicentes eum filium-dei\net alium dicentes deum uerbum et alium Christum.\nomnes\nuero sacerdotes sanctae catholicae atque apostolicae ecclesiae et\nreuerentissimi archimandritae sacrorum monasteriorum sequentes\nsanctitatem uestram et custodientes statum et unitatem sanctarum\ndei ecclesiarum, quam habent ad apostolicam uestrae sanctitatis\nsedem, nihil penitus inmutantes de ecclesiastico statu, qui hactenus\noptinuit atque optinet, uno consensu confitentur et glorificant\n<praedicantes> dominum nostrum Iesum Christum,\nunigenitum\nfilium et uerbum dei et eum nostrum ante saecula et sine tempore\nde patre natum, in ultimis diebus descendisse de caelis et\nincarnatum ex spiritu sancto et sancta atque gloriosa uirgine\ndei genitrice Maria natum et hominem factum et crucifixum unum\nesse sanctae et consubstantialis trinitatis, coadorandum et conglorificandum\npatri et sancto spiritui.\nnec enim alium deum\nuerbum et alium Christum cognoscimus sed unum atque eundem\nipsum < consubstantialem patri secundum diuinitatem et> consubstantialem\nnobis eundem ipsum secundum humanitatem, passibilem\n\n\n\n\n\n\ncarne, eundem ipsum impassibilem deitate. ut enim est in diuinitate\nperfectus, ita idem ipse et in humanitate perfectus est: in\nuna enim subsistentia unitatem suscipimus et confitemur, quod\ndicunt Graeci τὴν καθ\\' ὑπόστασιν ἕνωσιν ὁμολγοῦμεν.\net quoniam\nunigenitus filius <et> uerbum dei ante saecula et sine tempore\nde patre natus, idem ipse et in ultimis diebus descendens de\ncaelis, incarnatus ex sancto spiritu et sancta atque gloriosa uirgine\net dei genitrice Maria et homo factus dominus noster Iesus\nChristus proprie et uere deus est, ideo et sanctam atque gloriosam\nuirginem Mariam proprie et uere dei matrem dicimus: non quia\ndeus uerbum principium ex ipsa sumpserit sed quod in ultimis\ndiebus descendit de caelis et ex ipsa incarnatus et homo factus\nnatus est.\nquem confitemur et credimus, sicut dictum est, consubstantialem\nesse patri secundum deitatem et consubstantialem\nnobis eundem ipsum secundum humanitatem, eiusdem miracula et\npassiones, quas sponte carne sustinuit, cognoscentes.\nsuscipimus\nautem sancta quattuor concilia, id est trecentorum decem et octo\nsanctorum patrum, qui in Nicaea congregati sunt, et centum\nquinquaginta sanctorum < patrum >, qui in hac regia urbe conuenerunt,\net sanctorum patrum, qui in Epheso primo congregati\nsunt, et sanctorum patrum, qui in Calchedona conuenerunt, sicut\nuestra apostolica sedes docet atque praedicat.\nomnes ergo sacerdotes\nsequentes doctrinam apostolicae uestrae sedis ita credunt et\nconfitentur <et> praedicant. unde properauimus haec ad notitiam\ndeferre uestrae sanctitatis per Hypatium et Demetrium beatissimos\nepiscopos, ut nec uestram sanctitatem lateat, quae a quibusdam\npaucis monachis male et Iudaice secundum Nestorii perfidiam\ndenegata sunt.\npetimus ergo uestrum paternum adfectum, ut uestns\nad nos destinatis litteris et ad sanctissimum episcopum huius\nalmae urbis et patriarcham uestrum fratrem, quoniam et ipse per\neosdem scripsit ad uestram sanctitatem festinans in omnibus consequi\nsedem apostolicam beatitudinis uestrae, manifestum nobis\n\n\n\n\nfaciatis, quod omnes, qui praedicta recte confitentur, suscipit\nuestra sanctitas et eorum, qui Iudaice ausi sunt rectam denegare\nfidem, condemnat perfidiam.\nplus enim ita (et)- circa uos omnium\namor et uestrae sedis crescit auctoritas et, quae ad uos < est),\nunitas sanctarum ecclesiarum inturbata seruabitur, quando per uos\ndidicerint omnes beatissimi episcopi horum, quae ad uos relata\nsunt, sinceram uestrae sanctitatis doctrinam. petimus autem uestram\nbeatitudinem orare pro nobis et dei nobis adquirere prouidentiam.\nET ALIA MANU: Diunutas te seruet per multos annos, sancte ac\nreligiosissime pater. i)at. VIII. Id. Iun. Constantino<poli domino>\nIustiniano perpetuo Augusto III consule.\nLiquet igitur, gloriosissime imperator, ut lectionis tenor\net legatorum uestrorum relatio patefecit, uos apostolicis\neruditionibus studere, cum religionis catholicae fidei ea\nsapitis. ea scribitis, ea populis fidelibus publicastis, quae\nsicut diximus, et sedes apostolica docet et patrum ueneranda\ndecreuit auctoritas et nos confirmauimus in omnibus. oportunum\n< est) ergo uoce clamare prophetica: iucundetur\ncaelum desuper, effundant montes iucunditatem\net colles laetitia laetabuntur.\nhaec igitur in tabulis\ncordis fideles scribere, haec ut pupillas oculorum conuenit\nobseruare. neque enim quisquam est, in quo Christi caritas\nferuet, qui tam rectae, tam uerae confessionis uestrae fidei\n\n\n\n\n\n\nrefragator existat, cum impietatem euidenter Nestorii et\nEutychis uel omnium haereticorum damnantes unam ueram\ncatholicam fidem domini et dei nostri saluatoris Iesu Christi\nmagisterio institutam et propheticis apostolicisque praedicationibus\nubique diffusam et sanctorum per totum orbem\nconfessionibus roboratam patrum atque doctorum sententiis\nadunatam et nostrae doctrinae consentaneam inconcusse atque\ninuiolabiliter deuota deo et pia mente seruatis. soli etenim\nuestris professionibus aduersantur, de quibus diuina scriptura\nloquitur dicens:\nposuerunt mendacium spem suam et\nmendacio operiri sperauerunt, et iterum, qui secundum\nprophetam dicunt domino: recede a nobis, uias tuas\nscire nolumus, proter quod Salomon dicit: semitas\npropriae culturae errauerunt, colligunt autem\nmanibus infructuosa.\nhaec <est> igitur uestra uera fides,\nhaec certa religio, hoc beatae recordationis, ut diximus, patres\nomnes praesulesque Romanae ecclesiae, quos in omnibus\nsequimur, hoc sedes apostolica praedicauit hactenus et inconuulse\ncustodiuit: huic confessioni, huic fidei quisquis contradictor\nextiterit, alienum a sancta communione, alienum se\nipse ab ecclesia iudicauit esse catholica.\nnos enim in Romana\nCyrum cum sequacibus suis inuenimus ciuitate, qui de\nAcoemetensi monasterio fuit: apostolicis suasionibus ad\nrectam fidem et uelut oues, quae perierant errantes, ad ouile\ncontendimus reuocare dominicum, ut agnoscerent secundum\nprophetam linguae balbutientes loqui, quae ad pacem sunt.\n\n\n\n\n\n\n<\nad) non credentes autem per nos primus apostolorum Esaiae\nprophetae uerba dicit: pergite in lumine ignis uestr\net flammae, quam accendistis, sed obduratum est cor\neorum, ut scriptum est, ut non intellegerent, et pastoris uocem\noues, quae meae non erant, audire minime uoluerunt. in quibus\nseruantes ea, quae ab ipsorum sunt statuta pontifice, eos\nminime in nostra communione recepimus et ab omni ecclesia\ncatholica esse iussimus alienos, nisi errore damnato doctrinam\nnostram quantocius sequi habita regulari professione signauerint.\naequum quippe est, ut, qui nostris minime oboedientiam\ncommodant statutis, ecclesiis habeantur extorres.\nsed\nquia gremium suum numquam redeuntibus claudit ecclesia,\nobsecro clementiam uestram, ut, si proprio errore deposito et\npraua institutione depulsa ad unitatem ecclesiae reuerti uoluerint,\nin nostra communione receptis indignationis uestrae remoueatis\naculeos et nobis intercedentibus benigni animi gratiam\ncondonate.\ndeum autem et saluatorem nostrum Iesum Christum\nexoramus, quatenus longaeuis et pacificis uos dignetur custodire\ntemporibus in hac uera religione et unitate et ueneratione\napostolicae sedis.\ncuius principatum ut Christianissimi et pii\nconseruatis in omnibus. praeterea, serenissime principum,\nlaudamus legatorum uestrorum personas, Hypatii et Demetrii\nfratrum et coepiscoporum nostrorum. quos clementiae uestrae\ngratos fore ipsa manifestauit electio: nam tantae causae\npondus non nisi perfectis in Christo potuissetis iniungere,\n\n\n\n\n\n\ntantae uero pietatis, tantae reuerentiae plenos affatus nisi per\namantes minime dignaremi destinare.\nET ALIA MANU: Gratia\ndomini nostri Iesu Christi et caritas dei patris et communicatio\nspiritus sancti sit semper uobiscum, amen, piissime fili.\nDat. VIII. Kal. April.\nDOMNO BEATISSIMO ET HONORABILI SANCTO FRATRI ET CON-\nSACERDOTI IOHANNI REPARATUS FLORENTINIANUS DATIANUS ET\nCETERI DUCENTI DECEM ET SEPTEM EPISCOPI QVI IN UNIUERSIS\nCONCILIIS APUD IUSTINIANAM KARTAGINEM FUIMUS. Optimam\nconsuetudinem praeteriti temporis, quam uiolenta captiuitas\nper annos centum dolentibus cunctis abstulerat, iterum seruare\ncupientes ad uniuersalem totius Africae synodum fideli deuotione\nconuenimus in illa Iustinianae Kartaginis basilica\ncongregationis nostrae primitias domino consecrantes, unde\nnostros patres tyrannus Huniricus expulerat. haec basilica\nFausti apud nos dicitur, multis martyrum corporibus insignita,\nquorum deus exaudiuit orationes, ut daret huius rei fiduciam\nsacerdotibus.\nibi igitur quantum singuli lacrimantibus gaudiis\nflere potuerint, cogitandum potius beatitudini uestrae dimittimus;\nin omnibus enim laetitiae spiritalis unus fuit adfectus:\nagere gratias omnipotenti deo, cuius gratia peccatoribus sine\nmeritis operum datur, et antidotum fidei salutaris nuper\nreconciliatis haereticis propinare.\ndefinitionibus autem Nicaeni\n\n\n\n\n\n\nconcilii publica lectione transcursis inter alia, de quibus nasci\ndebuit disputatio, requiri iam coeperat, quomodo Arrianorum\nsacerdotes ad catholicam fidem suscipi oporteat, utrumne in\nsuis honoribus an in laica communione: sic omnibus nobis\nunanimiter subito placuit sciscitari primitus beatitudinis\nuestrae sententiam. potest enim sedes apostolica. quantum\nsperamus, tale nobis interrogantibus dare responsum, quale\nnos approbare concorditer explorata ueritas faciat.\nex omnium\nquidem collegarum tacitis motibus nemini placere sensimus\nut in suis honoribus Arriani suscipiantur; uerumtamen conuenire\ncaritati cre<di>dimus, ut quid habeat sensus noster, in\npublicam notitiam nemo perduceret, nisi prius uel consuetudo\nnobis uel definitio Romanae ecclesiae \\'proderetur.\nhanc\nigitur nostrae salutationis epistolam per fratres et consacerdotes\nnostros Gaium et Petrum et per filium nostrum Liberatum\ndiaconum continuo destinauimus et auctoritatem uestrae\nbeatitudinis et gratiam debitis ob )sequiis honorantes: talis\nquippe es, qualem sancta sedes Petri merebatur habere\npontificem, dignus ueneratione, plenus dilectionis, loquens\nueritatem sine mendacio, nihil faciens arroganter. unde etiam\nlibera caritas uniuersae fraternitatis requirendum putauit\nconsilium tuum: respondeat, obsecro, mens illa sancto spiritu\nferuens affabiliter et ueraciter.\nnon solum enim de sacerdotibus\nsed de ipsis quoque paruulis apud eos baptizatis, utrum\nsoleant uel debeant ad clericatum, si petierint, adplicari,\nconsulimus. a multis enim facere istas frequenter petitiones\n\n* * concedimus nec negamus, donec habito uobiscum diligentiore\ntractatu legatio nostra reuertatur.\nillud etiam beatitudini\n\n\n\n\ntuae credimus intimandum, fratres aliquantos ex nostro collegio\nrelictis sine causa plebibus suis ad transmarinas nauigare\nsaepius regiones. hos diutius ecclesia tolerauit excusante eos\nuiolentia temporis mali. petimus nunc, ut quicumque forsitan\nepiscopus aut presbyter siue diaconus aut cuiuslibet inferioris\nordinis clericus sine nostra epistola uenerit et non adprobauerit\nse pro utilitate sanctarum ecclesiarum fuisse directum,\nsimilis erro( ni > iudicetur neque uestra communione dignus\nexistat. ut in omnibus et per omnia beatitudinis uestrae\ndisciplina laudetur.\nET ALIA MANIT: Uegetum te nostrique\nmemorem praestet omnipotens deus, domine frater.\nAGAPITUS EPISCOPUS REPARATO FLORENTINIANO DATIANO ET\nCETERIS EPISCOPIS PER AFRICAM CONSTITUTIS. Iamdudum quidem.\nfratres amantissimi, de prosperitatibus uestris repletum est gaudio os nostrum et lingua nostra exultatione;\nsed et nunc, cum litteras caritatis uestrae ad decessorem\nnostrum datas accepimus, pridem gaudia concepta renouamus\nbenedicentes dominum sempiternum, qui liberauit nos\nab inimicis nostris et de manu omnium, qui nos\noderunt. uobiscum enim recte nos dicimus, cum quibus et\ntribulati sumus. nam cum unum corpus ubique sit ecclesia.\net apud nos quippe principalia compatiebantur eius membra.\nuester enim maeror nostra fuit semper adflictio et de uestrorum\nomnium gemitu imperante caritate uisceribus frequentabamus\nsaepe singultus.\nquae cum ita sint, redeuntibus\n\n\n\n\n\n\nGaio et Petro fratribus et coepiscopis nostris atque Liberato\ndiacono filio nostro praeferimus sincerissimam concilii uestri\ncaritatem, quoniam, sicut et sapientes facere decebat et doctos,\ninmemores principatus apostolici non fuistis sed quaestionis\ninlatae uolentes uincla dissoluere ab eius sede requisistis,\nsicut decebat, aditum, cui potestas est indulta claustrorum.\nunde nos ea, quae de eiusmodi negotio in penetralibus patrum\nconstituta posuerunt, libenter aperimus et praesentibus adloquiis\ntranslata subnectimus, ut sine dubitatione possitis agnoscere\ntranscendi positos iamdudum terminos non licere. itaque si\nuitare uolumus offendiculum, quod a senioribus adnuntiatum\nest. hoc sequamur. carent enim excusatione, quos praemonitos\ncontigit excedere, et acerbitatem cumulant excessuum, quos\nignorantia non tuetur.\nhinc est ut, quia in tantum deus\nomnipotens erexit cornu salutis nobis in domo Dauid\npueri sui, ut de omnium, quorum iniquitati subiacuimus.\nreconciliatione tractemus, ita sollicite remedia debeamus\nadhibere, ne incolomitatis nostrae sit incommodum, quod\ncurantur, aut medicina subeat maculam de uulnere, cui\ntribuere uult salutem.\nsed eiusmodi, sicut et uobis cautissime\nuisum est, praestemus officium in obseruatione pastorum, ne,\ncum perdita uolumus congregare, pereamus et, cum sub\nnimia rela(xa>tione absoluimus, obnoxii, quod auertat dominus,\ncadamus in culpam, maxime cum priorum nostrorum sententia\nredeuntes ad nos ex Arrianis quolibet modo in qualibet\naetate illius pestilentiae labe pollutos tanta caritate in fide\ncomplexa est, eiusmodi iustitia sub dilectione redarguit, tanta\nratiocinatione de ambitu honoris exclusit, ut erubescerent\naliud magis quaerere quam redire.\nde eo uero, quod piissima\n\n\n\n\n\n\nconpunctione requisistis, utrum, etsi in officium suum non\ndebent suscipi aut eos non oportet omnino promoueri, alimoniorum\nsaltem utilitatibus adiuuentur, laudamus hortamur\namplectimur, ut re uera, quod eis promotio aut officium, in\nquo fuerint, abnegatur, canonum uos reuerentiam iudicent\nomnes adpetere quam gerere cupiditatis ardorem. uenientes\nigitur ad fidem sincerissimam nutriat humanitas, consoletur;\nprompta sit omnibus misericordia, in cuius remuneratione\ndictum est: beati misericordes, quia ipsi misericordiam\nconsequentur.\nillud quoque, quod catbolicos, qui\npraesunt aut militant ecclesiae, sine sacerdotum suorum litteris\nsuscipi a nobis minime debere mandatis, et canonibus est\ncongruum et disciplinae prodesse iudicamus ac fidei, quia\npermanendo in ecclesiis, in quibus militant, et ministerii sui\npoterunt adsiduitate in dei saluatoris nostri amore feruescere\net, quae in peruagatione reprehensibilia sunt, uitare. Dat.\nV. Id. Septembr.\nAGAPITUS REPARATO EPISCOPO CARTAGINENSI. Fraternitatis\ntuae litteris indicasti post epistolam decessori meo dirigendam\ninter nauigii suscipiendi moras, quas hiemis continuatae\ngenerabat asperitas, ordinationem nostram tibi omnipotentis\ndei beneficio nuntiatam et gratulatum te fraternitatis affectu.\n\n\n\n\n\n\n\n\nquia pontificatus mihi diuinitas indulsit officium.\nquod de\nsinceritate tua non sumus admirati; sic enim te nobis conloquii\ndirecti praesentauit adfectio, ut cum dilectionis tuae litteras\nrelegerem, te uiderem. quapropter ipsa te, qua uidi, mente\ncomplectens postulo misericordiam diuinitatis, ut et in uobis\nquietis reparata gratia fructificet et deus omnipotens, qui mihi\nsacerdotii dedit donum, <con )cedat et meritum.\npraeterea ad ea,\nquae Gaius atque Petrus fratres et coepiscopi nostri sed et\nLiberatus diaconus filius noster. ut apud nos agerent uerbo,\na fraternitate tua sibi iniuncta dixerunt, congruum putauimus\nuerbo dare responsum, quod per legatos nostros, si domino\nplacuerit, reddere non moramur.\nuniuersa praeterea, quae\ninimicorum peruersitas inuaserat, caritati tuae metropolitana\niura reparantes hortamur, ut ea, quae tuo uel aliorum nomine\nrescripsimus, uniuersis debeas innotescere, metropolitani quippe\nauctoritate suffultus, ne quis se excusabiliter asserat ignorare,\nquod sedis apostolicae principalitas canonum consideratione\nperscripsit. Dat. V. Id. Septembr. post consulatum Paulini\nu. c.\nAGAPITUS EPISCOPUS IUSTINIANO AUGUSTO. Licet de sacerdotii\nmei primitiis pietatis diuinae muneribus ad referendas essem\ngratias multipliciter obligatus, susceptis tamen, uenerabilis\nimperator, per Heraclium uenerabilem presbyterum filium\nnostrum uestrae serenitatis affatibus, quos aeterni fructus\nubertate plenissimos destinastis, uotorum meorum sunt in\ndomino gaudia geminata, quod adunatis felicitatis uestrae\n\n\n\n\n\n\nprouectibus tali mentis gloriosae proposito terrena uobis regna\nsubicitis, ut simul caelestia conquiratis.\ncuius rei non sunt\nambigua documenta, quando ita uestris, quae direxistis, oraculis\ncatholicae professionis lumen inradiat, ut etiam beatis\noperibus enitescat. siquidem illa est in deo nostro plena et\nfirma credulitas, quam spiritalium simul fructuum commendat\nubertas, sicut uas electionis adnuntiat dicens: in Christo\nIesu neque circumcisio aliquid ualet neque praeputium\nsed fides, quae per dilectionem operatur.\nquod enim maius fidei uestrae poterit opus existere, quam\nquod tantis apostolicam sedem caritatis et munificentiae titulis\neleuastis, ut ipsa etiam desideria sperantium transiretis? et\nquidem hoc in uobis olim, sicut ego quoque probaui, per dei\ngratiam semper floruit institutum, ut possibilitatis uestrae\nmeritum quantitas ostenderet praestitorum et ad hos prouectus\nindeptae momenta potentiae tenderetis, ut benignitas uobis\ningenita uota poscentium aut praeueniret aut uinceret.\nhinc\nest, quod usque ad principalis coronae fastigia et ultra nunc\nusque prosperis uestra tranquillitas successibus gloriatur nec\numquam caelestibus fraudabitur adiumentis, quia scriptum\nest: diligentibus deum omnia cooperanturin bonum.\nunde ego quoque piissima uestrae liber<al>itatis eloquia cum\ndeuotione gratulantis ecclesiae, sicut praecepistis, diuinis\nscripta feci ministeriis adhaerere, ut supernae maiestatis\noptutibus indefessis semper precibus ingerantur et ad impetrandas\nuobis retributiones uestras sit commemoratio sempiterna.\natque ideo, domine clementissime fili. obsequium\nsalutationis uberrimae reuerenter exsoluens spiritalis uos sinibus\ncaritatis amplector sperans, ut de mea deuotione, quantum in\n\n\n\n\n\n\nme est, in his, quae pro ecclesiasticae pacis unitate praecipitis.\nuos uobis potius, quae sunt catholica, promittatis iuxta hoc,\nquod dicit apostolus: ita quod in me est, promptum\nest et uobis, nec in aliquo eorum, in quibus licite possumus\noboedire, mansuetudinis uestrae nos adhortationibus credatis\nobsistere, quia, sicut gentium doctor asseruit, spem habeo\ncrescente fide uestra in uobis magnificari secundum\nregulam nostram. et ideo inmensas deo nostro gratias\nexhibeo, quod pro populi multiplicatione catholici tanto carL\ntatis ardore feruetis, ut, ubicumque uestrum propagatur\nimperium, regnum mox incipiat proficere sempiternum.\ncuius\nstudii beniuolentiae uehementius insistentes etiam nos in\nadquirendis eis, quos Arrianam significatis uitare uelle perfidiam\npaternae traditionis aestimatis declinare posse censuram, sci:\nlicet ut et in his honoribus, in quibus fuerunt apud haereticos,\nperseuerent et promoueantur ad alios. quapropter bonum hoc\nequidem et summa laude praecipuum, quod omnes ouili\ndominico per ueram fidem cupitis adgregare; sed non oportet\nnobis eos, qui non recte ingredi moliuntur, excipere beato\nPaulo apostolo commonente: nemini dantes ullam offensionem,\nut non uituperetur ministerium nostrum.\nquanta autem paternarum constitutionum, si sic recipiantur,\nquod absit, incurratur offensio, ne quid pietatem uestram\nlatere contingeret, ipsas quoque regulas credidi subnectendas,\nquae specialiter censuerant, ne quis talium reconciliatus aut\necclesiastici ordinis prouectibus augeatur aut desideret honores\nulterius possidere, quos se dubitare iam non debet culpabiliter\nadquisisse; ex quibus pietas uestra melius poterit aestimare,\nsi quo modo tam aperta et synodalia sedis apostolicae liceat\ninfringere constituta, cum sententia clamet apostoli: si tamen\n\n\n\n\n\n\nquae destruxi, eadem iterum aedifico, praeuaricatorem\nme ipse constituo. et ideo securus cum ipsius\napostoli uoce profiteor, quia confido in uobis et in domino\nquod nihil aliud sentiatis; etenim, sicut idem doctor\nasseruit, certus sum et ego de uobis, quod pleni\nestis bonitate, repleti omnis scientiae, ut possitis\ninuicem monere.\nsi igitur hi, de quibus indicastis, ad\nfidem rectam uenire festinant, nostrae fidei regulas sequi non\nabnuant dicente domino: si quis uult post me uenire,\nabneget se ipsum et sequatur me. quod si adhuc\nuituperandis honoris ambitionibus excitantur et pro lucro\nsanctae fidei humanae gloriae pati damna formidant, ipsi\npronuntiant necdum se a uitiis et errore discedere et nos\nmagis uelle suis excessibus implicare. de talibus ergo dicit\napostolus: aemulantur autem nos non bene sed\nexcludere uos uolunt, ut eos aemulemini.\nquae cum\nita sint, sancto studio uestro, quo ecclesiam catholicam\ncupitis ampliari, nihil ex hoc, si tales in clero non recipiantur.\ncredatis inminui apostolo praemonente: quid enim? si\nquidam eorum non crediderunt, numquid incredulitas\neorum fidem dei euacuauit? absit! nam\nlicet simili studio caritatis pro multiplicatione fidelium ille\nbeatus Petrus caelestis regni ianitor traheretur, qui ut Iudaeorum\nplures adquireret, a doctrina et tramite regulari in non\nrespuendo omni iudaismo descenderat, huic tamen ille iunior\nuinctus in domino Paulus se retulit obuiasse dicens: sed\ncum uidissem, quod non recte ingrediuntur ad\nueritatem euangelii, dixi Petro coram omnibus\n\\'si tu, cum sis Iudaeus, gentiliter uiuis, quomodo\n\n\n\n\n\n\ngentes cogis iudaizare?\n\\' haec ergo per omnia deo\ncordi uestro adsidente pensantes agnoscere poteritis non\noccasionem nos excusationis inquirere sed ea, quae pro officii\nnostri ratione transcendere non possumus, uobis humiliter\nintimare dicente apostolo: non enim possumus aliquid\ncontra ueritatem sed pro ueritate. unde et de Stephani\nepiscopi persona simul et causa non credatis alicuius nos\nstudio defensionis impelli (absit a quorumlibet mentibus\nChristianis, ut. in quacumque persona aut innocentiam redarguant\naut crimen absoluant), sed uniuersa, quae < ab) apostolica\nsede super hac sunt parte disposita, illo semper studio\nmanauerunt, quod principatui beati Petri uos quoque cupitis\nper omnia reseruari, scilicet ne in his, qui sedis eius audientiam\npostulassent, spreta ipsius reuerentia alterius sententia\nproueniret.\net ideo, quia clementia uestra salubriter offerre\ndignata est, ut a legatis nostris omne negotium retractetur,\nhanc operam his, quos in continenti dirigimus, deo auctore\nmandamus, ita tamen, ut iam nunc communione nostra uir\nreligiosus Achilles pro uestra iussione debeat gratulari; at\nuero de sacerdotio perfruendo, cum ad nos uniuersa, quae\nlegati nostri cognouerint, plenissima eorum fuerint relatione\nperlata, consideratis sanctorum canonum regulis, quas seruari\npraecipitis, sequenda firmius censebuntur.\nquod autem clementia\nuestra fratris et coepiscopi nostri Epiphanii dignata est\nexcusare personam, quia in praedicti Achillis consecratione\nuestra potius iussio quam illius ordinatio prouenisset, credimus,\nquod et ipse cognouerit iure culpatum, qui praeter alia, quae\n\n\n\n\n\n\n\n\n\n\ndereliquit, hoc certe excusare uix poterit, quod tam piissimo\net clementissimo principi, beati quoque Petri priuilegia\ndefensanti, non uel oportune uel importune suggessit,\nquid in hac parte sedis apostolicae reuerentiae deberetur.\nde\nquo simul negotio sed et de Iustiniana ciuitate gloriosi natalis\nuestri conscia nec non et de nostrae sedis uicibus iniungendis.\nquid seruato beati Petri, quem diligitis, principatu et uestrae\npietatis adfectu plenius deliberari contigerit, per eos, quos ad\nuos dirigimus, legatos deo propitio celeriter intimamus.\nsuperest\nut, sicut a beato Petro indesinenter exposcimus, de salute\net prosperitate uestri semper imperii gratulemur. Dat. Id.\nOctobr.\nEXEMPLAR LIBELLI PIISSIMI DOMINI NOSTRI IUSTINIANI IMPERATORIS\nQVEM DEDIT AGAPITO PAPAE CONSTANTINOPOLI DE FIDE.\nIN NOMINE POXIXI DEI NOSTRI IESU CHRISTI IMPERATOR CAESAR\nFLAUIUS 1USTINIANUS ALAMANNICUS GOTHICUS FRANCICUS GERIA-\nNICUS ANTICIS ALANICUS UANDALICUS AFRICANUS PIUS FELIX\nINCLITUS UICTOR AC TRIUMPHATOR SEMPER AUGUSTUS AGAPITO\nSANCTISSIMO AC BEATISSIMO ARCHIEPISCOPO ALMAE URBIS ROMAE ET\nPATRIARCHAE. Prima salus est rectae fidei regulam custodire et a\npatrum traditione nullatenus deuiare, quia non potest domini\nnostri Iesu Christi praetermitti sententia dicentis: tu es\nPetrus et super hanc petram aedificabo ecclesiam\nmeam. haec, quae dicta sunt, rerum probantur effectibus,\nquia in sede apostolica inuiolabilis semper catholica custoditur\n\n\n\n\n\n\n\n\nreligio.\nde hac igitur fide non cadere cupientes et patrum\nsequentes in omnibus constituta, id est trecentorum decem et\nocto sanctorum patrum, qui in Nicaea sunt congregati et\nsanctum mathema siue symbolum fidei exposuerunt, et centum\nquinquaginta sanctorum patrum, qui in Constantinopolitana\nciuitate conuenerunt et id ipsum sanctum mathema dilucidauerunt\natque manifestauerunt, et sanctorum patrum, qui in\nEpheso prima synodo congregati sunt, et sanctorum patrum,\nqui in <Cal>chedone conuenerunt, et quae in unaquaque earum\nde fide continentur sequentes dogmata, per quae omnis\naufertur haeresis impugnans sanctam et apostolicam ecclesiam,\net probantes per omnia atque amplectentes epistolas beatae\nmemoriae Leonis omnes, quas de fide Christiana conscripsit,\net confitentes unum eundemque Christum dominum filium\nunigenitum in duabus naturis id est in diuinitate et humanitate\ninconfuse incommutabiliter inseparabiliter agnoscendum,\nnusquam . sublata differentia naturarum propter unitionem\nmagisque salua proprietate utriusque naturae, et in unam\npersonam atque subsistentiam concurrentem et non in duas\npersonas partitum atque diuisum sed unum eundemque filium\nunigenitum deum uerbum dominum Iesum Christum, sicut\nante prophetae de eo et ipse nos Iesus Christus erudiuit et\nsanctorum patrum nobis symbolum tradidit:\nomnem haereticum\nanathematizamus, qui praeter haec, quae dicta sunt, sapuerunt\natque sapiunt, praecipue Nestorium haereticum Constantinopolitanae\nciuitatis quondam episcopum damnatum in synodo\nEphesia a beatae memoriae Caelestino papa urbis Romae et\n<a> sancto Cyrillo Alexandrinae ciuitatis antistite; et cum eo\nanathematizamus Eutychen et Dioscorum Alexandrinae quondam\nciuitatis episcopum damnatum in sancta synodo Calchedonensi,\nquam amplectentes sequimur, his coniungentes\n\n\n\n\n\n\nTimotheum parricidam Helurum cognominatum eiusque discipulum\net sequacem in omnibus Petrum Alexandrinum similiter\ncondemnantes.\nauersamur autem et <A>cacium quondam\nConstantinopolitanae urbis episcopum cohaereticum et sequacem\nhorum factum nec non <et perseuerantes in eorum communione\n> et participatione. quorum enim quis communionem\namplectitur, eorum et similem sententiam in condemnatione\nconsequitur. simili modo et Petrum Antiochenum condemnamus\ncum sequacibus suis et omnibus supra scriptis.\nquapropter,\nsicut praefati sumus, sequentes in omnibus sedem apostolicam,\nquae ab ea statuta sunt, praedicamus et profitemur ista\ninconcusse seruari et compellere, ut iuxta tenorem libelli\nistius omnes faciant episcopi, ut sanctissimi quidem patriarchae\nad uestram faciant sanctitatem, metropolitani uero patriarchis\net alii ut suis faciant metropolitanis, quatenus per omnia\nsancta catholica nostra ecclesia suam habeat firmitatem.\nET\nALIA MANU: Diuinitas te seruet per multos annos, sancte ac\nreligiosissime pater. Dat. XVII. Kalendarum Aprilium Constantinopoli\np. c. Belisari u. c.\nPrima salus est rectae fidei regulam custodire et a patrum\ntraditione nullatenus deuiare, quia non potest domini nostri\nIesu Christi praetermitti sententia dicentis: tu es Petrus et\nsuper hanc petram aedificabo ecclesiam meam.\n\n\n\n\n\n\n\n\nhaec, quae dicta sunt, rerum probantur effectibus, quia in\nsede apostolica inuiolabilis semper catholica custoditur religio.\nde hac igitur fide non cadere cupientes et patrum sequentes\nin omnibus constituta, id est trecentorum decem et octo\nsanctorum patrum, qui in Nicaea sunt <congregati et sanctum\nmathema> siue symbolum fidei exposuerunt, et centum quinquaginta\nsanctorum patrum, qui in Constantinopolitana ciuitate\nconuenerunt et id ipsum sanctum mathema dilucidauerunt\natque manifestauerunt, et sanctorum patrum, qui in Epheso\nprima synodo congregati sunt, et sanctorum patrum, qui in\nCalchedone conuenerunt, et quae in unaquaque earum de fide\ncontinentur sequentes dogmata, per quae omnis aufertur\nhaeresis impugnans sanctam et apostolicam ecclesiam,\net\nprobantes per omnia atque amplectentes epistolas beatae\nmemoriae Leonis omnes, quas de fide Christiana conscripsit,\net confitentes unum eundemque Christum dominum filium\nunigenitum in duabus naturis id est in diuinitate et humanitate\ninconfuse incommutabiliter inseparabiliter agnoscendum, nusquam\nsublata differentia naturarum propter unitionem magisque\nsalua proprietate utriusque naturae, et in unam personam\natque subsistentiam concurrentem et non in duas personas\npartitum atque diuisum sed unum eundemque filium unigenitum\ndeum uerbum dominum Iesum Christum, sicut ante prophetae\nde eo et ipse nos Iesus Christus erudiuit et sanctorum\npatrum nobis symbolum tradidit:\nomnem haereticum anathematizamus,\nqui praeter haec, quae dicta sunt, sapuerunt atque\nsapiunt, praecipue Nestorium haereticum Constantinopolitanae\nciuitatis quondam episcopum damnatum in synodo Ephesia a\nbeatae memoriae Caelestino papa urbis Romae et a sancto\nCyrillo Alexandrinae ciuitatis antistite: et cum eo anathematizamus\nEutychen et Dioscorum Alexandrinae quondam\n\n\n\n\nciuitatis episcopum damnatum in sancta synodo Calchedonensi,\nquam amplectentes sequimur, his coniungentes Timotheum\nparricidam Helurum cognominatum eiusque discipulum et\nsequacem in omnibus Petrum Alexandrinum similiter condemnantes.\nauersamur autem et Acacium quondam Constantinopolitanae\nurbis episcopum cohaereticum et sequacem horum\nfactum nec non et perseuerantes in eorum communione et\nparticipatione. quorum enim quis communionem amplectitur,\neorum et similem sententiam in condemnatione consequitur.\nsimili modo et Petrum Antiochenum condemnamus cum\nsequacibus suis < et omnibus> supra scriptis.\nquapropter. sicut\npraefati sumus, sequentes in omnibus sedem apostolicam. quae\nab ea statuta sunt, praedicamus.\nET ALIA MANU: Menas\nmisericordia dei presbyter et xenodocus suscipio praedictas\nsanctas quattuor synodos et omnia, quae in ipsis continentur,\ndogmata et epistolas papae Leonis, quas pro fide conscripsit,\net confiteor in duabus naturis, id est in diuinitate et humanitate,\nChristum deum nostrum inconfuse indiuise agnoscendum\net anathematizans omnes, qui praeter ea sapiunt, una cum\nomnibus, qui condemnati sunt, ut superius dictum est. subscripsi.\nAGAPITUS EPISCOPUS IUSTINIANO AUGUSTO. Gratulamur, uenerabilis\nimperator, quod tanto catholicae fidei ardore succenderis,\nut omnibus piissimae uitae uestrae temporibus piam\nsollicitudinem circa seruandam augendamque ecclesiarum\nconcordiam clementer adhibeas et unam fidem suaque per\n\n\n\n\n\n\nomnia firmitate consimilem omnibus populis Christianis cupias\npraedicari.\nnec mirum in eiusmodi clementiam uestram placita\ndeo cogitatione persistere, cum non alius imperii uestri beatior\nsit prouectus quam religionis augmentum. quapropter libenti\nhoc et prophetica uoce cantabo: repletum est gaudio os\nnostrum et lingua nostra exultatione, quod florentissimum\nprincipatum uestrum diuinis cotidie conspicimus\nbeneficiis adornari.\ncapis etenim, uenerabilis imperator, ut tuae\npietatis epistolam de fidei uestrae expositione nuper ad beatae\nmemoriae decessorem nostrum Iohannem Romanae sedis\nantistitem per Hypatium atque Demetrium episcopos destinatam\net a praefato praesule roboratam nostra quoque auctoritate\nfirmemus: laudamus, amplectimur; non quia laicis auctoritatem\npraedicationis admittimus sed quia studium fidei uestrae patrum\nnostrorum regulis congruens confirmamus atque roboramus,\nper quod iam et unitas prouenit ecclesiae et reliqua catholicae.\nmembra ecclesiae ad eius conpagem < uestrae > christianitatis\nconstantia reditura confidimus.\ncuius professionis uel epistolae\nuestrae tenorem inferius adnectentes studium, quod circa\ndeum integre geritis, nostra auctoritate firmamus, praedicantes\nhuiusmodi fidem omnibus patrum nostrorum regulis conuenire\net apostolicae sedis concordare dogmatibus, constituentes ut,\nsi quis nostrae catholicae fidei contraire temptauerit, quam\npro submouenda haereticorum suspicione paternis regulis\nconsonantem praesenti definitione firmamus, <a> sancta communione\nefficiatur extraneus.\nunde et Cyrum eiusque sequaces\niam ante pro hac insania ab ecclesiae catholicae communione\nsuspensos et in sua hactenus perfidia permanentes, nisi sub\nsatisfactione canonica doctrinam apostolicam fuerint consecuti,\n\n\n\n\n\n\nnullatenus patimur eos sacrae communioni restitui sed etiam\nut haereticos anathemati subicimus. <dignum etenim iudicamus, >\nut qui nostris constitutionibus parere contempserit, ecclesiasticum\nstatum puritatemque non maculet. textus autem\nepistolae hic est:\nIN NOMINE POMINL NOSTRI IESU CHRISTI DEI IMTERATOR CAESAR\nFL. IUSTINIANUS ALAMANNICUS GOTHICUS FRANCICUS GERXANICUS\nANTICUS ALANICUS UANDALICUS AFRICANUS PIUS FELIX 1XCLITUS\nUICTOR AC TRIUMPHATOR SEMPER AUGUSTUS AGAPITO SANCTISSIMO\nAC BEATISSIMO ARCHIEPISCOPO ALMAE URBIS ROXAE ET PATRIARCHAE.\nAnte tempus in hac regia urbe nostra quorundam\nde causa fidei extitit morbosa contentio, quam\nnos congrue respuentes interposito edicto repressimus.\net quia studii nostri est emergentes huiusmodi\ncausas ad apostolicae sedis uestrae referre\niudicium, eiusdem fidei, quamsequendamduximus,\ntenorem epistolae nostrae insertum ad beatae\nmemoriae decessorem uestrum Iohannem per\nHypatium et Demetrium uenerabiles episcopos\nmissa legatione direximus; quam pro integritate fidei memoratus decessor uester libenti gratulatione\nsuscipiens suo ac totius ecclesiae Romanae\nfirmauit adsensu. cuius epistolae nostrae tenor\nhuiusmodi est:\nUICTOR IUSTINIANUS PIUS FELIX INCLITUS TRIUMPHATOR SEMPER\nAUGUSTUS IOIIANNI SANCTISSIMO ARCHIEPISCOPO ALMAE URBIS ROMAE\nET PATRIARCHAE. Reddentes honorem apostolicae sedi et uestrae\n\n\n\n\nsanctitati, quod semper nobis in uoto fuit et est, et ut decet\npatrem honorantes uestram beatitudinem omnia, quae ad ecclesiarum\nstatum pertinent, festinamus ad notitiam deferre uestrae sanctitatis,\nquoniam semper magnum nobis fuit studium unitatem uestrae\napostolicae sedis et statum sanctarum dei ecclesiarum custodiri,\nqui hactenus optinet < et incommote permanet> nulla intercedente\ncontrarietate, ideoque omnes sacerdotes uniuersi orientalis tractus\net subicere et unire sedi uestrae sanctitatis properauimus.\net in\npraesenti ergo quae hic commota sunt, quamuis manifesta et indubita<ta>\nsint et secundum apostolicae uestrae sedis doctrinam ab\nomnibus semper sacerdotibus firme custodita et praedicata, necessarium\nduximus, ut ad notitiam uestrae sanctitatis <per>ueniant. nec\nenim patimur quicquam, quod ad ecclesiarum statum pertinet,\nquamuis manifestum et indubitatum sit, quod mouetur, ut non\netiam uestrae innotescat sanctitati, quia caput est omnium sanctarum\necclesiarum. per omnia enim, ut dictum est, properamus honorem\net auctoritatem crescere uestrae sedis.\nmanifestum igitur facimus\nuestrae sanctitati, quod pauci quidam infideles et alieni sanctae dei\ncatholicae atque apostolicae ecclesiae contradicere Iudaice ausi sunt\naduersus ea, quae ab omnibus sacerdotibus secundum uestram\ndoctrinam recte tenentur\net glorificantur atque praedicantur, denegantes\ndominum nostrum Iesum Christum, unigenitum filium dei\net deum nostrum, incarnatum ex sancto spiritu et sancta atque\ngloriosa uirgine et dei genitrice Maria, hominem factum atque\ncrucifixum, unum esse sanctae et consubstantialis trinitatis, coadorandum\net conglorificandum patri et spiritui sancto, consubstantialem\npatri secundum diuinitatem et consubstantialem nobis eundem\nipsum secundum humanitatem, passibilem carne, eundem ipsum\nimpassibilem deitate.\nrecusantes enim dominum nostrum Iesum\nChristum unigenitum filium dei et deum nostrum fateri unum esse\nsanctae et consubstantialis trinitatis uidentur Nestorii malam\nsequentes doctrinam, secundum gratiam dicentes eum filium dei et\nalium dicentes < deum) uerbum et alium Christum.\nomnes uero\nsacerdotes sanctae catholicae atque apostolicae ecclesiae et reuerentissimi\narchimandritae sacrorum monasteriorum sequentes sanctitatem\nuestram et custodientes statum et unitatem sanctarum dei ecclesiarum,\nquem habent ad apostolicam uestrae sanctitatis sedem, nihil\n\n\n\n\npenitus inmutantes de ecclesiastico statu, qui hactenus optinuit\natque optinet, uno consensu confitentur et glorificant praedicantes\ndominum nostrum Iesum Christum, unigenitum filium et uerbum\ndei et deum nostrum ante saecula et sine tempore de patre natum,\nin ultimis diebus descendisse de caelis et incarnatum ex spiritu\nsancto et sancta atque gloriosa uirgine dei genitrice Maria\nnatum et hominem factum et crucifixum unum esse sanctae et\nconsubstantialis trinitatis, coadorandum et conglorificandum patri et\nsancto spiritui.\nnec enim alium deum uerbum et alium Christum\ncognoscimus sed unum atque eundem ipsum consubstantialem patri\nsecundum diuinitatem et consubstantialem nobis eundem ipsum\nsecundum humanitatem, passibilem carne, eundem ipsum impassibilem\ndeitate. ut enim est in diuinitate perfectus, < ita idem ipse\net in humanitate perfectus> est: in una enim subsistentia unitatem\nsuscipimus et confitemur, quod dicunt Graeci rfjv ϰαϑ uzoataoiv\n<evo)3iv> όμολογοσμεν.\net quoniam unigenitus filius et uerbum dei\nante saecula et sine tempore de patre natus, idem ipse et in\nultimis diebus descendens de caelis, incarnatus ex sancto spiritu\net sancta atque gloriosa uirgine et dei genitrice Maria et homo\nfactus dominus noster Iesus Christus proprie et uere deus est,\nideo et sanctam atque gloriosam uirginem Mariam proprie et uere\ndei genitricem dicimus: non quia deus uerbum principium ex ipsa\nsumpserit sed quod in ultimis diebus descendit de caelis et ex\nipsa incarnatus et homo factus natus est.\nquem confitemur et\ncredimus, sicut dictum est. consubstantialem esse patri secundum\ndeitatem et consubstantialem nobis eundem ipsum secundum\nhumanitatem, eiusdem miracula et passiones, quas sponte carne\nsustinuit, cognoscentes;\nsuscipimus antem sancta quattuor concilia,\nid est trecentorum decem et octo sanctorum patrum. qui in Nicaea\ncongregati sunt, et centum quinquaginta sanctorum patrum, qui in\nhac regia urbe conuenerunt, <et sanctorum patrum, qui in Epheso\nprimo congregati sunt, et sanctorum patrum, qui in Calchedona\nconuenerunt, > sicut uestra apostolica sedes docet atque praedicat,\nomnes ergo sacerdotes sequentes doctrinam apostolicae uestrae\nsedis ita credunt et confitentur et praedicant. unde properauimus\nhaec ad notitiam deferre uestrae sanctitatis per Hypatium et\n\n\n\n\nDemetrium beatissimos episcopos, ut nec uestram sanctitatem lateat,\nquae a quibusdam paucis monachis male et Iudaice secundum\nN estorii perfidiam denegata sunt.\npetimus ergo uestrum paternum\naffectum, ut uestris ad nos destinatis litteris et ad sanctissimum\nepiscopum huius almae urbis et patriarcham uestrum fratrem,\nquoniam et ipse per eosdem scripsit ad uestram sanctitatem\nfestinans in omnibus consequi sedem apostolicam beatitudinis\nuestrae, manifestum nobis faciatis, quod omnes, qui praedicta recte\nconfitentur, suscipit uestra sanctitas et eorum! qui Iudaice ausi\nsunt rectam denegare fidem, condemnat perfidiam.\nplus enim ita\net circa uos omnium amor et uestrae sedis crescit auctoritas et,\nquae ad nos est, unitas sanctarum ecclesiarum inturbata seruabitur,\nquando per uos < di) dicerint omnes beatissimi episcopi horum, quae\nad uos relata sunt, sinceram uestrae sanctitatis doctrinam. petimus\nautem uestram bi-atitudinem orare pro nobis et dei nobis adquirere\nprouidentiam.\nEXEMPLAR SUBSCRIPTIOXIS : Diuinitas te seruet per\nmultos annos, sancte ac religiosissime pater. Dat. VIII. Iduum\nIuniarum Constantinopoli domino Iustiniano perpetuo Aug. III\nconsule.\nQuam ob rem petimus sanctitatem uestram, ut\nmemoratam epistolam uestra auctoritate firmetis\net Cyrum uel similes eius a communione habeatis\nalienos, donec statutis sanctitatis uestrae obtemperent.\nEXEMPLAR SUBSCRIPTIONIS: Diuinitas te\nseruet per multos annos, sancte ac religiosissime\npater. Dat. pridie Id. Martiarum Constantinopoli\npost consulatum Belisari u. c.\nHuic igitur, ut praedictum est, confessioni et huic fidei\nquisquis contradicere praesumpserit, a catholica se communione\nnouerit alienum. Dat. XV. Kal. April. Constantinopoli post\nconsulatum Belisari u. c.\nGLORIOSISSUIO ET CLEMENTISSIMO FILIO IUSTINIANO AUGUSTO\nUIGILIUS EPISCOPUS. Litteris clementiae uestrae glorioso uiro\nfilio nostro Domnico ex consule atque patricio deferente\nadsueta ueneratione susceptis iucunditate multiplici uniuersali\necclesiae gaudendum esse perspeximus, quod Christianam\nfidem, qua diuina trinitas honoratur et colitur, in nullo\ndissimilem, in nullo permittitis esse discordem et f ante\nclementissimo imperio uestro dei, cui seruiendo regnatis et\nregnando seruitis, gratiam indefessis cumulatis operibus, ut\nin his, quae uobis pro integritate < et> deuotione fidei uestrae\ndominus singulari pietati concessit, agnoscantur iuste ac\nconuenienter impleri, quae praedicatio docet apostoli, quia\nsancti per fidem uicerunt regna. qualia enim regna plus\narmis fidei quam corporea fortitudine uiceritis, docet inmensitas\ngentium subiectarum, quae quanto maior adsurgit numero,\ntanto mystici solius perfecta operatione miraculi superatur.\nunde nos in domino nimium conuenit gloriari, quod non\nimperialem solum sed etiam sacerdotalem uobis animum\nconcedere sua miseratione dignatus est, ut, quod omnes\npontifices antiqua in offerendo sacrificio traditione deposcimus,\nexorantes, ut catholicam fidem adunare, regere dominus et\ncustodire toto orbe dignetur, summis hoc pietas uestra uiribus\n<uideatur> effecisse, cum per omnes regni uestri partes et\nuniuersos fines terrae eam fidem, quam per uenerabiles\n\n\n\n\n\n\nsemperque Christianae confessionis iud:cio complectendas\nNicaenam Constantinopolitanam Ephesenam primam sed et\nCalcedonensem synodos constat inreprehensibiliter solidatam,\ninconcussa iubeatis pace seruari nec Christiano quemquam\nuocabulo nuncupetis, qui se a praefatarum synodorum unitate\nseiungit, et, qui fidem earum non omnibus uiribus omnique\ndefendit adnisu, non iudicandum sed iam iudicatum potius\naestimetis.\ncui non ergo sacerdotum iucundam exultationem et\ngaudia infinita conciliet, quod insertum per dei nostri gratiam\ncordi uestro lumen euangelicae ueritatis perniciosorum atque\nhaereticorum dogmatum nocte discussa uniuersali resplendet\necclesiae? absit ergo a nobis, ut, quod omnibus fratribus et\ncoepiscopis nostris generare gaudium profitemur, nostrum non\naut cum omnibus misceatur aut, quod magis dignum est.\nsupra cunctos emineat.\nex qua re deuota, uenerabilis\nimperator, gratulatione suscepimus, quod ardore fidei et suauis\niracundiae commotione succensi nobis. etiam pios direxistis\nadfatus, in quibus beatae recordationis Caelestinum atque\nLeonem apostolicae sedis praesules, qui singulas haereses pro\ndiuina sibi dispensatione commissa cum synodali aggregatione\ndamnantes, quid cuncti generaliter sequi debeant Christiani,\nmansura in aeuum lege sanxerunt, laudabili commemorastis\naffectu. quorum probabilia constituta sanctae recordationis\nHormisda atque Iohannes senior nec non et Agapitus decessores\nnostri per omnia conseruantes uniuersos Nestorianae\natque Eutychianae sequaces haeresis iustae mucrone sententiae\nperculerunt.\nquod nos summis uiribus sequi summoque adnisu\ndefendere pietatis uestrae clementia indubitanter agnoscat; sed\net beati Leonis epistolas ad sanctae recordationis Flauianum\n\n\n\n\ntunc Constantinopolitanae ciuitatis antistitem nec non et ad\nclementissimae memoriae Leonem principem destinatas, quibus\nhaereticorum, id est Nestorii atque Eutychetis, perfidiam\nrationabili assertione deo sibi aspirante confudit, omnino\namplectimur et qua oportet caritate defendimus. et quamuis\nnos animi fideique nostrae deo custodiente sinceritas contra ea\nnullatenus uenire permittat, perpendere tamen debet uestrae\npietatis admiranda prudentia, quia non digni censentur antistites,\nqui praefatorum praesulum sedis apostolicae inuiolabiliter\nminime constituta seruauerint.\nhaec ergo, quae de fide a\npatribus sanctarum quattuor synodorum et a designatis beatae\nrecordationis papae Leonis epistolis atque a supra scriptorum\nprodecessorum nostrorum constitutis sunt uenerabilibus definita,\nper omnia nos sequentes et eorum doctrinae contrarios probabili\napostolicae sedis auctoritate damnantes anathematizamus eos,\nquicumque de fidei eius expositione uel rectitudine aut disputare\nperuerse aut < in >fideliter dubitare temptauerit, et contra eadem\nsentientes, quae de fide in Nicaena Constantinopolitana atque\nEphesena prima sed et Calchedonensi sanctissimis synodis nec\nnon et beatae recordationis prodecessoris nostri Leonis epistolis.\nquarum fecimus mentionem, uel uniuersis, quae ipsius sanxit\nauctoritas, continentur, catholicae fidei unitate secernimus\namplectentesque et in omnibus comprobantes fidei uestrae\nlibellum, quem nostri obsequii famulatu tunc decessori nostro\nbeatae recordationis Agapito pietas uestra orthodoxa deuotione\ncontradidit, in quo ea, quae mente geritis, ad eruditionem\nfuturae aetatis scripturae quoque testimonio declarastis, nihilque\na saepe dictorum prodecessorum nostrorum fide deuiantes\n\n\n\n\nsub qualibet occasione seruamus, nisi forte si haeresis,\nin qua\nuolutantur, amputata caligine supra scriptae fidei ueritatem\npaenitentiae competentis uoluerint correctione sectari et damnatis\nomnibus, quae contra ea, quae praefati sumus, prauissima\nquidam impietate dixerunt, susscriptionibus suis et propriis\nuocibus cunctos haereticorum respuentes errores canonica\nfuerint destrictione conuersi, ut tunc communionis sacrae\nmysterium mereantur, dum omnia, quae praefati sumus,\ncanonica et apostolica. destrictione compleuerint, quia nos\nnulli corrigenti se paenitentiae locum conuenit amputare.\nin his uero, in quibus Menam fratrem et coepiscopum nostrum\nmemorem libelli sui, quem decessori nostro beatae memoriae\nAgapito ordinationis suae tempore uestrae clementiae consensu\nporrexerat, sequentem re uera sedis apostolicae disciplinam\nhaereticis inferius comprehensis. id est Seuero Antiocheno,\nPetro Apameno. Anthimo, qui etiam ecclesiam Constantinopolitanam\npraua ambitione peruaserat, Zorae, sed et Theodosio\nAlexandrino et Constantino Laudicensi atque Antonino Uersetano\nEutychianae haeresis sed et Dioscori, qui in Calchedonensi\nsynodo inter alios legitur fuisse damnatus, defensoribus\natque sequacibus anathema dixisse pietas uestra mandauit,\nin\nnullo quidem a nobis moleste suscipitur a praedicto fratre\nnostro uel a quolibet alio in haereticos dicta damnatio sed et\nlibenter amplectimur et sedis apostolicae auctoritate firmamus,\ncomplices damnatorum simili anathematis ultione plectentes,.\nea uidelicet ratione, ut, sicut supra meminimus, secundum\npraesulum sedis apostolicae constituta his, qui resipuerint et\n\n\n\n\npraecedentium synodorum uel supra scriptorum apostolicae\nsedis pontificum susceperint constituta, paenitentiae et communionis\naditum reseremus.\nsed quia nouimus potius plus\nillos, qui haereticam perfidiam destruunt, sibi magis praestare\nerrantium uitando consortium quam sententiae supra scriptorum\npatrum multipliciter solidatae aliquid firmitatis adiungere,\nquam constat suis indubitate uiribus deo auctore subsistere,\nideo hactenus tamquam non nouiter latam damnationem\nminime arbitrati sumus nouo aliquo indigere responso. qui\nenim haeresum, quas supra meminimus, uel omnium aliarum,\nquae apostolica sunt definitione et constitutione damnatae,\nfuerint sectatores inuenti, non tantum ex noua lege sed ex\nipsa auctorum suorum iam pridem damnatione perculsi sunt.\net licet pietatem uestram aliter de taciturnitate nostra suspicari\nuel intellegere uoluerit malignus interpres, nos tamen,\nquos beatus Petrus apostolus omni poscenti rationem reddere\npia traditione constituit, libente animo christianitati uestrae\nsatisfaciendum esse perspeximus suppliciter sperantes, ut\nnullius subripientis insidiis priuilegia sedis beati Petri apostoli\nChristianissimis temporibus uestris in aliquo permittatis\nimminui, quae si turbentur, quod non credimus, aut minuantur\nin aliquo, uiolatae fidei instar ostendunt. scit enim sapientiae\nuestrae pietas singularis illam se auctoritatem ipsius\nbeati apostoli retributione modis omnibus merituram. quam\nuel in illius priuilegiis uel in nostra humilis uestri < serui>\nseruaueritis deo uobis aspirante persona.\ntamen ut cuncta\npietatem uestram informent et nihil pro callidi insidiatoris\nastutia ulterius relinquatur ambiguum, beatae recordationis\nprodecessoris nostri papae Leonis quae diuersis ad Orientem\n\n\n\n\n\n\nsunt directa temporibus constituta, quanta de plurimis in\npraesenti necessaria credidimus, superadiecimus rogantes per\nipsum, cuius causas integre agere festinatis et cupitis christianitatis\naffectu, ut uniuersa legere pietas uestra dignetur nec\naliquid supersit, quod minime relegatur. scio enim quia, si\ndeus uobis legendi dederit uoluntatem, ita cuncta tractantes\nsapientia nobis singulariter a deo concessa disponitis, ut neque\nde religione neque de aliquo praeiudicio quilibet fidelium\nsacerdotum possit in qualibet parte uexari.\nrationem nos igitur,\nprout christianitatis uestrae meritum postulabat, in quantum\nualuimus, reddidisse sufficiat, quamuis nos nihil contra\nsynodalia uel decessorum nostrorum praesulum sedis apostolicae\nconstituta aut commisisse aliquid aut temptasse quisquam\nlicet astutus et suptilis inueniet. ea uero. quae fidei catholicae\nuel animae uestrae expediunt, de qua, sicut nouit pietas uestra,\net pro sacerdotali officio et pro multiplicibus praestitis\nclementiae uestrae causam plus aliis habeo cogitandi, suggere<re>\nnon omitto:\nin primis supplicantes et ipsius beati Petri\napostoli, quem diligitis, intercedente suffragio postulantes, ut\nsemper huc ad sedem apostolicam pro disponendis rei publicae\nuestrae utilitatibus orthodoxas et deo placitas et rugam aut\nmaculam fidei non habentes dignemini destinare personas. per\nquas et ea, quae publico uestro conueniunt, salubriter ordinentur\net pro animae uestrae mercede catholicae disciplinae\nin nullo conturbetur integritas, ut uniuersi re uera illud gratiae\ncaelestis munus iam, sicut et credimus, pietatem uestram\nhabere cognoscant, quod Salomon adhuc a domino postulabat\ndicens: dabis seruo tuo cor audire et iudicare\npopulum tuum in iustitia et intellegere inter\nmalum et bonum.\net quia per filium nostrum Domnicum\npraesentium portitorem quaedam uerbo suggerenda mandauimus,\n\n\n\n\n\n\n\n\n\n\nsperamus, ut ea aspirante uobis domino et libenter audire\ndignemini et maxime, quae ecclesiasticae paci ac dehinc generalitatis\nquieti profutura sunt, consueta christianitate uel\nprouidentia disponatis.\nDILECTISSIMO FRATRI MENAE UIGILIUS. Licet uniuersa, prout\ndeo auxiliante potuimus et credidimus expedire, domno filio\nnostro serenissimo et Christianissimo imperatori de ecclesiasticis\ncausis nostrae insinuationis sermo suggesserit, necessarium\ntamen iudicauimus et caritati uestrae per Christianissimi\nfilii nostri patricii Domnici personam scripta dirigere.\nquibus\nnos grandi exultatione et gaudio suscepisse cognoscite, quod\nNicaenam Constantinopolitanam Ephe<senam primam et Chalcedonensem)\nsanctissimas synodos, in quibus fidei orthodoxae\natque apostolicae fundamenta monstrantur, sicut pollicitationis\nuestrae tunc ad decessorem nostrum sanctae recordationis\nAgapitum lectio data testatur, inuiolabiliter uos asseritis\ncustodire et maxime beati Leonis prodecessoris nostri sequi\nin omnibus constituta. quid enim caritati tuae dignius honorique\nconueniat, nisi a Romanorum praesulum non deuiare\ndoctrina? aut quid nobis iucundius quidue sit gratius quam\nillos in Christi domini et saluatoris nostri caritate conplecti,\nqui maiorum nostrorum et decessorum facta custodiunt?\nunde spiritaliter salutantes et hortamur et, qua nos conuenit\naffectione, incessanter adloquimur, ut illius normam, illius\nammonitionem, illius, sicut et promisisti et indicas, sequaris\n\n\n\n\n\n\nin omnibus constituta. plena sunt enim de praedicti prodecessoris\nnostri sanctae et uenerandae recordationis Leonis <scriptis >\nuestrae fraternitatis scrinia, quae ad prodecessores tuos\nleguntur ab eodem destinata pontifice, itemque et nostris\ndecessoribus quae uestri promiserint, releguntur.\nsed haec\ndixisse sufficiat; apostoli namque sermo ante oculos nostros\nest, qui dicit: sapientiam loquimur inter perfectos.\nde his uero, quibus te memorem libelli, quem supra scripto\ndecessori nostro tradideras, et sequentem apostolicae constituta\ndoctrinae in haereticos inferius comprehensos, id est in\nSeuerum Antiochenum, Petrum Apamenum, Anthimum quoque\nperuasorem Constantinopolitanae ecclesiae, Zoram, sed et\nTheodosium Alexandrinae ciuitatis nec non et Constantinum\natque Antoninum Bessentanum Eutychianae haeresis sed et\nDioscori, qui in Calchedonensi synodo inter alios legitur fuisse\ndamnatus, defensoribus atque sequacibus anathema dixisse\ncognouimus (in quibus non aliquid sententiae olim a patribus\ndecretae iunxisti t et talibus praesulibus beati Petri uicariis\nin auctores haeresum ipsos data sententia penitus indigebat,\nquia qui damnatae haeresis sectator agnoscitur, non tantum\nex nouella lege sed ex ipsa iam auctoris sui damnatione perculsus\nest), grate tamen et libenter amplectimur et auctoritatis\nsedis apostolicae, cui nos deus praesidere uoluit, interpositione\nfirmamus et uniuersi eorum complices uel omnes\nhaeretici pari damnationis sententiae subiacebunt:\nhoc tantummodo,\nsicut apostolicae moderationi conuenit, per omnia\n\n\n\n\n\n\n\n\nreseruantes, ut si uel eorum uel quorumlibet errantium quis\nagnita catholicae fidei ueritate paenitentiam agens reuerti\nuoluerit et haeresis, in qua uolutatur, errore concepto\nscripturae quoque professione uniuersam errorum suorum ac\ncomplicum damnauerit prauitatem et apostolicae sequens\ninstituta doctrinae anathema dixerit ei, qui uel praedictas\nquattuor synodos in fidei causa non sequitur uel beatae\nrecordationis prodecessoris nostri Leonis uenerabilia constituta\nin omnibus non confitetur et non omnibus uiribus omnique\nanimi sequitur puritate, tunc communioni nostrae, quam nulli\nnos negare conuenit paenitenti, sub apostolica et canonica,\nsicut praefati sumus, satisfactione modis omnibus aggregetur,\nquia redemptor noster non uenit aliquem perdere sed omnes pro\nsua pietate saluare.\nET MANU DOINI PAPAE: Deo\niuuante per ipsius gratiam Uigilius episcopus sanctae ecclesiae\ncatholicae urbis Romae has scidas epistolarum supra scriptarum,\nquas ego deo iuuante dictaui, ipso auxiliante recognoui atque\nsuscripsi.\nET ALIA XANU SUSCRIPTIO PATRICII DOINICI:\nFlauius Domnicus u. c. comes domesticorum ex consule ac\npatricius has scidas a beatissimo atque apostolico papa\nUigilio in causa fidei factas ad domnum nostrum Iustinianum\npiissimum et Christianissimum principem sed et ad Menam\nuirum beatissimum Constantinopolitanae archiepiscopum ciuitatis\nrelegens conferens consentiensque suscripsi die XV. Kal.\nOctbr. Iustino u. c. consul.\nPAPAE GELASII CONTRA PELAGIANAM HAERESIM. GELASIUS EPISCOPUS UNIUERSIS EPISCOPIS PER PICENUM IN\nDOMINO SALVTEM. Barbaricis hactenus dolebamus incursibus\nmaxime uicinas urbi prouincias et bellorum saeua tempestate\nuastari, sed quantum inter ipsa recentium calamitatum feruentia\npericula comperimus, perniciosiorem diabolus Christianorum\nmentibus labem quam corporibus hostilis feritas\nirrogauit. quod malum principaliter illarum regionum respicit\nsacerdotes, qui tanta segnitia tantaque ministerii dissimulatione\nsuscepti commissarum sibi neglegunt regimen animarum,\nut eas etiam ab exiguis quibusque bestiolis lacerari sub\nconspectibus suis impune patiantur, quin immo subrepentes\nnequitias confouendo et deprauatoribus adquiescendo fidelium\nnon solum minime retrahant sed ipsi magis praebeant proprio\nnutrimenta perditionis exemplo.\nquid autem tales essent acturi\npontifices, si, quod absit, uel aliqua noua pestis et primitus\nignorata prorumperet uel ingeniis acrioribus sensibusque uersutis\naut aliqua saecularium doctrinarum peritia callidis sacrilega\nblasphemiarum dicta promerentur, qui tam ueteris erroris\ndetrita commenta tamque maioribus ecclesiarum magistris\nquam etiam nostra aetate conuicta non recolunt nec refutant\natque ab imperitis stultisque prolata non respuunt?\ngratias\nomnipotenti deo, quoniam suorum corda per huiusmodi personas\nexaminat, qui hoc ipsum uirus nesciunt, quod locuntur.\nnam quid facerent populorum praesules sub astutioribus inimicis,\nqui se subiciunt libenter indoctis, quando utique,\netiamsi tanta erat in rectoribus dominici gregis prorsus\n\n\n\n\nignauia, ut nec tam uilem hebetemque personam possint uel\nintellegere uel frenare, pastorali cura debuerint a nobis\ncognoscenda perquirere quam suasionibus inconsideranter\nabsurdis facilem summittere uoluntatem?\noblatus est enim\nnobis miserabilis senex Seneca nomine, qui non modo totius\nsit eruditionis alienus sed ipsius quoque intellegentiae communis\nprorsus extraneus, in Pelagianae uoraginis caeno, sicut\nde quibusdam in Apocalypsi legimus, uelut una ranarum\nimprudenter immersus inque illa faece horribiliter uolutatus,\nnullatenus, inde qualiter emergere posset, inueniens, quia\npuritatem relinquens catholicae ueritatis, quanto se per lubricum\nfalsitatis conatur adtollere, tanto magis eius lutosis\nfoueis circumclusus obruitur, de illis unus existens, de quibus\nPetrus dicit apostolus: hi uero uelut inrationabilia\npecora naturaliter in captionem et in perniciem\nin his, quae ignorant, blasphemantes in corruptione\nsua peribunt recipientes mercedem iniustitiae.\nre uera enim sic eius stolidus et obtunsus est animus, ut de\nhis uenenis, quae male hausit et uomuit, nullam rationem uel\naccipere ualeat omnino uel reddere sed induratus obcaecatione\ndiabolica sibique iam traditus cordis sui funesta sit obstinatione\ndamnatus nihilque supersit ei, nisi ut deus noster, qui\ndixit, quae hominibus impossibilia uidentur, apud se esse\nfacilia, huiusmodi mentem potenti compunctione transfigat, ut\nsecundum beatum apostolum Paulum resipiscat<a>diaboli\nlaqueis, <a quo) captiuus detinetur sententia\ndiuini diuini.\nmulta illi, quae de Pelagianis sensibus nec\n\n\n\n\n\n\ninsomnis omnino contigerat, nos magis pate facta prodidimus\neaque dudum conuicta fuisse monstrauimus; haec etiam ipsa,\nquae idem proferre uidebatur, olim et ab haereticis Pelagianis\nin medium producta docuimus et a catholicis praedicatoribus\ncompetenter elisa. Pelagium Caelestium Iulianum ceterosque\ncomplures oratoriae facundiae uiros in hac adsertione probauimus\nfuisse conuictos et tam ecclesiasticis constitutis quam\nimperialibus percussos fuisse praeceptis; proinde istum ferre\nnon posse firmauimus, in quibus illi tales st>antique prostrati\nsunt, qui nec ipsa, quae ab illis sunt disputata, uel intellectu\ncapere uel eloquio simili possit adstruere. sed, ut dictum est,\ndiabolica mens inspiratione possessa in profundum ueniens\niam malorum ad remedia nulla consentit.\nquapropter de\ninnumeris blasphemiarum generibus, quas auctores Pelagianae\nhaeresis ediderunt, tria. quae sibi praecipue hic senex lugendus\nadsciuit, credidimus non tacenda, ut reserata manifestius\npanderentur et deo destruente facilius uitarentur euersa.\nIn uteris, inquiunt, matrum opere diuino creantur infantes:\npropterea iustum uideri non putant, quod factura dei sine ullis\npropriis actionibus cuiquam peccato gignatur obstricta, iniustumque\ndeum faciunt, si rei efficiantur antequam nati. hoc\nuelut acutissimum sui dogmatis exerunt argumentum non\naduertentes, quia primi illi parentes generis humani, de nullis\nutique genitoribus sed de innoxia limi materia procreati et\npure atque sincere potenter arte diuina compacti factique\nration ales, propria uoluntate seductorem secuti diabolum prauis\ncupiditatibus per excessum praeuaricationis infecti sunt. in\nquibus utique humana natura peccauit et humana est facta\nnatura uitiosa, receptrix sine dubio mali, quod ante nescierat,\nquia a bono rectoque deficiens in affectum mali prauique\n\n\n\n\n\n\nrecidere ipso rerum consequentium tramite manifestum est.\ntales igitur effecti principes nostrae substantiae semet ipsos\npassibiles et corruptibiles reddiderunt. in tantum conditionis\ndiuinae dona uiolantes, ut mortis fuerint ultione puniti. hac\nenim die fuisse mortuos, qua mortales effecti sunt, ambiguum\nnon habetur. proinde quidquid isti genitores de suo germine\nprotulerunt, opus quidem dei est secundum institutionem\nnaturae sed non absque contagio illius mali, quod sua praeuaricatione\ntraxerunt, et utique hoc, id est ipsius mali contagium,\ncertum est opus non esse diuinum.\nitaque non ex\ncreatione dei est uitium, quod uoluntario motu natura collegit.\nsed etiam de uitiata per semet ipsam natura deus institutionem\nsuam quidem suae creationis exsequitur, sed creatio profert\nuitium, quod non ex institutione creatoris accepit sed quod\nipsa per lapsum suae transgressionis adsumpsit. nam si ipsi\nprimi homines ex nullis, ut dictum est, parentibus nati et\nsine ullo formati contagio per ambitum praesumptionis inlicitae\nsemet ipsos deprauare potuerunt et in opere dei opus diabolicae\nfraudis annectere, quid mirum, si idem deprauati protulerunt\nsubolem deprauatam?\nnonne etiam cum deus utique liberam\ncondiderit humanam sua creatione substantiam, etiam apud\nhumanas tamen leges extrinsecus accedens seruitus naturaliter\neam reddit obstrictam et obnoxiam? origine generantur\nobnoxii et ex conditione seruili gignuntur addicti et nascendo\nfiunt prius obligati quam geniti. si hoc agitur de rebus extra\nnaturam positis, quanto magis de his prouenire non mirum\nest, quibus ipsa humana substantia deprauata cognoscitur:, ac\nper hoc sicut se ipsa humana substantia de institutione sincera\nactuum reproborum rea fecit uoluntate pollutam, sic\nedidit subolem atque progeniem naturae suae ex actuum\nsuorum rea uoluntate maculosam, quia huiusmodi genuit\nprolem, cuiusmodi se ipsa reddidit praeuaricationis excessu,\n\n\n\n\nideoque non solum de se profert, quod bene deus instituit, sed\netiam quod male ipsa inconsequenter adiecit.\nquemadmodum\nautem qualitas interior appetendi ualeat inmutare naturam.\ndiuinae lectionis auctoritate firmatur. sic denique pascenti\nIacob commissus ille grex ouium subposita canalibus uarietate\nuirgarum. dum potat, illectus affectionali delectatione concepit,\nquod non habuit in natura, et inolitum sensibus transfudit in\nprolem. quod in creatione non sumpsit. quod tunc utique\nfiguraliter gestum et in ecclesiasticis significauit gregibus hoc\nfuturum et Pelagianorum deus praeuidens calumnias ex.\ncitandas fidelibus suis documenti certioris intellegentiam prae.\nparauit.\ndocent diuina testimonia et ipsa ecclesiastica sacramenta\net ab ipso domino saluatore catholicorum traditio\nmagistrorum humanae generationis decolorata primordia. hinc\nest. quod clamat propheta: quis gloriabitur castum se\nhabere cor aut mundum esse a peccatis? nec infans,\ncuius est unius diei uita super terram. hinc est, quod\nitem dicit scriptura: quis potest facere mundum de\ninmundo conceptum semine? nonne tu, qui solus\nes? et alibi, quia semen inquit erat maledictum. nec\nnon etiam Dauid propheta testatur: in i niquitatibu s\nconceptus sum et in delictis peperit me mater\nmea: et si hoc ille dicit, quis aliter se adserat procreatum?\nbeatus apostolus quoque Paulus adserit:\net nos aliquando\neramus natura filii irae sicut et ceteri. de qua ira\nin euangelio dicit: qui crediderit et baptizatus fuerit,\nhabet uitam aeternam; qui autem non crediderit.\niam iudicatus est et ira dei manet super eum, illa\nutique, qua dictum est: morte morieris. ipse dominus\n\n\n\n\n\n\nIesus Christus caelesti uoce pronuntiat: qui non manducauerit\ncarnem filii hominis et biberit sanguinem\neius, non habebit uitam in semet ipso. ubi utique\nneminem uidemus exceptum nec ausus est aliqui dicere\nparuulum sine hoc sacramento salutari ad aeternam uitam\nposse perduci; sine illa autem uita in perpetua futurum\nmorte non dubium est.\ncur igitur infans hac sorte concluditur,\nsi nullum habet omnino peccatum magisque uidebitur. quod\nabsit, iniustus deus. si illic infligatur poena, ubi nulla sit\nculpa? unde cum de propriis actibus nullo reatu teneatur\nobstrictus, nihil restat, nisi ut sola sit uitiosa natiuitate pollutus,\net si non fuerit mysterii Christiani participatione\nmundatus, ad uitam non potest peruenire perpetuam. hinc est.\nquod exsufflantur et catechizantur infantes, ut quia in opere\ndei, quo in auctore suo bene sunt instituti, opus diabolicae\nmalignitatis accessit, eruti de potestate tenebrarum, sicut\ndocet apostolus, ad filii dei sortem purgationemque legitimam\ntransferantur.\nnisi autem prima generatio, quam bonam deus\ninstituit, praeuaricatione uenisset in culpam et reprobabilis\nesset effecta, secunda generatio subroganda non fuerat. propter\nquod dicit beatus Paulus apostolus: sicut per unum\nhominem peccatum intrauit in mundum et per peccatum\nmors, et ita in omnes homines pertransiit, in\nquo omnes peccauerunt, et paulo post: igitur sicut\nper unius delictum in omnes homines in condemnationem,\nsic et per unius iustitiam in omnes homines\nin iustificationem uitae. sicut autem omnes in condemnationem\ndicit utique, qui de Adam parente sunt geniti, sic\nomnes in iustificationem uitae non nisi illos adstruit,\n\n\n\n\n\n\nqui in Christi mysterio sunt renati.\ninnumeris talibus\ninstrumentis haeresis Pelagianae doctrina mortifera et a nostris\nest conuicta maioribus et nunc eorum copiosa po<te>st eruditione\nconuinci nec debent simplices animos ista turbare, quibus,\nquae non intellegunt, secundum ecclesiasticam formam credidisse\nsufficiet aut, si quis nosse desiderat, interrogare\nconueniet.\nDe paruulis autem quod adserit sine sacro baptismate pro\nsolo originali peccato <non> posse damnari, satis impia, satis\nprofana propositio est. quamuis enim recentes ab utero\nmatrum in remissionem peccatorum baptizari nullus Christianus\nignorat, quod utique non fallaciter sed ueraciter catholica\ncelebrat ecclesia, ne in sacramentis caelestibus, quod absit,\nmentita uideatur. proinde quia propria non habeant ulla peccata,\nconstat eis sola prorsus originaria relaxari itaque, quibus\netiam solis remissis uitam per baptismum consecuntur aeternam,\nconsequens est, ut solis etiam non remissis ad aeternam\nuitam peruenire non possint.\nunde et dominus, sicut superius\ndiximus, ait, quod utique nisi baptizato non conuenit: qui\nnon manducauerit carnem filii hominis et biberit\nsanguinem eius, non habebit uitam in semet ipso.\nsine uita autem esse perpetua quid est, nisi in sempiterna\nmorte constitui? quamuis idem sit 'regnum caelorum\\' quod\n\\'aeterna uita\\', tamen ut prouidentia dei omnes Pelagianorum\nnequitias amputaret, non solum dictum est: qui non fuerit\nrenatus ex aqua et spiritu sancto, non intrabit in\nregnum caelorum, sed etiam pariter dictum est: qui non\nmanducauerit carnem filii hominis et biberit sanguinem\neius, non habebit uitam in semet ipso. de uita\nautem aeterna hoc dictum nullus addubitat, quoniam multi\nnon manducantes hoc sacramentum uitam uideantur habere\npraesentem.\nnihil est ergo, quod dicant, quod non renati\n\n\n\n\n\n\ninfantes tantummodo in regnum caelorum ire non ualeant,\nnon autem perpetua damnatio( ne > puniantur, dum sine baptismate\ncorpus et sanguinem Christi nec edere ualeant nec\npotare, sine hoc autem uitam in semet ipsis habere non\npossint, sine uita uero non nisi mortui sint futuri. dicant\nigitur, in morte perpetua constituti si non aestimentur esse\ndamnati; tollant ergo de medio nescio quem ipsi tertium,\nquem decipiendis paruulis faciunt, locum et, quia non nisi\ndextram partem legimus et sinistram, non illos faciant in\nsiuistra regione sine baptismate remanere sed baptizatos\nsinant ad dexteram salutarem sacra regeneratione transferri.\nTertio capitulo lam toto mundo cognita atque conuicta\nea Pelagianorum deliramenta circumfert, quibus dicunt, quod\nhomo per liberum arbitrium, quod corrupit foedauit ac perdidit,\nbono suffragante naturae beatus efficitur, cum de beatitudine\nparadisi, ubi bona fuerat constituta substantia, nisi suo\namisso bono nullatenus potuisset expelli, ideo mortalis effecta,\nquia de bono utique praeuaricatione transisset ad malum et a\nparticipatione diuina ad diabolica semet facinora contulisset:\nideo deceptori suo, cui uolens adsenserat, competenter addictus,\nideo de felicitatis suae caritate seclusus atque ad spinas et\ntribulos miseriasque multiplices caelesti uoce damnatus est;\nquae utique poena iusti iudicii tam grauis et aspera in bono\nperseueranti nullatenus esset inflicta et nisi malo non conuenienter\ninlata probaretur.\necce sine diuino sufrragio, quod in\nilla beatitudine positus numquam legitur expetisse, non solum\nhomini naturale bonum prodesse non potuit, non solum non\neffecit beatum, sed cum hoc solo confidit atque ad eius non\nreuertitur largitorem, et beatitudinem potius amisit et malorum\nomnium sumpsit exordium.\nquod autem libero arbitrio\n\n\n\n\nbeatitudinem consequantur (quo male usus in perpetuam recidit\nseruitutem, sicut scriptum est: qui facit peccatum,\nseruus est peccati; a quo quis superatur, huic et\nseruus addicitur), nonne haec est illa praesumptio naturalis,\nquae ad detestandae captiuitatis iura descendit, quam scriptura\nsancta sic memorat: graue iugum super filios Adam a\ndie exitus de uentre matris eorum usque in diem\nsepulturae in matre omnium?\nde qua genus humanum\nnon nisi solus dominus noster Iesus Christus commercio suae\nredemit passionis et mutata natiuitate nos eruit; solus utique\nuenit quaerere et saluare quod perierat, ut libertas,\nquae per temerariam fuerat deiecta superbiam, instauraretur\nreparata per gratiam mutuaque uice humanae uoluntatis arbitrium,\nsicut sequendo diabolum captiuitatem meruerat sempiternam.\nsic reformatae subsequendo libertatis auctorem amissum\nrediret ad praemium.\nhinc est, quod ipse dominus ait:\ncum uos filius liberauerit, tunc uere liberi eritis, et\napostolus beatus Paulus exsequitur: cum serui essetis\npeccati, liberi fuistis iustitiae (id est \\'alieni a iustitia\\'),\nliberati autem a peccato serui facti estis iustitiae, et\niterum idem ipse libertatem inquit qua uos Christus\nliberauit. nonne ipse uas electionis adfirmat et dicit: deus\nest, qui operatur in uobis et uelle et perficere pro\nbona uoluntate, ne etiam in mala uoluntate et uelle et\nperficere deus putaretur operari?\nIllud autem Pelagianorum peculiare uirus est olimque detritum,\nquo putant gratiam dei secundum merita hominum posse conferri,\nquod absit a mentibus Christianis, cum praefatus testetur\n\n\n\n\n\n\napostolus: gratia est, quae gratis datur; alioquin si ex operibus,\ngratia iam non est gratia, quia merces redditur, non\ngratis (unde (gratia) nomen accepit) impenditur.\nquis autem\naudeat se dicere Christianus aliquid habere boni sine gratia, quando\nmagister gentium clamet cuncta breuiter in se dona concludens:\ngratia dei sum id, quod sum, et gratia eius in\nme uacua non fuit, ut ostenderet, quia donum gratiae non\nipse praecesserit sed fuerit subsecutus? utque monstraret\ncooperatorem se gratiae subsequendo, sed plus omnibus\ninquit illis laboraui, ac rursus ueritus, ne de se praesumere\nuideretur, adiunxit: non ego, sed gratia dei mecum. non\ndixit \\'ego et gratia dei mecum\\', sed praeposuit gratiam praecedentem\nseseque subiunxit.\nquid autem haberi possit sine\ngratia, cum sit fides ipsa per gratiam, eodem apostolo nos\ndocente: misericordiam consecutus sum, ut fidelis is\nessem? nec aliud est misericordia diuina quam gratia.\naudiamus etiam, quemadmodum informat ecclesiam: gratia\ninquit salui facti estis per fidem, ut principium salutis\net fidei a gratia coepisse dissereret, sicut secutus annectit:\net hoc non ex uobis, sed dei donum est, non ex\noperibus, ne quis extollatur. idem ipse alibi generaliter\net absolute pronuntiat dicens: quid enim habes, quod non\naccepisti? aut si accepisti, quid gloriaris quasi non\nacceperis?\nquis sufficiat singula recensere, quibus euidenter\napparet non naturalis libertatis arbitrium gratiam promereri\nsed potius per gratiam recipere ut a seruitute, quam peccando\nmeruerat, misericorditer absolutum? huius sacramenti redemptione\nante mundi principium sempiterna prouidentia praeparati,\nsine nondum prolata lege seu sub obseruatione legali, figuralibus\nsignis atque sacrificiis omnium sanctorum uirorum\n\n\n\n\n\n\nfeminarumque sanctarum uetus origo mundata est uniuersisque\niustis per gratiae spiritum hoc de longe adorando mysterio\nsalutis aeternae remedia contigerunt, cuius in Christo manifestata\ngentibus plenitudo mundum purgat et renouat beatitudinisque\nperpetuae uere facit esse participes.\nQuapropter nimis incusamus fratres et coepiscopos nostros,\nmaxime per Piceni prouincias ecclesiam domini gubernantes,\nqui non solum ineptissimi senis abiectaeque personae prauum\nnon deterruere colloquium uerum etiam suo nutriuere consensu.\nquis audiat, quis ferat passos esse pontifices, ut cadauer\nnescio quod indignum presbyterum sibi non adquiescentem\nauderet communione priuare?\nquomodo talis uel susceptus ab\naliquo uel patienter auditus est, qui insuper leges dedit\nlibenter acceptas, ut serui dei cum puellis sacris congregatione\ndedecorissima miscerentur? nam cum spiritales animi, etiam\ncum desint ista consortia, imaginariis infestentur illecebris,\nquemadmodum alterni sexus intuitu, qui illicit et nolentes,\nnon uehementius incitentur? adhuc maius scelus adcrescit, ut\nsub conspectu et praesentia sacerdotum beatae memoriae\nHieronymum atque Augustinum ecclesiasticorum lumina magistrorum\nmusca moritura, sicut scriptum est, exterminans\noleum suauitatis lacerare contenderet.\nsed quid miremur\necclesiarum praesules ista neglegere, quos, sicut a multis\naudiuimus, contra canones omnia gerere et contra apostolicam\ndisciplinam passim cuncta miscere manifestum est: non\nseruatis regulis ordinare liciteque non solum monachos sed\netiam ministros ecclesiae cum feminis ad peregrina migrantes\nremeare rursus et ab aliis episcopis in militiam prouehi\nclericalem? quae cum singula toleranda non sint, quis sustineat\ntot et talia facinora perpetrari, quibus spectaculum\n\n\n\n\n\n\ngentilibus et Iudaeis et haereticis non inmerito praebentes in\nipsum, quod absit, tendere uideantur religionis excidium\ndigneque ista facientibus aptabitur illa sententia dicentis apostoli:\nnomen enim dei per uos blasphematur in\ngentibus?\nsufficiat igitur hactenus haec fuisse commissa\net, ut placetur deus, humanis rebus sollicitius diuina curentur.\nnusquam locum prorsus inueniat praefatae pestis adsertor nec\naccessum prorsus ecclesiae uel usquam participationem catholicae\ncommunionis inueniat, qui haereticorum mauult subsequi\nnefaria professione consortium; et hi, cum quibus antea probabitur\nnoxium miscuisse conlegium, nisi resipiscunt et ab\neius societate discedunt, ab ecclesiastico remoti seruitio debita\nultione plectantur, quo ceteris cauendi ministretur exemplum.\nnullum adeat nec umquam loqui damnatas olim blasphemias\niam sinatur. discreta suis habitationibus uirorum atque feminarum,\nsicut sanctum propositum decet. exerceatur circumspecta\ndeuotio. contra canonum constituta nullus ad ecclesiasticum\npermittatur officium, non ignoraturis prouinciae uniuscuiusque\nrectoribus nec de praeteritis se ueniam reperturos\nerroribus, si deinceps dissimulauerint uitare patefactos.\nnec\nexcusationis de cetero relinquetur occasio, si post praecepta\npraesentia, quae per Romulum diaconum, cuius sollertiam pro\nfide catholica et pro religione uigilantiam gratissime comprobamus,\nduximus destinanda, quisquam super his omnibus aut\ncontemptor aut neglegens deprehendatur antistes. sicut enim\nad sedis apostolicae moderamina pertinet cunctis sollicitudinem\ndebitam ministrare congruenter ecclesiis, ita necesse est, ut\nin contumaces et desides traditam sibi diuinitus non dissimulet\npotestatem. Dat. Kal. Nou. Albino u. c. cons.\nGELASI EPISCOPI URBIS ROMAE AD DARDANIOS. Ualde mirati sumus, quod uestra dilectio quasi nouam et\nueluti difficilem quaestionem et adhuc tamquam inauditum\nquippiam nosse desiderat, quod Eutychianae pestilentiae communicatores\nnon habentes, quid pro suae perditionis obstinatione\nrespondeant, frequenti iam ratione conuicti misera contentione\nsubmurmurant; non quia sit alicuius momenti quod\ngarriunt sed quia non inueniunt penitus, quid loquantur.\nubi\nmagis eos, qui catholicis sensibus instituti sunt, adhuc haerere\nmiramur quam illos, qui a ueritate exciderunt et ab\nantiqua ecclesiae traditione sunt deuii, profanas uocum nouitates\net ineptias caducae peruersitatis obtendere, quibus eos\nuestra dilectio rettulit iactitare ideo Acacium non putare iure\ndamnatum, quod non speciali synodo uideatur fuisse deiectus,\n\n\n\n\n\n\n\n\net insuper dementiam suae uanitatis accumulant pueriliter\nadicientes \\'praecipue pontificem regiae ciuitatis\\'.\nQuapropter stultitiam respuentes inanium querellarum percurrere\nuos oportet ab ipsis beatis apostolis et considerare\nprudenter, quoniam patres nostri catholici doctique pontifices\nin unaquaque haeresi quolibet tempore suscitata, quidquid pro\nfide pro ueritate pro communione catholica atque apostolica\nsecundum scripturarum tramitem praedicationemque maiorum\nfacta semel congregatione sanxerunt, inconuulsum uoluerint\ndeinceps firmumque constare nec in eadem causa denuo quae\npraefixa fuerant retractari qualibet recenti praesumptione per-\nmiserint, sapientissime peruidentes, quoniam, si decreta salubriter\ncuiquam liceret iterare, nullum contra singulos quosque\nprorsus errores stabile persisteret ecclesiae constitutum ac\nsemper isdem furoribus recidiuis omnis integra definitio turbaretur.\nnam si limitibus etiam praefixis positarum semel\nsynodalium regularum non cessant elisae pestes resumptis\ncertaminibus contra fundamentum sese ueritatis attollere et\ns o\nsimplicia quaeque corda percutere, quid fieret, si subinde fas\nesset perfidis inire concilium, cum, quaelibet illa manifesta\nsit ueritas, numquam desit quod perniciosa depromat falsitas,\ntametsi ratione uel auctoritate deficiens, sola tamen intentione\nnon cedens ?\nquae maiores nostri diuina inspiratione cernentes\nnecessarie praecauerunt, ut contra unamquamque haeresem\n\n\n\n\nquod acta synodus pro fide communione et ueritate catholica\natque apostolica decreuisset, non sinerent nouis posthac retractationibus\nmutilari, ne prauis occasio praeberetur quae medicinaliter\nfuerant statuta pulsandi. sed auctore cuiuslibet insaniae\nac pariter errore damnato sufficere iudicarunt ut, quisque\naliquando huius erroris communicator existeret, principali\nsententia damnationis eius esset obstrictus, quoniam manifeste\nquilibet uel professione sua uel communione posset agnosci.\net ut priora taceamus, quae diligens inquisitor facile poterit\nuestigare, Sabellium damnauit synodus nec, ut sectatores eius\npostea damnarentur, necesse fuit singulas uiritim synodos\ncelebrari sed pro tenore constitutionis antiquae cunctos, qui\nuel prauitatis illius uel communionis extitere participes, uniuersalis\necclesia duxit esse refutandos.\nsic propter blasphemias\nArrii forma fidei communionisque catholicae Nicaeno prolata\nconuentu Arrianos omnes uel quisquis in hanc pestem siue\nsensu seu communione deciderit sine retractatione concludit.\nsic Eunomium, Macedonium, Nestorium synodus semel gesta\ncondemnans ulterius ad noua concilia uenire non siuit sed\nuniuersos quocumque modo in haec consortia recidentes tradito\nsibi limite synodali refutauit ecclesia nec umquam recte\n\n\n\n\n\n\ncessisse manifestum est qualibet necessitate cogente nouis ausibus.\nquae fuerant salubriter constituta, temerasse. propterea in\ntempestate quoque persecutionis Arrianae plurimi catholici\nsacerdotes de exiliis pace reddita respirantes sic cum catholicis\nnihilominus fratribus ecclesias composuere turbatas, ut non\ntamen illius synodi Nicaenae quidquid de fide et communione\ncatholica et apostolica definierat inmutarent nec noua quemquam\npro lapsu damnatione percellerent sed illius tenore\ndecreti, nisi resipuissent, censerent esse damnatos.\nquibus\nconuenienter ut dictum est ex paterna traditione perpensis\nconfidimus, quod nullus iam ueraciter Christianus ignoret\nuniuscuiusque synodi constitutum, quod uniuersalis ecclesiae\nprobauit adsensus, nullam magis exsequi sedem prae ceteris\noportere quam primam, quae et unamquamque synodum sua\nauctoritate confirmat et continuata moderatione custodit, pro\nsuo scilicet principatu, quem beatus Petrus apostolus domini\nuoce perceptum ecclesia nihilominus subsequente et tenuit\nsemper et retinet.\nhaec dum Acacium certis comperisset\nindiciis a communione catholica atque apostolica deuiasse,\ndiutius ista non credens, quippe quem nouerat executorem\nsaepe necessariae dispositionis suae contra haereticos extitisse,\nper triennium fere litteris destinatis eundem monere non destitit,\nsicut per diuersos missa frequenter scripta testantur.\nquibus\nille cum < in >debito silentio diu non respondere proponeret,\n\n\n\n\nepiscopalis quoque directa legatio est ac nihilominus pagina\ndestinata, quae praemoneret eum suorum ante meminisse\ngestorum et quae primitus pro fide catholica desudasset oportere\nrespicere, contestans et blandiendo pariter et minando, ne\nse a corpore catholicae unitatis abscideret; simulque quoniam\nhunc Iohannes secundae sedis antistes grauibus pulsaret obiectis,\nad primae sedis audientiam cohortatus est uel uenire\ndebere uel mittere:\nlicet enim synodus iteranda non esset,\ntamen congrueret, ut cuiuslibet ciuitatis episcopus primae\nsedis iudicium non uitaret, ad quod conuenerat secundae sedis\nantistes, qui nisi a prima sede non posset audiri; praecipue,\nqui praeiudicatis animis nulla synodo a Graecis fuisset exclusus,\netiam apud eos causam suam nec posset omnino dicere nec\ndeberet, quia nec ab inferioribus episcopis potior, nisi a prima\nsede, sicut dictum est, uel discuti potuisset uel, si ita ratio\npostulasset, addici et iam cunctis Orientalibus episcopis cum\nipso Acacio in Petri communionem recidentibus secundae sedis\nepiscopus catholicus ab externae communionis hominibus esset\nnullatenus iudicandus.\nsed Acacius non solum despexit satisfacere\npostulatis uerum etiam ipsam legationem sedis apostolicae\nblandimentis praemiis periuriisque deceptam, quibus\nei cum imperatore promisit integram praesuli apostolico causam\n\n\n\n\nde omnibus esse seruandam, Petri communione pollutam\nredire perfecit, in tantum sedis apostolicae despiciens potestatem,\nut non solum eius auctoritati non cederet sed etiam\npotius in consortium communionis externae per legatos suos\nniteretur abducere fieretque apostolicae sedi necessitas eos\nipsos, quos direxerat, sacerdotes honore pariter et communione\npriuare, ne tali contagione uideretur infecta satisque monstraret\nnon se Acacii specialiter odisse personam sed respuere foedera\nperditorum, quae etiam in suis pontificibus detestata conueni-\nenter horreret, nihilominus autem litteris suis Acacius indicaret\net in Alexandrini Petri se communionem, quem expetita sedis\napostolicae auctoritate executor ipse quoque damnauerat, sine\neiusdem apostolicae sedis consultatione promptissime recidisse\net accusationem Iohannis laudesque Petri proprio sermone\ndeferre. de quibus si utique confidebat, magis uel uenire uel\nmittere debuisset, ut et praesentem de mendaciis quae dicebat\nposset confutare Iohannem et praeconia Petri quae digesserat\nrationabiliter allegaret.\nquod cum minime fecerit, satis euidenter\nostendit nec Iohannem se posse conuincere nec legitime\nreceptum Petrum habere fiduciam perdocendi solumque sibi\nmonstrauit inesse propositum lacerandi catholicos haereticosque\nlaudandi seseque eorum potius quos laudabat docuit esse\nparticipem quam catholicorum quos nitebatur decolorare\nconsortem tulitque de se ipse iudicium, cum damnati hominis\ncommunione pollutus damnationis eius factus est particeps.\nita et sedes apostolica, quod ad necessariam diligentiam\nrespiceret, nil omisit et Acacius secundum formam synodi\nChalcedonensis, qua error cui communicauit elisus est, sicut\nde haeretico homine scriptum est, suo iudicio condemnatus\napparuit iusteque sedes apostolica, quae utique se Alexandrinum\nPetrum damnasse, non etiam soluisse meminerat, ne per\n. Acacii pristinam communionem Petri quoque conlegium, cui\nAcacius communicarat, incideret, ipsum competenter Acacium\na sua communione submouit.\nquapropter utrum errori uel\npraeuaricationi communicarit Acacius, quid opus erat noua\ndiscussione cognoscere, cum iam litteris suis esset ipse\nconfessus ac, sicut scriptum est: ore tuo iustificaberis\net ore tuo condemnaberis, uerborum suorum uinculis et\nreus teneretur et iure plectendus?\ncur ipse in noua causa,\nquam synodus nulla praecesserat. Iohannem, quem suis litteris\nimpetebat, qualemcumque secundae sedis episcopum, in primae\nsedis beati Petri apostoli iudicio confutare despexit et, ut\ncausam diceret seu per se seu per legitimam quam uellet\nipse personam, uel uenire uel destinare contempsit, indignum\nhabens cuiuslibet ciuitatis antistes ad primae sedis uenire\niudicium, ad quod secundae sedis cerneret uenisse pontificem,\nquod Anatolius Constantinopolitanae urbis episcopus missis\n\n\n\n\n\n\nlegationibus pro sua persona fecisse monstratur?\necce etiam\nin hac parte uocem non habet conquerentis; ecce, inquam, ad\nlegitimum est uocatus examen, ubi uel impetitum confutare\ndebuerat uel suas partes iustis allegationibus defensare. si ille\napostolicae sedis refugit examen in Iohannis catholici pontificis\nnegotio uestigando, quemadmodum sedes apostolica de receptione\nPetri haeretici sua sententia damnati et non sua auctoritate\nresoluti Acacii fuerat secutura iudicium?\nan sedem\napostolicam congruebat paroeciae Heraclensis ecclesiae, id est\nConstantinopolitani pontificis uel quorumlibet aliorum, qui\ncum eodem uel propter eum fuerant congregandi, iudicium\npraestolari, cum apostolicae id est primae sedis audientiam\nConstantinopolitanus episcopus declinaret? qui utique etiamsi\nmetropolitani esset iure suffultus, etiamsi inter sedes haberet\nlocum. primae tamen sedis cognitionem fas non habuit refutandi,\nad quam secundum canones appellante secundae sedis\nantistite uocabatur ad causam. non hoc ipso satis ostendit\nreum se esse confessum, qui ad legitimum iudicium postulatus\nadesse contempsit?\nnec poterat ultra differri, ne, sicut dictum\nest, antiqua illius communione durante, cum sese iam sociasset\nexternae, sedes quoque apostolica per eum pollueretur\n\n\n\n\ncontagiis perfidorum dignumque esset uel praeuaricatorem\nuel contemptorem iudicii conpetentis, manifestissime scilicet\nde suo negotio desperantem, a catholica atque apostolica\nintegritate et communione secludi.\nhic si examinatio quaeritur,\niam iudicio non erat opus, posteaquam et litteris suis ipse\nconfessus est et legitimum iudicium uocatus adire pertimuit;\nsi auctoritatis pondus inquiritur, Calcedonensis synodi tenor\ncura apostolica sede consentiens et illius definitionis executio\nreperitur. quo damnati illic erroris communicator effectus\npraefixae nihilominus ibidem particeps damnationis apparuit,\nquoniam idem ipse error, qui semel est cum suo auctore\ndamnatus, in participe quolibet prauae communionis effecto\net execrationem sui gestat et poenam.\nhoc tenore etiam\nTimotheus Helurus atque ipse Alexandrinus Petrus, qui\nsecundam certe sedem quoque modo tenuisse uidebatur, non\nrepetita synodo sed auctoritate tantummodo sedis apostolicae\nipso quoque Acacio postulante uel exequente probatur esse\ndamnatus.\nnunc autem ipsi doceant legitime ueraciterque\nPetrum fuisse purgatum et ab omni haereticorum contagione\nrite discretum, cum ei communicauit Acacius, si eius\n\n\n\n\ncommunicatorem putant Acacium aliquatenus excusandum; aut si,\nquod magis est uerum, conuenienter atque legitime Petrum\nprobare non poterunt expiatum (propter quod etiam ad apostolicae\nsedis iudicium Acacium uel uenire uel destinare non\nausus est), restat ut eius inexpiatione fuerit et qui ei communicauit\ninfectus.\nNon reticemus autem, quod cuncta per mundum nouit\necclesia, quoniam quorumlibet sententiis ligata pontificum\nsedes beati Petri apostoli ius habeat resoluendi. utpote quae\nde omni ecclesia fas habeat iudicandi neque cuiquam de eius\nliceat iudicare iudicio, siquidem ad illam de qualibet mundi\nparte canones appellari uoluerint, ab illa autem nemo sit appellare\npermissus. quapropter satis constat Acacium nullum\nhabuisse pontificium sententiam sedis apostolicae sine ulla\neius notione soluendi.\ndicant certe: qua synodo hoc ille\npraesumpsit, quod nec sic quidem absque apostolica sede fas\nhaberet efficere? cuius sedis episcopus? cuius metropolitanae\nciuitatis antistes? nonne paroeciae Heracliensis ecclesiae? si\nilli certe licuit sine synodo sententiam apostolicae sedis\nabrumpere nulla eius consultatione quaesita, itane uero non\nlicuit primae sedi Calcedonensis synodi constituta sicut decuit\n\n\n\n\nexequenti huiusmodi praeuaricatorem sua auctoritate detrudere?\nsed nec illa praeterimus, quod apostolica sedes frequenter, ut\ndictum est, more maiorum etiam sine ulla synodo praecedente\net absoluendi quos synodus inique damnauerat et damnandi\nnulla existente synodo quos oportuit habuerit facultatem.\nsanctae memoriae quippe Athanasium synodus Orientalis\naddixerat; quem tamen exceptum sedes apostolica, quia damnationi\nGraecorum non consensit, absoluit.\nsanctae memoriae\nnihilominus Iohannem Constantinopolitanum synodus etiam\ncatholicorum praesulum certe damnarat, quem simili modo\nsedes apostolica etiam sola. quia non consensit, absoluit,\nitemque sanctae memoriae Flauianum pontificum Graecorum\ncongregatione damnatum pari tenore, quoniam sola sedes\napostolica non consensit. absoluit potiusque qui illic receptus\nfuerat Dioscorum secundae sedis praesulem sua auctoritate\ndamnauit et impiam synodum non consentiendo sola submouit\nac pro ueritate ut synodus Calchedonensis fieret sola decreuit.\nin qua pontificibus innumeris.\nqui latrocinio corruerant Epheseno,\nueniam poscentibus sola concessit et in sua perfidia\npermanentes nihilominus sua auctoritate prostrauit. quam\ncongregatio, quae illic pro ueritate reparanda conlecta fuerat,\nest secuta, quoniam, sicut id, quod prima sedes non probauerat,\nconstare non potuit, sic quod illa censuit iudicandum,\n\n\n\n\necclesia tota suscepit.\nubi etiam consequenter ostenditur, quia\nmale gesta synodus, id est contra scripturas sanctas, contra\ndoctrinam patrum, contra ecclesiasticas regulas, quam tota\nmerito ecclesia non recepit et praecipue sedes apostolica non\nprobauit, per bene gestam synodum, id est secundum scripturas\nsanctas, secundum traditionem patrum, secundum\necclesiasticas regulas pro fide catholica et communione prolatam,\nquam cuncta recepit ecclesia, quam maxime sedes\napostolica conprobauit, ut debuerit, et potuerit inmutari:\nbene uero gestam synodum iuxta supra dictum modum noua\nsynodo nullatenus inmutandam.\nproinde si Eutychem fatentur\nhaereticum, male gestam apud Ephesum synodum, qua est\nreceptus, pariter fatebuntur et perbene gestam synodum\nColchedonensem, qua Eutyches uel cum eo sentientes talia\nsunt reiecti, uelint nolintque consentient. atque ideo bene\ngestam synodum nouis exagitationibus refricari non licuisse\ncognoscant.\nqui si forsitan dixerint eo tenore Ephesenam\nquoque synodum non licuisse mutari, rursus haec eadem,\nquae supra deprompsimus, planius repetita perpendant, id est\nquia contra fidem, contra ueritatem communionemque catholicam\natque apostolicam uereque Christianam non recte gesta\nsynodus legitima synodo pro fide, ueritate, communione catholica\nuereque Christiana modis omnibus secludenda est et\n\n\n\n\niniusta synodus iusta synodo submouenda, pro fide autem et\nueritate et communione catholica atque apostolica bona\nsynodus uereque Christiana semel acta nulla nec potest nec\ndebet nouae synodi iteratione conuelli sed secundum bene\ngestam synodum recteque praefixam, si quis ab eius tramite\ndeuiarit, consequenter ac sufficienter eius definitione plectendus\nmeritoque illius subiacet constitutis.\nnec opus est per singulos\nquosque deuiantes iureque plectendos nouas rursus synodos\nintroduci, cum ex illius tramite, quae auctorem cum errore\ndamnauit, quisquis quolibet modo quolibet titulo complex\neiusdem fuerit factus erroris et eius se contagione uel communione\npolluerit, competenter et particeps eiusdem damnationis\nexistat eiusque poena teneatur obstrictus, cuius maluit\ninire consortium.\nquaero ergo ab his, quid de Eutyche\nsentiant: fuisse haereticum an adserunt non fuisse? si non\nfuisse contendunt, quid ambagibus agunt, quid circuitionibus\npraestigiisque se contegunt? palam se Eutychianos esse\npronuntient, ut in eius sacrilego furore conuicti ueritatis\nmolibus obruantur aperteque cognoscant, non solum haec ipsa\npestis Eutychiana quantum Christiano dogmati probetur inimica\nsed quantas alias haereses easque grauissimas in sua prauitate\ncontineat, ut in quibus foueis uolutentur et in quod\n\n\n\n\npraecipitium barathrumque mergantur, intellegant.\nsimul autem, si\nEutychem haereticum negant, omnimodis publicatur, quod\nideo de nominibus Eutychianae pesti communicantium suppresso\nueluti hoc ipso errore contendunt, ut nos per talium\nnominum, quod absit, insidias captiosasque tendiculas in\nEutychetis insaniam nitantur inducere; quod quidem, etiamsi\nnon negent, siue scientes siue nescientes facere confutantur.\nsin uero et Eutychen haereticum negare non audent, restat ut\ncontra catholicam fidem non synodum nuncupandam sed\nconspirationem potius perditorum fuisse consentiant, quae apud\nEphesum Eutychete reducto perculit sanctae memoriae Flauianum\ncunctosque qui illic aderant sacerdotes militari terrore\ncompulerit tanto sceleri praebere consensum, atque ideo nobis\nnecesse est prauam peruersamque conspirationis illius et\nlatrocinalem fuisse perhibeant actionem eamque debuisse modis\nomnibus aboleri et ideo iustam bonam ueraciter Christianam\nChalcedonensem synodum processisse definiant in his, quibus\nEutychete depulso cum suo fautore Dioscoro haeresim eorum\nerroremque damnarit.\nhanc ergo synodum, ut dictum est,\nbonam ueram iustam Christianamque esse non dubitent, per\nquam illa noxia sit remota; perspiciant ergo tandemque\nconcedant quod. quisquis ab eius iustae et Christianae ueraeque\nsynodi fide communione et ueritate deuiarit uel ab ea\n\n\n\n\ndeuiantibus sese communione miscuerit, sufficienter atque\ncompetenter secundum ipsius definita teneatur obstrictus,\nquoniam mala synodus bona debuit submoueri, bona uero\nsynodus nulla causa est cur alia debeat synodo retractari. ne\nipsa retractatio eius constitutis deroget firmitatem.\nproinde\nquicumque congregationis Ephesenae tenentur affectu, quid\nadhuc Acacii tantummodo nomen obtendunt et non palam se\nsectatores Eutychetis, qui illic receptus fuerat. profitentur ?\nquod si refugiunt atque Eutychen se perhibent execrari. simul\nergo et Ephesenam, qua male receptus est, conspirationem\niure cassatam et Calchedonensem synodum, qua reiectus est,\nmerito consentient institutam atque ita synodum, quae pro\nfide et communione et ueritate catholica atque apostolica sit\npraefixa, secundum ueterum formam, sicut dictum est, perspicient\nnouellis non potuisse quaestionibus uentilari sed iuxta\neius tenorem semel legitime iusteque depromptum et iure\nprobari recta sectantes et sentientes contraria refutari.\nquod\nsedes apostolica sicut decuit antiqua traditione custodiens\nnon synodum duxit iterandam sed in eius praeuaricatore\npellendo hanc eandem synodum potius exequendam.\nQuapropter si quis adhuc secundum Chalcedonensem synodum\nhaec ab apostolica sede gesta reprehendit, praeter quod et\nhac, quam superius adstruximus, et multiplici potest ratione\nconuinci, multo magis tamen Acacio non licuisse fatebitur ista\n\n\n\n\ntemptare. dicat ergo, qua ipse synodo Iohannem secundae\nsedis antistitem qualemcumque, certe catholicum et a catholicis\nordinatum nec de catholica fide et communione aliquatenus\nimpetitum, duxerit excludendum et haereticum manifestum\nPetrum sua quoque executione damnatum pontifici catholico\npermiserit subrogari, cum etiamsi reus manifestus esset\nIohannes, post eum saltem catholicum conuenisset praefici\nsacerdotem, sicut ipse quoque suis sacris sanctae memoriae\nTimotheo catholico in Alexandria faciendum promisisse legitur\nimperator.\nqua synodo tertiae sedis episcopum Calendionem\nidem expelli fecit Acacius ac nihilominus eidem Petrum tam\nhaereticum manifestum, ut eidem palam nec se communicare\npraetenderet, sua passus est dispositione substitui? qua\ndenique per totum Orientem synodo eiectis orthodoxis nullo\ncrimine maculatis prauos quosque et criminibus inuolutos sua\nprouisione supposuit? qua synodo tot aliena priuilegia\nnefandus populator inuasit? sed libri non sufficiunt, si tragoedias\neius, quas per ecclesias totius Orientis exercuit, singillatim\nscribere moliamur.\nAn illud ipsius argumentum nobis aestimant opponendum,\nquo facinora sua in imperialem nisus est iactare personam?\ncur igitur, quando uoluit, obstitit Basilisco, tyranno certe et\nhaeretico uehementer infesto ? cur ipsi imperatori Zenoni, quia\n\n\n\n\npalam Antiocheno Petro noluit communicare, suam non subdidit\nuoluntatem? ecce potuit et in aliis resultare, si uellet.\nsed ut ea quae latius explicanda sunt omittamus, quid, quod\nipse Zenon imperator suis litteris profitetur cuncta sese ex\nAcacii gessisse consilio nec hoc eum fallere litteris suis ipse\npariter testatur Acacius, qui et eum nihilominus uniuersa\nrecte gessisse conscripsit et suo consilio haec eadem gesta\nnon tacuit?\nquasi uero tantum in Alexandrini Petri communione\nAcacius praeuaricator extiterit et non in omnibus, quos\nuel fecit depulsis catholicis pontificibus tamquam tyrannus\necclesiis quibusque praeponi uel taliter praepositis peruersa\ncommunione permixtus est! qui hoc ipso secundum canones\nfuerant ab ecclesiastica communione pellendi, quo se passi\nsunt successores uiuis sacerdotibus adhiberi.\nquis autem non\nperspiciat Christianus, quod catholicis pontificibus propria\nsede deiectis non nisi haeretici potuerint introduci? quibus\ntamen cunctis uel auctor fuit Acacius subrogandis uel subrogatis\ncommunicator accessit, his utique, qui a communione\nhaereticorum nullatenus discrepabant.\ncur ergo uel cum haec\nso fieri uideret Acacius non sicut sub Basilisco iam fecerat ad\napostolicam sedem referre curauit, ut, si solus ipse non\npoterat, iunctis cum eadem consiliis atque tractatibus apud\n\n\n\n\n\n\n\n\nimperatorem possent, quae religioni conpeterent, allegari?\nnam si Basiliscus, ut dictum est, tyrannus et haereticus scriptis\napostolicae sedis uehementer infractus est et a plurimis\nreuocatus excessibus, quanto magis legitimus imperator, qui\nse catholicum uideri uolebat, potuit cum apostolica sede\ncunctorum quoque pontificum moderata suggestione mitigari,\npraecipue cum eiusdem Acacii esset specialis fautor et amator\net qui litteris suis tam ipsum Acacium quam sanctae memoriae\npapam Simplicium magnis laudibus extulisse doceretur, quod\nhaereticis constantissime restitisset? cur tanto tempore Acacius\ninter ista conticuit, nisi quia praepediri nolebat ullatenus, quae\npro haereticis desiderabat impleri?\nPonamus tamen etiamsi nulla synodus praecessisset, cuius\napostolica sedes recte fieret executrix: cum quibus erat de\nAcacio synodus ineunda? numquid cum his, qui iam participes\ntenebantur Acacio et per Orientem totum catholicis\nsacerdotibus uiolenter exclusis perque exilia diuersa relegatis\nsocii euidenter existebant communionis externae, prius se ad\nhaec consortia transferentes quam sedis apostolicae scita\nconsulerent?\ncum quibus ergo erat synodus ineunda? catholici\npontifices fuerant undique iam depulsi solique remanserant\nsocii perfidorum, cum quibus iam nec licebat habere conuentum,\nquia moris ecclesiastici omnino non esset cum his,\nqui pollutam communionem tenerent permixtamque cum\n\n\n\n\nperfidis, ullum miscere concilium propheta quoque dicente: non\nsedi in concilio uanitatis et cum iniqua gerentibus\nnon introibo, odiui congregationem malignorum\net cum impiis non sedebo.\nrecte igitur per Calcedonensis\nsynodi formam huiusmodi praeuaricatio repulsa est potius\nquam ad concilium, quod nec opus erat post primam synodum\nnec cum talibus haberi licebat, adducta est. nam et quid\nageretur de fide catholica, si intellegere uoluissent, ignorare\nnon poterant, cum uiderent catholicos pontifices nulla synodi\ndiscussione, nullo concilio, praecipue cum nouas causas esse\nperpenderent, toto Oriente depelli, et ceteri quid cauerent ex\nillorum discere qualitate potuissent.\nrestat igitur, ut illius\npartis eos fuisse sit clarum, cui se post tot experimenta\ndediderunt, meritoque ab apostolica sede ceterisque catholicis\nnon iam consulendi erant potius sed notandi.\nRisimus autem, quod praerogatiuam uolunt Acacio conparari,\nquia episcopus fuerit regiae ciuitatis. numquid apud Rauennam,\napud Mediolanum, apud Sirmium, apud Triueros multis\ntemporibus non constitit imperator? numquidnam harum\nurbium sacerdotes ultra mensuram sibimet antiquitus deputa\ntam quippiam suis dignitatibus usurparunt? numquid Acacius\nut Iohannem qualemlibet hominem, catholicum tamen a catholicis\nordinatum, de Alexandria excluderet Petrumque in haeresi\n\n\n\n\n\n\n\n\niam detectum atque damnatum absque sedis apostolicae consultatione\nreciperet, aliqua synodo saltem illic habita hoc\naudacter arripuit? ut Calendionem de Antiochia depelleret\nhaereticumque Petrum, quem ipse quoque damnauerat, absque\nnotitia sedis apostolicae rursus admitteret, aliqua synodo id\nfecisse monstratur?\nsi certe de dignitate agitur ciuitatum.\nsecundae sedis et tertiae maior est dignitas sacerdotum quam\neius ciuitatis, quae non solum inter sedes minime numeratur\nsed nec inter metropolitanorum iura censetur. nam quod\ndicitis \\'regiae ciuitatis\\', alia potestas est regni saecularis, alia ecclesiasticarum distributio dignitatum. sicut enim quamuis\nparua ciuitas praerogatiuam praesentis regni non minuit, sic\nimperialis praesentia mensuram dispensationis religiosae non\nmutat. sit clara urbs illa potestate praesentis imperii, religio\nsub eadem tunc firma, tunc libera, tunc prouecta consistit, si potius hoc praesente propriam teneat sine ulla perturbatione\nmensuram.\npostremo si sibi de imperatoris praesentia blandiuntur\net inde putant Constantinopolitanae ciuitatis episcopi\npotiorem fieri posse personam, audiant Marcianum eiusdem\nprincipem ciuitatis. posteaquam pro augmento urbis ipsius\nsacerdotis intercessor accedens contra regulas optinere nihil\npotuit, sanctae memoriae papam Leonem summis laudibus\nprosecutum. quod canonum regulas uiolari nulla fuerit ratione\n\n\n\n\nperpessus;\naudiant Anatolium eiusdem sedis antistitem clerum\npotius Constantinopolitanum quam se temptasse talia confitentem\natque in apostolici praesulis totum dicentem positum\npotestate ipsumque beatum papam Leonem sedis apostolicae\npraesulem, cuius synodus Chalcedonensis auctoritate firmata\nest, quidquid ultra quam ab eodem pro fide et communione\ncatholica atque apostolica illic agendum constaret esse delegatum,\nper occasionem congregationis illius praeter Nicaenos\ncanones noua uideretur actione temptatum, conpetenti refutatione\nuacuasse\neaque nihilominus etiam sub sanctae memoriae\npapa Simplicio legatum sedis apostolicae sanctae memoriae\nProbum Canusinae urbis episcopum Leone principe tunc\npetente praesente docuisse nullatenus posse temptari neque\nhis prorsus praebuisse consensum; atque ideo non ad ciuitatis\ncuiuslibet respiciant qualitatem sed modum dispensationis\necclesiasticae paterna traditione firmatum conuenienter obseruent.\nDicatur autem de Alexandrino et Antiocheno episcopis\ncertis ex causis principem magis illa, quae gesta sunt, non\nAcacium praecepisse. sed principi Christiano decuerat suggerere\nsacerdotem, maxime cuius familiaritate et fauore fruebatur,\nsaluam fore de eiusdem iniuria contumeliaque uindictam,\ntantum ut ecclesiae sineret Christianus princeps regulas\n\n\n\n\ncustodiri, quia et noua in utroque pontifice causa esset exorta\net nouam discussionem consequenter inquireret, et. sicut\nsemper esset effectum ac diuinae pariter leges humanaeque\ncenserent, ut sacerdotali concilio de sacerdotibus iudicia\nprouenirent, non a saeculari uiderentur qualescumque pontifices,\netsi errore humanitus accedente non tamen religionem ullatenus\nexcedentes.\npotestate percelli. an ad haec iusta ratione principi\nsuggerenda non erat regiae ciuitatis honore sublimis? si factus\nerat illa regia ciuitate sublimior, tanto magis in his suggerendis\ndebuit esse constantior; si autem in his, quae pro\nreligione fuerant exserenda, extitit contemptibilis atque despectus\net aut segnis aut fiduciam non habens intimandi. in\nquo per regiam ciuitatem maior effectus est? an ut per eam\nsuae praeuaricationis exereret potius tyrannidem quam causas\nreligionis legitime procuraret?\nNathan propheta palam publiceque\nin facie regi Dauid et commissum pronuntiauit errorem\net ipsum conmisisse non tacuit et confessione correctum consequenter\nabsoluit. beatae memoriae Ambrosius Mediolanensis\nsacerdos ecclesiae maiori Theodosio imperatori communionem\npublice palamque suspendit atque ad paenitentiam redegit\nregiam potestatem. beatae memoriae papa Leo. sicut legitur,\nimperatorem Theodosium iuniorem Epheseno latrocinio libere\ncoarguit excedentem.\nsanctae memoriae quoque papa Hilarus\n\n\n\n\n\n\nAnthemium imperatorem, cum Filotheus Macedonianus eius\nfamiliaritate suffultus diuersarum conciliabula noua sectarum\nin urbem uellet inducere, apud beatum Petrum apostolum\npalam, ne id fieret, clara uoce constrinxit in tantum, ut non\nea facienda cum interpositione sacramenti idem promitteret\nimperator.\nsanctae memoriae nihilominus papa Simplicius et\npost eum sanctae memoriae papa Felix non solum Basiliscum\ntyrannum sed etiam imperatorem Zenonem pro isdem ipsis\nexcessibus auctoritate libera saepius increpasse noscuntur\nflectique potuisset. nisi Constantinopolitani praesulis accenderetur\ninstinctu, qui particeps externae communionis effectus\nnecessario, in quod inciderat, iam fouebat, malens in suae\npraeuaricationis obstinatione persistere quam curandus ad\nsalubria remeare, sicut ipse rerum probauit euentus.\necce\nnuper Honorico regi Uandalicae nationis uir magnus et\negregius sacerdos Eugenius Cartaginensis episcopus multique\ncum eodem catholici sacerdotes constanter restitere saeuienti\ncunctaque extrema tolerantes hodieque persecutoribus resistere\nnon omittunt. nos quoque Odouacri barbaro haeretico regnum\nItaliae tunc tenenti, cum aliqua non facienda praeciperet, deo\npraestante nullatenus paruisse manifestum est.\nhic autem uir\nbonus Acacius et sacerdos eximius in tantum se et suggerere\npotuisse monstrauit et noluisse deprompsit, immo fauisse\n\n\n\n\npatefecit, ut et imperator cuncta se ex eius gessisse consilio\nnon taceret et ipse imperatorem magnis praeconiis eleuaret\nista facientem seseque proderet his agendis rebus fuisse\nparticipem.\nSed esto, Calendion imperatoris nomen abstulerit, Iohannes\nprincipi mentitus fuisse iactetur: quae tamen cum nouae\nessent causae, noua debuit ecclesiastica prouenire discussio.\nan qui in hominem imperatorem peccasse dicebantur, nulla\ninterueniente synodo deici debuerunt et in deum, qui summus\net uerus est imperator, Acacium delinquentem sinceramque\ncommunionem diuini sacramenti studentem miscere cum perfidis\nsecundum synodum, qua haec est damnata perfidia. non\noportebat expelli?\nquid de innumeris per totum Orientem\ncatholicis sacerdotibus propria sede depulsis et indubitanter\nhaereticis intromissis? nouae certe erant causae et his consequenter\nnoua synodus debebatur. cur tunc non uenit in\nmentem, ut in talibus causis peteretur a principe saltem\nqualiscumque synodus celebranda, ut quocumque uel colorato\niudicio traditionis ecclesiasticae passim pontifices uiderentur\nexclusi, non solum quarumcumque urbium sacerdotes, sed\nmetropolitani incunctanter antistites?\nhis omnibus cum non\nrestitit suggestione qua potuit, consensit Acacius communicando\ncunctis, qui in catholicorum locum haeretici fuerant subrogati.\napostolus autem dicit non solum qui faciunt sed et qui\nconsentiunt facientibus reos indubitanter adscribi. an haec\nlicuit saeculari potestati et actis talibus Acacio consentienti\n\n\n\n\n\n\nabsque ulla synodo, quam ipsa rerum nouitas exigebat, absque\nsedis apostolicae consultatione perficere et sedi apostolicae\nnon licuit secundum tenorem synodi Calcedonensis in ueteri\nutique causa et ueteri constituto iusta definitione damnata\ninimicis synodi Calchedonensis Acacium conmunicantem a sua\nconmunione depellere?\nSed inquiunt: Acacius principi obuiare non potuit. cur\nBasilisco, quia uoluit, obuiauit? cur ipsi Zenoni, ne palam\nPetro Antiocheno, quamuis latenter hoc fecerit, communicare\nuideretur, non commodauit adsensum? ecce resultanti non\ninstitit imperator, ecce uim nolenti non intulit, ecce refugienti\ncontagia manifesta concessit.\npostremo cur tanto tempore, cum\nista gererentur uel gerenda cognosceret, non ad sedem apostolicam.\na qua sibi curam illarum regionum nouerat delegatam,\nreferre maturauit sed prius laudator factus est ipse\ngestorum quam uel praemoneret talia esse temptanda uel, ne\ntemptarentur, obsisteret, sicut sub Basilisco iam fecerat? cur\nillis ceteris communicare consensit, qui depulsis catholicis\nsacerdotibus indubitanter haeretici singulis urbibus fuerant\nsubstituti? postremo si ille defuit suis partibus et quae\nsacerdoti catholico competerent agere fastidiuit, ideo sedes\napostolica, quod ad eam pertinebat, uel potuit uel debuit\npraeterire?\nQuolibet igitur modo haereticorum complicem refutauit et\n\n\n\n\nconsortem communionis externae a sua communione dimouit\nnec opus fuit noua synodo. cum ueteris constituti sufficienter\nhoc forma praescriberet, nec opus fuit ut haec facienda Orientis\nepiscopis intimaret, quos et expulsione catholicorum, quae\nagebantur in causa fidei, non ignorasse manifestum est et\ncommunicando haereticis subrogatis facto tali consensisse.\nnon\ndubium est etiam, cum externae communionis effectis nec\npotuisse nec debuisse sedis apostolicae scita tractari. ecce\nagnouerunt in eorum professione, qui constantissime perdurarunt,\nquid fidei communionique catholicae deberetur. ecce\nagnouerunt, quemadmodum a talibus recedendo, immo talibus\ncontraria moliendo, a fide et communione catholica deuiarit\nAcacius seque pariter cum eodem errori subdiderint.\necce\nagnouerunt, quam iustis ex causis pro fide et communione\ncatholica atque apostolica, cui et illi qui in ea perstiterant\ncongruebant et hi qui perstantibus obuiabant ab eadem docebantur\nalieni, sedis apostolicae auctoritate sit remotus Acacius\n(ad cuius praecipue uocatus examen uel uenire uel mittere\nnon curauit, ut se de his omnibus, si confidebat, absolueret)\neiusque pariter quicumque complices extiterunt, atque ab illa\nmerito cum his communione discretus, a qua se ipse primum\ncum- suis consortibus catholicis pontificibus discrepando\n\n\n\n\ncognoscitur separasse, iureque sententiam ille damnationis excepit\nceteris consortibus promulgandam, qui solus pro omnibus suis\nconsortibus in communionem\\'se recidisse perfidiae ad apostolicam\nsedem missis litteris est professus.\ncui Acacio si conmunicauerant\nOrientales episcopi antequam huc referret. pari\nutique reatu sine dubio probabantur inuolui iureque per illum\ntransgressionis sententiam susceperunt tamquam facti cum\neodem communionis externae. qui utique non consuli tamquam\nnostrae communionis homines iam deberent sed tamquam in\ncontrario positi consortio refutari; si uero non communicauerant\nantequam Acacius huc referret, et communicantem\nnotare debuerant et ipsi de eodem potius huc referre atque\napostolicae sedis uigore perculsum merito comprobare cumque\nea sede apostolica tantisque illis catholicis pontificibus magis\ntenere concordiam.\nsed quia ab illorum societate desciuerant\net eorum successoribus communicare delegerant, ideo cum sede\napostolica minime congruebant: quia in sortem reciderant\npraeuaricatoris Acacii et illius se sine dubio peruidebant\nsententia consequenter adstringi, ob hoc eum uideri nolebant\nesse damnatum, quia se cognoscebant in eadem praeuaricatione\ndamnatos, in qua hodieque manere persistunt.\nsed sicut\n\n\n\n\nhi simili conditione constricti complicem suum non possunt\niudicare non iure damnatum neque rei reum possunt conpetenter\nabsoluere, sic illo iuste praeuaricatore damnato ipsi\nquoque pari iacent damnatione prostrati neque nisi resipiscentes\ninde poterunt prorsus absolui, quia sicut per unum scribentem\neorum omnium uulgata transgressio est, qui in eandem perfidiae\nreciderant actionem, sic in uno eodemque, qui pro\nomnibus scripserat uel scribendo omnium prodiderat uoluntates,\ntransgressione punita pariter quoque cum eodem uel in eodem\nest complicum transgressio punita cunctorum.\nquae tamen\nsententia in Acacium destinata etsi nomine tantummodo\npraesulis apostolici, cuius erat utique potestatis, legitime\nprobatur esse deprompta, praecipue cum secrete dirigenda\nuideretur, ne custodiis ubique praetentis dispositio salutaris\nquibuslibet difficultatibus impedita necessarium habere non\nposset effectum, tamen, quia orthodoxis ubique deiectis et\nhaereticis tantummodo eorumque consortibus iam relictis in\nOriente catholici pontifices aut residui omnino non essent aut\nnullam gererent libertatem, plurimorum in Italia catholicorum\ncongregatio sacerdotum rationabiliter in Acacium sententiam\n\n\n\n\ncognouit fuisse prolatam.\nquae congregatio facta pontificum\nnon contra Calcedonensem, non tamquam noua synodus contra\nueterem primamque conuenit sed potius secundum tenorem\nueteris constituti particeps apostolicae exsecutionis effecta est,\nut satis appareat ecclesiam catholicam sedemque apostolicam,\nquia alibi iam omnino non posset, ubi potuit et cum quibus\npotuit nihil penitus omisisse, quod ad fraternum pertineret,\npro intemerata fide et sincera conmunione tractatum.\nQuae cum uniuersa nouerint qui uidentur orientalibus\necclesiis nunc praeesse, propterea Christianam reparari legitima\ncuratione refugiunt unitatem, quia occasionem dissensionis\nhuius suis ambitionibus suffragantem deponere iam recusant,\nqua sine auctoritate sedis apostolicae omnium ecclesiarum\npassim iura confundant, magis eligentes in errore persistere\nquam praesumptionum suarum perdere facultatem, plus usurpationum\nsuarum licentiam diligentes quam diuini iudicii\ntenentes corde respectum. in quo necesse est, uelint nolint.\ntam de fidei communionisque catholicae atque apostolicae\nsinceritate neglecta quam de paternis canonibus euidenter\ninruptis recipiant quod merentur, nisi, dum hic tempus\nadmittit, haec damnationis aeternae pericula correctis mentibus\nstudeant declinare, ut possint non tales permanere, quibus\ninsolubilis est lata sententia, sed a talibus recedentes ab\neadem sententia non teneri. quae sicut in errore durantibus\nnumquam soluenda praefixa est. sic ab his erit aliena, qui\nextiterint puniendae prauitatis inmunes.\nHaec uero ad instructionem uestrae dilectionis satis abundeque\nsufficere iudicamus, quamuis eadem latius, si dominus\nconcesserit facultatem, studeamus exponere, quatenus et\nfidelium quisque cognoscat nihil apostolicam sedem, quod\nabsit. praepropere censuisse et non habere, quod iuste possit\nopponere, peruersa doceatur improbitas.\nrecte autem faciet\nuestra dilectio, ut ista quae scribimus pariter et catholicis et\ncontraria sapientibus innotescant, quo et sanis necessaria\nfirmitas et male sanis conpetens medicina praebeatur. Dat.\nKal. Febr. < post > cons. Uiatoris u. c.\nDILECTISSIMO FRATRI HONORIO GELASIUS. Miramur dilectionem\ntuam fuisse miratam curam sedis apostolicae, quae more\nmaiorum cunctis per mundum debetur ecclesiis, pro uestrae\nquoque regionis fide fuisse sollicitam, cumque ad eam perlatum\nesset, quod quidam per Dalmatias integritatem catholicam\nuitiare niterentur et diuinis humanisque legibus ante damnatum\n\n\n\n\n\n\nPelagianae pestilentiae denuo uirus inferre, non putauerimus\nullatenus differendum, quominus haec diligentius inquirentes\naut, si fortasse subrepserant. de proximo sanarentur aut anxietatem\nnostram, si falsa probarentur iactata, releuarent,\naestimantes melius nos uideri impatientius talia uestigare\nuoluisse quam crescere dissimulando perniciem:\nneque enim\nuel silentio premere causas huiusmodi uel differendo fouere\ndeberemus, cum dicente magistro gentium sollicitudine\nnon pigri atque iterum qui praeest in sollicitudine\nreos procul dubio nos, nisi continuo quaereremus, etiamsi\ninaniter essent uulgata, conuincerent, nec interesset, per quos\nad aures nostras\\' eadem peruenissent. dum <quibuscumque\nquo>modolibet ista referentibus. postquam nostram conscientiam\npenetrarant, in his ueraciter indagandis pastorales excubias\nesse non oportuerit neglegentes, quatenus uel e uestigio\nposset lupis inhiantibus obuiari uel nullis existentibus\nferis ouium custodia secura persisteret.\nab his, qui essent\nChloes, Corinthiorum se dissensiones agnouisse testatur apostolus\nconfestimque scribere non omittit, ut uel nascentibus\niurgiis pius medicator occurreret uel de eorum comperta mox\nincolumitate gauderet. quod nos quoque litteris, quae super\nhac parte directae sunt, indicasse reminiscimur, ut scilicet\naut inrepentibus obsisteremus insaniis aut, si nihil horum\npenitus accidisset, de catholicae ueritatis integritate laetaremur.\nquapropter non solum dilectio tua nostra non debet uigilantia\npermoueri sed praesentis adloquii salutatione percepta nobiscum\n\n\n\n\n\n\npotius industriam propriae sociare sollertiae, quatenus uel, si\ntemptata sunt talia, protinus corrigantur, uel, ue qualibet\nobreptione temptentur, attentius praecauendo subintrare non\nualeant. de quibus autem hi, quos tua caritas destinauit.\nplenius instrui uoluerint, sequentes tituli cum suis responsionibus\nintimabunt.\net quoniam se his adquiescere praefati\neatenus sunt professi, ut eadem se et primitus tenuisse\nfirmarent sed a nonnullis in quaestionem uocata uellent manifestius\nexpediri, studuimus, quantum inter occupationes fieri\npotuit, quae nos minime respirare patiuntur, largiente domino\nsequentes paterna uestigia, quae de talibus accepimus, non\nsilere. quam regulam sobrie sentiendi quisquis fideli corde\nsectatur, inter orthodoxos merito debeat aestimari; quisquis\nuero putauerit abnuendam, ab apostolicis sese non ambigat\nexulare doctrinis.\ncerte si quid est, quod ualeat animum permouere,\nfraternitas tua consulere fiducialiter non omittat, ut\ndomini gratia ministrante totius discutiat obscuritatis ambiguum\nfraterna conlatio.\nDe Pelagianis quidem sensibus blasphemiisque sacrilegis et\napud maiores nostros tam diuinis quam humanis legibus iusta\ndiscussione damnatis nimis est copiosa materia, quia et\nillorum est multiplex perniciosa peruersitas eoque nocentior,\nquo uerisimilitudinis colore subtilior, quam de ipsius humani\ngeneris principe prauo funestoque commento non rite\n\n\n\n\n\n\nconceptam rerum consequentium mendaciis texuerunt (necesse est\nenim, ut qui a principio deuiarit, ab integro tramite uagus\nubique progrediens, quanto se currere fortius putet. tanto\nplus erret), et in his, ut competit, refutandis disputatio prolixa\ndebeat adhiberi, quoniam quidem perfectae medicinae\nmos est originem uel intellegere prius uel reserare morborum\neisque patefactis medellam conficere congruentem.\nquae cuncta,\nsi dominus uitam facultatemque tribuerit, in quantum caelesti\nrore uegetati ualebimus, alias molibimur explicare: nunc\nautem hunc articulum, qui quosdam mouere perhibetur, sufficienter\ninterim duximus explicandum, ut eodem conuenienter\ninspecto, quid in ceteris cauere iam debeant, domino deo nostro\npraestante perpendant.\nAestimant igitur quidam in hac uita hac posse quemquam\nperfectione consistere, ut nullis prorsus fragilitatis humanae\npulsetur affectibus nec corporeis exagitetur inlecebris. quod\nquisque si propriis uiribus suaeque proposito uoluntatis existimat\nadipisci, semet ipsum seducit et ueritas in eo non est;\nnam si in ipsis primis hominibus, dum sua nimium felicitate\nconfidunt et tantam dei gratiam in uacuum recipientes, non\norando (quod utique nusquam fecisse referuntur) nec de\nperceptis gratias referendo nec, ut eadem intemerata durarent,\nsuppliciter implorando, incolomes constare nequiuerunt, quanto\nmagis post praeuaricationis ruinam, quam mala sui confidentia\ncreatorem nullatenus inquirendo letaliter inciderunt, absque\ndiuino munere suis uiribus uel aegri perstare non possunt,\nsine quo nec integri persistere ualuerunt?\nsin uero quisquam\nnon possibilitate facultatis humanae sed per unam gratiam\n\n\n\n\n\n.\n\n\n\n\nhoc asserat in hac uita de quibuslibet sanctis posse conferri,\nbene quidem facit de dono dei, < cui> cuncta possibilia sunt,\ntalia confidenter opinari et sperare fideliter, sed utrum aliqui\ntales extiterint, qui usque ad hanc perfectionem uitae praesentis\naccederent, sicut nusquam euidenter astruitur, sic nos\nfacile uel firmare uel impugnare non conuenit magisque\nsobrium est ex ipsorum uocibus prophetarum apostolorumque\nsanctorum, quatenus huius uitae profectum metiri debeamus,\nagnoscere, quibus utique in hoc mundo, quantum ad sanctae\nuitae pertinet institutum, nihil excellentius uel fuisse uel esse\nmanifestum est.\nqui etiamsi copiosiore dei munere uel raris\nomnino uel minimis humanae conditionis passionibus impetiti\nsunt et afluentiore dei gratia mortalitatis uitia facile superarunt,\nnon usque adeo tamen expertes eorum se fuisse testantur,\nut scilicet illius <im )maculati agni sit proprium nullum prorsus\nhabuisse peccatum nec non soli uideatur esse deputandum, si\nalius quilibet sanctus expers delicti fuisse credatur. contenti\nsimus ergo professione sanctorum et quid de se ipsi magis\npronuntient audiamus quam, quid uel temere cogitandum sit\nuel nostris opinionibus uentilandum, sine certa auctoritate\nsectemur.\ncur autem, cum deus omnipotens post mysterium\nreparationis humanae etiam id homini conferre potuerit, ut ab\nomnibus omnino uitiis esset inmunis, maluerit fideles suos\nsaluos fieri et expectare perfectae beatitudinis firmitatem, ut\nquod sperando desideramus, rebus possimus adipisci, censueritque\nnunc perficere in infirmitate uirtutem quam remotis\ninfirmitatibus humanam conditionem nulla sinere languoris\nexagitatione pulsari: quantum dominus ministrarit, ut conpetit,\n\n\n\n\n\n\ndisseretur.\n< scIiptur) arum testificationibus, contra quarum tenorem\nnihil est temere profitendum, super his sensibus erudiri\nconstat in ipso primo homine Christum et ecclesiam figuratam\nbeato Paulo apostolo nos docente, cum de foedere sancti coniugii\nloqueretur sacramentum hoc inquiens magnum est:\nego autem dico in Christo et in ecclesia. itaque iam\ninde, sanctorum quisque processit, in huius sacramenti\nfiguratione censetus est et hoc mysterium omnes sancti ab\nAbel suis sacrificiis actionibusque gesserunt.\nin Christo ergo\net in ecclesia, in qua utique generaliter praecondita est\nremissio peccatorum, fideles quique deo sanctique uixerunt et\nusque ad legis tempora per Moysen datae certis sunt sacrificiis\nin huius mysterii uirtute purgati. quapropter si eguerunt\nomnes mysticis immolationibus incessabiliter expiari, non\ndubium est uitiis humanae conditionis fuisse pulsatos, a\nquibus eos per illa remedia futuri sacramenti necessarium\nesset incessanter absolui. iam uero legis tempore neminem\nfuisse sanctorum, qui non hostiam obtulerit pro peccato,\nlectio ueneranda testatur in tantum, ut etiam pontifices sic\napud deum causas agerent populi tunc fidelis, ut ipsi quoque\npro suis delictis hostias immolarent, passimque uniuersi\nprophetae proclament peccatis suis ueniam postulantes.\ninde\nest, quod sanctus Iob dicit: nemo mundus a sorde, nec\ninfans, cuius est unius diei uita super terram,\nidemque alibi: astra non sunt munda in conspectu\ntuo. prophetae quoque Dauid de generalitate sanctorum certa\ndefinitio prolata cognoscitur, qua ait: ne intres in\n\n\n\n\n\n\n\n\niudicium cum seruo tuo, quoniam <non> iustificabitur\nin conspectu tuo omnis uiuens; ubi utique neminem\nprorsus hominum discreuisse perspicitur, sicut idem planius\nhoc ipsum loquens manifestiusque declarat: dixi \\'pronuntiabo\naduersum me iniustitiam meam domino\\' et\ntu remisisti impietatem cordis mei. pro hac orabit\nad te omnis sanctus in tempore oportuno, qui\nutique t non poterat non solum sub lege sanctos esse sed\nin futura dei gratia eminentioris propositi post futuros; unde\nquod ait in tempore opportuno, non sine rerum uenturarum\ncognitione subiunxit. et in oratione sua sapientissimus\nSalomon: non est homo, qui non peccauit, et item ipse:\nquis gloriabitur castum se habere corautmundum\nse esse a peccato sed ne putentur illorum temporum\nsancti ab hac impassibilitate forsitan excipiendi, quoniam\n<non> concessis a deo coniugibus utebantur (quamuis et\nbeatus Helias passibilis fuisse memoretur, quemadmodum\nconsequentia declarabunt, et sanctus propheta Danihel non\nsolum pro populi sed etiam pro suis peccatis perhibeatur\norasse, sicut ipse dicit: cum orarem et confiterer\npeccata mea et peccata populi mei domino deo\nmeo), tandem ueniamus ad beatos apostolos et dicat beatus\nille Iacobus, qui cum omnes utique iusti essent apostoli,\nproprie atque speciatim iusti uiri praerogatiuam legitur adsecutus:\nbeatus uir, qui suffert temptationem, quia\ncum probatus fuerit, accipiet coronam uitae,\nquam repromisit deus diligentibus se, et item post\n\n\n\n\n\n\npaululum: unusquisque autem temptatur a concupiscentia\nsua abstractus et inlectus; dein concupiscentia\ncum conceperit, parit peccatum, peccatum\nuero cum consummatum fuerit generat\nmortem, et item idem: in multis enim offendimus\nomnes, idemque secutus adiunxit: et Helias homo erat\nsimilis nobis passibilis.\ndicat beatus Petrus apostolus:\ncarissimi, rogo, ut quasi incolae et aduenae\nabstineatis uos a corporalibus uoluptatibus, quae\nmilitant aduersum animam. et item: nolite mirari\nad feruorem, qui ad temptationem uobis fit, quasi\nnoui aliquid uobis contingat; item postea: sobrii\nestote <et> uigilate, quia aduersarius uester\ndiabolus quasi leo fremens cricuit quaerens, quem\ndeuoret; cui resistite in fide scientes easdem\npassiones in omni, quae est in mundo, fraternitate\nuestra fieri, a qua fraternitate nimirum se ipsi fidelium\nsaepe cunctorum fratres adnuntiant nec suam probantur\ndiscreuisse personam.\ndicat beatus Iohannes euangelista, ille\nqui in pectore discubuit saluatoris: si dixerimus, quia\npeccatum non habemus, nosmet ipsos seducimus,\nquia ueritas in nobis non est; quod si confessi\nfuerimus delicta nostra, fidelis est et iustus, qui\ndimittat nobis peccata et mundet nos ab omni\niniquitate; item: quod si dixerimus, quia non peccauimus,\nmendacem faciemus eum et uerbum eius\nnon erit in nobis. dicat idem: haec scribo nobis, ut\nnon peccetis; sed si quis peccauerit, aduocatum\n\n\n\n\n\n\nhabemus apud patrem iustum, et ipse propitiatio\npeccatorum nostrorum, non tantum nostrorum\nsed et totius mundi; item ipse: omne, quod in mundo\nest, concupiscentia carnis est et concupiscentia\noculorum et ambitio saeculi, quae non est a patre\nsed ex mundo est; et mundus transit et concupiscentia\neius, qui autem fecerit uoluntatem domini,\nmanet in aeternum.\nueniat minimus apostolorum sed\nuas electionis dei, ueniat magister gentium Paulus, praedicator\ndiuinae gratiae singularis et mysterii caelestis copiosus\nexpositor, ille qui uerba ineffabilia, siue in corpore siue extra\ncorpus nesciens, in tertium caelum leuatus audiuit, qui tanta\ngratia redundauit, ut cum omnium esset postremus, plus\nomnibus laboraret, et quid non solum fidelibus insinuet super\nhac parte sentire sed etiam quid de se ipso pronuntiet,\nliberae ueritatis doctor adnuntiet. et quoniam longum est\ncuncta, quae ad hanc causam pertinent, dicta reuoluere,\nponantur pauca de multis, ex quibus nobis sufficientissime\ndemonstretur magis nos cum Paulo debere infirmari, ut\nhabitet Christus in nobis, quam quolibet aliter sentiente quam\nPaulus fortes uideri et iam uelut, quod absit, Christi remediis\nnon egere.\nait ergo: scio enim, quia non habitat in\nme, hoc est in carne mea, bonum; nam uelle adiacet\nmihi, perficere autem bonum non inuenio. non\nenim quod uolo bonum, hoc facio, sed quod nolo\nmalum, hoc ago; si autem, quod nolo, illud facio,\nnon ego operor illud, sed quod habitat in me\n\n\n\n\n\n\npeccatum. item: condelector enim legi dei secundum\ninteriorem hominem, uideo autem aliam\nlegem in membris meis repugnantem legi mentis\nmeae ac captiuum me ducentem in lege peccati,\nquae est in membris meis. miser ego homo, quis\nme liberabit de corpore mortis huius? gratia dei\nper Iesum Christum dominum nostrum.\nquare se\nigitur miserum hominem appellat, quare se gaudet per Christi\ngratiam de mortis corpore liberari, si nullis affectibus humanae\nmiseriae pulsabatur, si nullis infestabatur, ex quibus liberaretur,\nincursibus? item idem: caro concupiscit aduersus\nspiritum et spiritus aduersus carnem; haec enim\ninuicem aduersantur sibi, ut non, quae uultis,\nilla faciatis; non enim, quae uult, spiritus perficit, ne de\nperfectione superbiat. et item: non perficit caro, quae\nuult, ut sic humanae conditionis admoneat, ne tamen usquequaque\npropositum fidele demergat.\nAc ne forsitan, ut solent quidam uanis opinionibus arbitrari,\nquod haec beatus apostolus Paulus sub alterius nescio cuius\npersona pronuntiet quam de se ipso fateatur, quamuis nihil\nillic tale ualeat prorsus ostendi atque cum ait: miser ego\nhomo, quis me liberabit de corpore mortis? gratia\ndei per Iesum Christum, tam gentilis quam Iudaei\nremota probetur esse persona, audiamus tamen hunc alibi\nquasi sese manu propria designantem ac semet ipsum specialiter\nindicantem: ego ipse mente seruio legi dei, carne\n\n\n\n\n\n\nautem legi peccati, et item de se ipso: castigo corpus\nmeum et seruituti redigo, ne, qui aliis praedico,\nipse reprobus efficiar. quis igitur non aduertat, quid\ninteresse potuerit, quod membra sua castigando refrenaret,\nne reprobus existeret, si nullis talibus stimuliÅ¡ pulsaretur,\nquos neglegendo et non corporis sui castigatione subigendo\nreprobus esse potuisset?\nQuapropter cum haec et apostoli de semet ipsis professi\nfuisse monstrentur, â€” qui etiamsi ista minime prodidissent,\nprocul dubio tamen omnes orationem dominicam et necessario\npraedicarent et ueraci corde proferrent, qua cotidie\nsupplicantes dimitti sibi sua debita postularent et, ne in\ntemptationem inducerentur, orasse et, ut a malo liberarentur,\nsuppliciter implorasse doceantur.\npropter quod etiam beatus\nIohannes apostolus, quod supra iam dictum est, intellegitur\nedidisse dicens: si dixerimus nos peccatum non habere,\nmendacem faciemus eum, Christum scilicet, qui hanc\norandi formam suis discipulis non dedisset, in qua uel cotidianis\ndebitis relaxatio proueniret et, in temptationem < ne >\nreciderent, implorarent uel, ut a malo liberarentur, exposcerent,\nsi nihil esset omnino, quo aut debitum praegrauaret\nminime relaxatum aut temptatio posset inferri peccati, aut\nnullum, a quo liberarentur, malum prorsus existeret.\nsic\nautem quosdam mouet subripiens inlusio dormientium, quasi\nnon grauior aestimata sit concupiscentia uigilantum. quamuis\nenim et insolentia corporalis frequentius refrenanda sit\nuel castigatione ieiunii uel ciborum frugalitate sumptorum,\nne materia praebeatur humanis sensibus fantasticae uoluptatis\n\n\n\n\n\n\nimaginatione fallendis, uel magnis hoc de miseratione diuina\nsit precibus implorandum, ut ab inlecebrosis uisionibus sopitae\nmentes reddantur immunes: tamen, siue haec incontinenter\nagentibus siue uiuentibus \\'continenter eueniant, certe, si quis\nest, minor reatus est nescientum quam carnalis operis appetitu\npalam aperteque cupientium. denique licet non paruo dei\nmunere potiatur. quisquis aut nullis talibus, si fieri potest,\naut perraris pulsatur insidiis, nusquam legimus in culpam\nuocari fantasmata somniorum.\nsed plane ipsius domini uoce\nnon ignoramus esse depromptum, quod quisque mulierem\nuiderit ad concupiscendum, eandem sit in suo corde moechatus,\nubi consequenter reatum subesse non dubium est ideoque\ntam iugi supplicatione quam elemosinis ceterisque bonis\nactionibus expiandum est. non enim uacat, quod dictum est,\nomnia per elemosinam posse mundari, cum ait dominus, dum\nde internis externisque figuraliter purificationibus loqueretur:\nuerumtamen quod superest, date elemosinam et\necce omnia munda sunt uobis, sed etiam illud, quod\ncaritas cooperiat multitudinem peccatorum, ut\nscilicet quicquid insinceritate corporis et mentis adtrahitur,\nrationalis pietatis opere deleatur.\nde beatis autem, sicut supra\niam diximus, apostolis tantum debemus nosse, quae ipsi de\nsua conuersatione sentiri propriis uocibus ediderunt; quae\nuero tacita sunt ab eis, nulla nobis relinquetur licentia perscrutandi.\nSed iam diligentius uestigemus, cur nec post reparationem\nquoque generis humani renouationemque naturae, quae fit per\nbaptismatis sacramentum, non solum haec uitia sublata non\nfuerint sed ipsos etiam in magnae continentiae proposito\n\n\n\n\n\n\nconstitutos siue minus seu amplius, prout quisque gratia\ndiuina dispensante profecerit, tamen infestare non desinant,\ncur relicta sint, contra quae mens religiosa pugnaret, et licet\niam saluati per fidem spem redemptionis acceperint,\nadhuc tamen expectetur, sicut ait apostolus, redemptio\ncorporis nostri et. cum mysteriis caelestibus iam renatis\npignus sit adoptionis ingenitum, perficienda deinceps sustine-\natur adoptio, ut scilicet deficientibus isdem uitiis, contra quae\nnobis in hoc tempore continua dimicatio est, ab hac necessitate\nliberati, quod fide suscepimus, quod spe proposita sustinuimus,\nipsarum rerum desideratis affectibus adsequamur, quatenus\nhac incursionum peste prorsus exuti tranquilla semper sanctificatione\nuiuamus, quod in illa futura beatitudine promittitur\nesse complendum, cum, sicut ait apostolus, corruptibile\nhoc induerit incorruptionem et mortale hoc induerit\ninmortalitatem atque animale corpus spiritalem\nsumpserit dignitatem.\nigitur dubium non est superbiam super\nomne esse peccatum, quippe de qua scriptum est: initium\nomnis peccati superbia. quod tantum malum est, ut\nsingula praue facta in hoc ipso, quia praua sunt, censeantur\nesse damnanda solaque sit superbia, quae et in bene factis\npericulosa doceatur. haec est, quae non tantum animal\nrationale in terris positum constare non siuit sed angelicam\nquoque deiecit infesta naturam.\nnam cum deus omnipotens,\nqui fecit omnia bona ualde, cuncta suis modis et congruis\nordinibus instituta condiderit eaque propriis concesserit uel\nmanere uel proficere posse mensuris, hic rationabili creaturae\nsubrepsit affectus, qui per id, quod decentius facta consisteret,\nplus ei de propria dignitate confidere quam, sicut modus eius\n\n\n\n\n\n\nposcebat, de ipso conlatore dignitatis ingessit atque ita aliter\nadpetendo sui culminis firmitatem, quam conpetens eius et\ndecens norma requireret, fecit eam praeter ordinem naturalem\ncupiendo fastigium meriti potioris erumpere.\nqui excessus\nutique sicut reatum intulit excedenti, sic usam conditoris,\ncontra cuius ordinem tendebatur, offendit et, dum ab eo tenore\ncessatur, quo solo proficeretur ad summi boni perenne consortium,\nconsequenter, qui ad eius stabilem participationem\nperuenire non posset, defectus accessit, sicut creaturae\nrationalis usibus congruebat. nam angelos ad profectum\nconditos promerendae stabilitatis aeternae illa res indicat,\nquoniam si sic facti essent, ut ulterius nihil egerent, nulla\npars eorum ullum potuisset habere defectum. non enim in\neis diuersam naturam fuisse dicendum est, ne ille, qui propria\nuoluntate prolapsus est, angelus excusetur, si hoc illi non\nsuae proteruitatis ingessit arbitrium sed necessitas inditae\nconditionis imposuisse uideatur.\nunde ergo beati et sublimes\nangeli de perceptis grati piae deuotionis officio et non se\nipsos sed potius ipsis praeferendo conuenienter auctorem ad\neius perpetuitatem proficere prouehique meruerunt, inde isti,\nqui reprobi sunt, de perceptis consequenter ingrati debitumque\ndissimulantes obsequium seque ipsos magis quam, qui tantae\\'\ndignitatis substantiam condiderat, praeferre molientes et\ndelectatione suae creationis inlecti a creatoris honore cessando,\nquanto arroganter elati, tanto aeternitatis rectitudinem per\ninreuerentiam non sequendo ab eius pariter et dignatione et\nparticipatione retracti sunt et ab eo, quod sempiternum est,\nrecedentes in id, quod semper deficit, sunt reducti.\nquod\npraestante deo nostro plenius alias confidimus exsequendum;\nnunc interim, quantum praesenti negotio sufficit. haec illa\ncausa est, hoc illud malum, per quod etiam sine uitio corporali\nquadam spiritali fornicatione motus angelus a diuina, qua\n\n\n\n\ninlustrabatur, gratia et participatione delapsus est eoque modo\ndegener factus ac de caelesti sede pro hac sui decoloratione\nseclusus secundae conditionis imaginem dei per inuidiam\nflammatus euertit, isdem motibus adgrediens in securitate\ndegentem, quibus de summis ad ima male confisus ipse\ndeciderat. hinc illa felicitas paradisi primis hominibus constare\nnon potuit, hinc illa primae conditionis integritas, dum ita de\nse fidit, tamquam ipso, qui condiderat, non egeret, nec de\nperceptis agit gratias, quod nusquam fecisse memoratur, nec\nde conseruandis, quae sumpserat, poscit auxilium nec ad eum\netiam pulsata temptatoris accessu deuota concurrit et consulit\nsuaeque se credit inter prospera uoluntati, facile sine praesidio\ncreatoris patuit deceptoris insidiis et in praeuaricationem\ntractata consequenter inliciti conditionem praefixae mortis\ninuenit meritoque est conpetenti subiecta uindictae, quoniam\nnec de bonis fuerat deuota retinendis nec malum praecauerat\nante praedictum, dum per maioris ambitum potestatis deum\nse scilicet fore praesumens foueas hostilis persuasionis incurrit,\net quae, si suo ordine mansisset grata factori, perpetuum\nsummae commercium deitatis potuisset adprehendere, conpetenter\nsine debito summae diuinitati officio captiosa promissione\nfrustrata ad diuinitatem non potuit peruenire.\nsic ergo\nsine illius principalis ac summae rationis affectu, quae in\nbonis semper retinendis contrariisque refutandis intemerata\npersistit, ad cuius utique similitudinem rationale fuerat animal\ninstitutum, ut eam pro suo modulo congruis actionibus\nimitando ipsiusque seruando reuerentiam subsequendoque\ngratiam, ut uere similitudo eius et imago permaneret, obtinere\npotuisset fieretque diuinae rationis tamquam suae parentis et\nauctoris digna consortio et per hoc nihilominus utpote particeps\n\n\n\n\naeternitatis aeterna constaret: dum sua, qua creata fuerat,\ndignitate confidit sibique se putat in eo, quod erat facta,\nsufficere nec subdita ueneratur deuotione factorem, et ab illius\nparticipatione discessit et in se ipsa sine illo, in quo habebat\nsubsistere posse, non constitit atque ita ordinem legitimae\nrationabilitatis excedens in inrationabilitatis abruptum per\nuerisimilitudinem ratio< ci >nationis, qua deum se fieri credebat,\nabducta est et illius priuatione, quae sempiterna uita est, in\nistam recidit, quae sine fonte uitae uitam perpetuam retinere\nnon posset.\nquamuis ergo pro his transgressionibus digna\nfuerit ultione, iustus tamen arbiter deus sic istam creaturam\npropositae legis aequitate corripuit et, quae diuinum sequi\ntramitem inter felicia fastidiuit, sibimet ipsam merita lance\ndimisit, ut tamen, quia et decepta fuerat creaturae potioris\nincursu (illius scilicet, quae fremebat illo terrenam proficere\nposse substantiam, unde spiritalis ipsa deciderat, et tamquam\nsolatium capere cupiebat de alterius ruina creaturae, uel ut\nnon solum se culpandam ex alterius quoque transgressione\npraetenderet sed lapsum suum in creatoris referret opificium,\ncuius et aliud opus constare ueluti minime potuisset), ineffabili\ncircumuentae pietate consuleret, utramque uero creaturam\nrecte conditam hac ratione monstraret, quia et degeneres\nangeli per sanctorum angelorum beatitudinem confutantur â€”\nquod isdem modis, quibus illi\n(hoc est debitae pietatis officio\ncreatoremque suum debita praedicatione laudando) per dignationis\neius augmenta profectumque reuerentiae conpetentis\nparticipationem boni parentis stabilitatemque perpetuam sempiternae\ngloriae sunt adepti, sic isti quoque, si eodem tenore\nniterentur, ad similem beatitudinem uenire potuissent, nisi\ndesides a sui laude factoris et conpetentem reuerentiam non\n\n\n\n\nsequentes ab eius retracti participationis affectu propriae\nnequiuissent incrementa perfectionemque sumere dignitatis,\ndum suae institutionis claritate detenti ulterius se nihil egere\nac sibi se sufficere posse praesumunt, perque se ipsos optinere\nfidentes, quicquid per solam gratiam potuissent conditoris\nadipisci, quod in suae prorsus conditione mutabilitatis habere\nnon poterant —;\nhomo quoque de se ipso manifestis indiciis\nreuincatur in tantum rite factus, ut qui per diuinam gratiam\npotest surgere post ruinam, multo amplius potuisse doceatur,\nsi eandem gratiam deuota mente sequeretur, integer permanere,\nquantumque gratia ista praeualeat, magis inde cognosci,\ndum et incolumis absque eadem stare nequiuerit et ualeat ad\neandem incolumitatem redire post lapsum.\nbonus ergo\nartifex deus, qui sempiternum et summum semper habet esse,\nquod bonus est, atque ideo nec umquam crescendi gerit\namplius appetitum, quia nihil est super id, quod sempiternum\nbonum semper et summum est, nec ulla potest inclinatione\ndiminui de hoc ipso, quod summum bonum sempiternumque\nconsentit. unde etiam non per rapinam in forma dei dictus\nest constitutus, qui hoc habebat utique per naturam, sicut\nille spiritus, qui quod erat nec sempiternum habebat\nomnino nec summum, per rapinam maluit occupare quam per\nauctoris gratiam perpetem consequi dignitatem, a quo sumpserat\nangelicae substantiam claritatis, quemadmodum beati\nangeli in diuina gratia permanentes consecuti sunt sempiternae\nbeatitudinis firmitatem, prauus autem spiritus nec illud potuit\nobtinere, quod nisus est inconpetenter inuadere, et tenorem\nsuae conditionis excedens in hoc etiam non potuit perseuerare,\nquod factus est.\nauctor ergo bonus, ut bonum se opus\ncondidisse firmaret, si in eadem sui conditione persisteret,\n\n\n\n\n\n\ninferioris creaturae suae miseratus offensam, quod spiritalis\nsubstantia, quae et sui et alterius processerat ipsa deceptrix,\natque in sua nequitia perseuerans omnino consequi digna non\nfuerat, terrenae conditionis et per fraudem deceptae substantiae\nnaturam pariter clementer suscepit et causam sicque, ut nunc\nbreuiter explicemus, conpetenti lapsam dispensatione reparare\nproponens, ut in se ipso haec eadem natura, quae per\ninoboedientiam mortis <erat>, rediret ad uitam:\nsolus\nipse peccati nescius in substantia, quam post peccatum\nrestaurandam potenti benignitate susceperat, ut indebitam\nmortem, quam sine peccato utique non debebat, pro his, qui\n<per> peccatum debitores mortis extiterant, imputaret simulque\ndiabolum hominis deceptorem, qui consentientem sibi\nsubditum per diuinam tenebat iure sententiam. per iustitiam\nnihil ei reddere iam debentem * * et cum occidisset eum, in\nquem sine peccato licentiam non habebat, merito ei uice\nmutua subiugaretur addictus, quique se humanae substantiae\nutpote captiuae suae dominum deumque iactabat, huic et\niusto pariter et deo uero mutuo subderetur.\nintererat enim\naequitatis inmensae, ut non abrupte diuina potentia diabolus\nsed ipsius hominis etiam, quem se prostrauisse iactabat,\niustitia uinceretur. quibus non satis habuit reparator excelsus,\nut ipse tantummodo in ea natura, quam sumpserat, gereret\nde hoste humani generis hunc triumphum (quid enim praestaretur\nuniuersae nostrae creaturae, si uictor diaboli solus\nChristus existeret?): tribuit ergo fidelibus suis dignanter\ninmensa pietate consortium, tribuit per gratiam suam fidemque\n\n\n\n\nconlatam, ut hominum milia ineffabilis conpendio sacramenti\nparticipatum eius adquirerent renouataeque in suo saluatore\nnaturae facti consimiles ipsi quoque fierent deceptoris sui\nmutata sorte uictores.\nitaque contra superbum spiritum permanentem\nhac est prouisum curatione saluandis. ut conpetentibus\nmodis ad suae conditionis integritatem proficerent\ndignitatemque caelestem, quatenus elationis exitialis affectum,\nqui non solum humanam sed ipsam quoque, sicut dictum est,\nangelicam prostrauerat ante naturam, humanitate necessaria\nmedicinaliter declinaret ad integritatem reparandam; quippe\npost lapsum carere debuit illo malo, quo integra perstare\nnequiuerat.\noportebat autem, ut ipsa quoque rationabilis\nhumana creatura, quod propria uoluntate perdiderat, etiam\nsecundum dei gratiam propria reciperet uoluntate et, quae\nsine merito \\'curabatur, tribueretur ei, ut etiam hoc sequeretur\nex merito. propterea maluit singularis ille saluator perfici\npotius in infirmitate uirtutem quam prorsus sine\ninfirmitate uel de se confidentem uel auctoris neglegentem\nfieri humanam substantiam sine infirmitate securam.\nhinc\nest igitur, quod beatus Paulus, qui et ruinam conditionis\nhumanae et restaurationem ceteris copiosius intimauit, etiam\nde se ipso clamat: ne magnitudo reuelationum extollat\nme, datus est mihi stimulus carnis meae.\nangelus satanae, qui me colafizet. propter quod\nter dominum rogaui, ut discederet a me, et dixit\nmihi \\'sufficit tibi gratia mea, nam uirtus in\ninfirmitate perficitur'. lib enter igitur gloriabor\nin infirmitatibus meis, ut inhabitet in me uirtus\nChristi, et item ipse: uanitati enim creatura subiecta\nest:\nadhuc utique uanitati, quantum adhuc mundanis sensibus\nimplicatur corruptibilique conditione deprimitur; illa utique\n\n\n\n\n\n\ncreatura, de qua idem dicit alibi: si qua igitur noua\ncreatura, uetera transierunt; ecce facta sunt\nomnia noua, et de qua idem alibi dicit: ipsius enim\nsumus figmentum, creati in Christo, in operibus\nbonis, itemque ipse de eadem: in Christo enim Iesu\nneque circumcisio aliquid ualet neque praeputium\nsed noua creatura: haec utique creatura, qua in Christo\nrefecti sumus, non qua ab initio facti sumus.\nde qua etiam\nbeatus Iacobus apostolus sic ait: uoluntarie genuit nos\nuerbo ueritatis, ut simus initium aliquod creaturae\neius, non illius creaturae, quae in Adam condita est,\nsed quae patris luminum, a quo est omne datum\noptimum et do num perfectum, uoluntate genita uerbo\nueritatis initium sumpsit in Christo et hoc ipsum ideo, ne\nin quibuscumque suis bonis fideret humana substantia sed,\nquicquid recti in se esse cognosceret, desursum descendens\nesse perpenderet ab illa incommutabili et sine\nuicissitudinis obumbratione luce semper inmensa, per\nquam sibi mutabili et uicissitudinum obumbratione fuscatae\nluminis ueri munus sentiret impendi.\nhaec igitur est illa\ncreatura, quae spiritaliter uiuens non uolens sustinet\nmortalis infestationis affectus, contra quos indesinenter pugnans\nmallet non habere, quos uinceret, quam cum infesto iugiter\nhoste confligere. non uolens ergo subiacet in tantum uanis\ndesideriis in quantum sine dubitatione perituris (unde dicit\napostolus: caro concupiscit aduersus spiritum et\nspiritus aduersus carnem, ut non, quae uultis,\nilla faciatis), sed propter eum, inquit, qui subiecit\nin spe, ut nemo in hac scilicet uita rursus de plena felicitate\nsit arrogans, ac ne rursus forsitan desperatione\n\n\n\n\n\n.\n\n\n\n\nsuccumberet. sic eam subiecit his molestiis perferendis, ut tamen\nspe consoletur erecta.\nhaec est igitur sine ambiguo creatura,\nde qua ait: quia et ipsa creatura liberabitur a\nseruitute corruptionis in libertatem gloriae filiorum\ndei. patefecit, de qua creatura uellet intellegi, in\nlibertatem inquiens filiorum dei: quae in hoc mundo\nex ea parte nunc seruit, qua uitiis infestatur humanis, tunc\nad libertatem filiorum dei perfecta securitate uentura, cum\ncorruptibile hoc induerit incorruptionem et mortale\nhoc induerit inmortalitatem, ut fiat sermo,\nqui scriptus est \\'absorpta est mors in uictoria.\nubi est, mors, stimulus tuus?\\' stimulus autem\nmortis peccatum est, uirtus uero peccati lex. deo\nautem gratias, qui dedit nobis uictoriam per\ndominum nostrum Iesum Christum.\nquapropter beatus\napostolus manifestius uolens et de qua creatura ageret, et de\nqua eius seruitute quaue libertate dissereret, utpote per quem\nChristus loquebatur, ostendere adhuc inculcat et dicit:\nscimus enim, quod omnis creatura ingemescit et\nparturit: non nisi rationabilis creatura est et illa rationabilis,\nquae quid ingemescat quidue parturiat, iam renata cognoscit\net infirmitatem suam deflens promissionem perpetuae tranquillitatis\nexpectat.\nquod doctor egregius quousque perducat,\ndiligentius intuendum est. non solum inquiens illa (hoc\nest creatura populi Christiani) sed nos ipsi primitias\nspiritus habentes (ipsi utique apostoli, ipsi ecclesiae\nprincipes et parentes, qui primordialiter sancti spiritus dona\nsumpserunt. quae ecclesiasticis ministrarent spiritaliter incrementis;\nubi sine controuersia semet ipsos quoque in una\neademque quamuis maiore gratia praeditos — unde et ait\n\n\n\n\n\n\nprimitias spiritus habentes quasi primates gratiae dei\n— in una tamen eademque se cunctamque ecclesiam generali\nconditione constituit) — sed etiam nosmet ipsi dicens\nprimitias spiritus habentes intra nos gemimus\naperuit, quorum ille gemitus, quem supra dixerat, esse\nnoscatur, et, quid gemeret, euidenter exposuit: adoptionem\nexpectantes.\ncerte iam sacramento regenerationis pignus\nadoptionis accepit: quae est ergo ista adoptio, quae post\nadoptionem initam sustinetur, quaeue redemptio corporis\nnostri, quae uentura proponitur? ergo non accepisti, quae\nexpectare te dicis? \"accepi\" inquit, \\'sed mysteriis sum renouatus\ninitiatusque caelestibus, quibus superstes -et in hac adhuc\nmortalitate consistens, quae sua sunt, in me conpetenter\noperantibus ad eorum plenitudinem perfectionemque ualeam\natque hic pugnantium ibi sit consummata uictoria, ubi\ndicendum est: absorpta est mors in uictoria. ubi est,\nmors, stimulus tuus? nunc autem spe salui facti\nsumus; spes autem quae uidetur, non est spes;\nnam quod uidet quis, quid sperat? si autem quod\nnon uidemus, speramus, per patientiam expectamus.\n\\' satis clara luce patefecit, qui sit status in hac uita\nfidelium, quid in fide teneant, quid in spe sustineant, quid\ntota caritate desiderent. quod totum incunctanter ideo fit,\nsicut quidam magister ecclesiae sapienter edocuit dicens: ad\nmagnam enim utilitatem fidelium materia est\nseruata certaminum, ut non superbiat sanctitas,\ndum pulsatur infirmitas, quo scilicet sua saltem fragilitate\ncommonita post ruinam non in se fidat nostra conditio\nsed ad illius incessabiliter recurrat misericordiam reformanda,\nso cuius gratiam non quaerendo nec in paradisi potuit intemerata\n\n\n\n\n\n\n\n\nfelicitate constare, discatque sine tali praesidio inde lapsam,\nper quod instruitur post aerumnas ad gaudia redire perpetua,\nmultoque se magis incolumem hoc subsidio durare potuisse.\nquo non solum ad creationis suae reducitur institutum sed\nad caeleste praeparatur habitaculum.\nhuic autem disputationi\nnullatenus aestimetur esse contrarium, quod in epistola sua\nbeatus Iohannes apostolus et euangelista disseruit: quia qui\nnatus est ex deo, non peccat, ut ex hoc uidelicet, qui\nregenerati sunt, non peccare credantur. quod utique si eo\nsensu, sicut quidam non recte iudicantes arbitrantur, uir magnificus\nille promisisset, uniuersaliter utique, quisque renatus\nesset, iam peccare non posset.\ndeinde contra hunc eundem\napostolum sentire conuincitur, si quis hoc eum definisse\npraetendit. idem quippe dicit alibi: si dixerimus, quia\npeccatum non habemus, nos ipsos seducimus et\nueritas in nobis non est. et iterum: si dixerimus,\nquia non peccauimus, mendacem faciemus eum et\nuerbum eius non erit in nobis. et utique hoc tantus et\ntalis dicebat apostolus, cuius si quis potiorem se meritis\naestimare contendit, ipse uideat caueatque, ne incidat mortiferae\npraecipitationis abruptum. certe enim ipse, qui haec\ndicebat, ex deo utique natus erat et tamen docebat atque\npraedicabat dicens: si dixerimus quia peccatum non\nhabemus nos ipsos seducimus et cetera, quae superius\nconprehensa sunt.\nsed qualiter peccare non possit, qui ex\ndeo nascitur, ipse potius uir deo plenus exponat. si\ndixerimus inquit, quia non peccauimus, mendacem\nfaciemus eum; quod si confessi fuerimus delicta\nnostra, fidelis est et iustus, qui dimittat nobis\npeccata et mundet nos ab omni iniquitate. patefecit, so\nquomodo, qui ex deo nascitur, peccare non possit, ut scilicet\n\n\n\n\n\n\nunusquisque fidelium, postquam ex deo natus est, sicut se\nnon habere peccatum pronuntiare non debet, sic, quod admittendo\ncontraxerit, confitenti relaxatione submotum peccatum\ninesse non possit, sicut ipse etiam secutus adiunxit: haec\nscribo uobis, ut non peccetis; sed si quis peccauerit,\naduocatum habemus apud patrem iustum et ipse est\npropitiatio peccatorum nostrorum, non tantum nostrorum\nsed totius mundi. quod breuiter indicatum prudens\nlector per totum scripturarum corpus copiosis poterit testificationibus\ninuenire et manifestius adprobare sic temperatum\nnostrae salutis antidotum, ut omni proteruitate deposita qui\ngloriatur non in se sed in domino glorietur.\nEtiam illud praeterea diligentius intuendum est, quod\nquosdam mouere perspeximus, id est quod ait apostolus, cum\nconiugibus fidelibus infidelibusque loqueretur, sanctificari\nscilicet siue uirum siue mulierem infidelem per cuiuslibet\nsexus fidele consortium.\net inprimis non inconuenienter\noccurrit, quod dictum est de foedere coniugali: erunt duo\nin carne una, per quod possit consequenter intellegi, ut\nquoniam cuiuslibet coniugis fidelis corpus templum est dei\net regeneratione purgatum diuinique sanctificatum per purificationem\nmysterii, secundum quendam modum per coniugalis\nunitatem carnis etiam coniugis infidelis sanctificatio corpus\nattingat longeque distet ista societas ab illo consortio, quod\nin utrisque coniugibus idolis mancipatum est et inmundi\nspiritus habitatione pollutum, dum in illo genere nuptiarum\nper legem foedusque coniugii ad alterum tametsi nescientem\nforsitan nec uolentem diuina benedictio per <fidem> alterius\nunitae sibi carnis accedit, in isto uero et principalis illa\n\n\n\n\n\n\nfornicatio, qua anima alienatur a deo, et spiritus praui\ncontagium tam reddat utrum<que> coniugem detestanda coninquinatione\nmaculatum, quam ab illa fide, quae corda purificat,\nsummae diuinitatis externus.\ndeinde non inrationabiliter,\nquantum arbitror, et illud concurrit, ut oratione fidelis cuiusque\nconiugis etiam infideli misericordia quantacumque praestetur.\nuel ipsa certe, quae ad salutem pertineat temporalem. in qua\nmisericordia non parum diuinae pietatis adquirit et per hoc\nsecundum quendam modum particeps diuinae dignationis\neffectus edicitur. si enim cibos, qui per legem sacram describuntur\ninmundi, per uerbum dei sanctificari testatur apostolus\n(unde etiam illud est: quod deus mundauit, tu commune\nne dixeris), non erit absurdum nec inconueniens,\nquod per fidelis coniugis precem, quam fieri pro ipsa certum\nest affectione coniugii, aliquid etiam infidelis coniux sanctificationis\nper misericordiam diuinam, quam fidelis coniugis\nimplorat supplicatio, consequatur longeque differat, sicut\ndictum est, ab illo conubio, in quo utrique coniuges a uerae\ndiuinitatis puritate sunt exteri et uisitatione submoti sed\ninmundos utrique spiritus inuocantes pari inmunditia sunt\nreferti.\nnam si comparatione leuium uel grauium peccatorum\niustificatus dicitur ab eo, qui maioribus est uitiis inuolutus,\nille quem minor reatus inuoluit (sicut dicitur ad Hierusalem,\nquae tunc criminum et praeuaricationum inmanitate feruebat: .\niustificasti sororem tuam Sodomam): quanto magis\niustificatio uel sanctificatio etsi non plena atque perfecta,\nsecundum tamen quendam modum conpetenter accipitur, ubi\nnon solum a fide< li> coniuge minus peccatur sed ab eo etiam\n\n\n\n\n\n\nconiugi peccatori remedium summae diuinitatis exposcitur,\nquam ubi a coniugibus utrisque peccatur?\nnam secundum\nquendam modum hanc sanctificationem per fidelem coniugem\netiam infideli coniugi peruenire haec ipsa uerba testantur\napostoli, siquidem non iam < in >fidelem coniugem legitimam\nsanctificationem sumpsisse confirmat, quia per fidelem coniugem\nquippiam sanctificationis adquirat; denique, qua sit conditione\ncensendus, secutus adiunxit: nam si infidelis <discedit>\ndiscedat, non iam inde tamquam fidelem suscipi designans,\nquia per haec, quae dicta <sunt>, aliquid ad eum peruenit,\nfidelis coniugis siue consortium seu precem, diuinae sanctificationis\net gratiae; sed nisi ipse quoque fidelis existat, pro\ninfideli sit procul dubio iudicandus.\nest etiam ille modus\ninfideli coniugi sanctificationis impertiendae per coniugem iam\nfidelem, si huic exhortationem conuersionis ad deum et\ncredulitatem summae diuinitatis insinuet, maiestatem uirtutemque\neius inculcet et per affectum coniugii eum facilius informet\net inclinet ad fidem, adstruens, quae sit spes in unum deum\ncredentibus uel in huius uitae cursu, uel post eius transitum\nquae requies sit futura. haec cum per fiduciam coniugii sanctis\nuerbis cor eius adsidua uoce pulsando coniux fidelis frequenter\ninsinuat, diuinae sanctificationis eidem, et menti eius et corpori,\npropinat effectum, sicut ait beatus Petrus apostolus: similiter\nmulieres subditae sint uiris, ut, si qui non credunt\nuerbo, per mulierum conuersationem sine uerbo\nlucrifiant considerantes in timore castam conuersationem\nuestram.\nquam si per familiaritatem suscipiat\n\n\n\n\n\n\n\n\nconiugalem et dei gratiam sibi per affectum coniugii ministratam\nnon in uacuum recipiat et refutet, fit sanctificatio per fidelem\nconiugem coniugis infidelis, dum hisce modis ex infidelitate\nin consortium sanctificationis adtrahitur; alioquin si oblatam\nsibi gratiam nec per affectum suscipit coniugalem (recipiens)que\nin uacuum tam diuinae dignationis quam etiam humanae\nsingularis affectionis oblitus aestimat abnuendam atque ob\nhoc ipsam quoque coniugis affectionem nititur abiurare et ab\nipsius pii consortii lege discedere, digne permittitur eidem\nlicentia discedendi, quia non est illo coniugio dignus, quo se\nipse iudicauit indignum, patienterque ferat fidelis coniux illo\nse caruisse coniugio, quod fornicatur a deo, cui idem coniux\nfidelis inhaerendo principalem dei retinet castitatem itaque et\nadultero caret et eo, qui respuit una ueraciter fieri caro cum\nconiuge iam fideli, nec aestimet fuisse legitimum, quod diuina\nsibi despexerit lege coniungi, ac potius libenter accipiat eum,\nqui anima separatus a deo est, a se quoque corpore fuisse\ndiuisum.\nsecundum hunc igitur modum etiam de talium filiis\naccipiendum est. quod illic consequenter adseritur, ubi ait\napostolus, quod, nisi haec sanctificatio inter huiusmodi coniuges\nproueniret, filii eorum inmundi essent, nunc autem\nsancti sunt. sancti sunt enim secundum quendam modum\nin comparatione illorum, qui ex utrisque parentibus inmunditiae\ndiabolicae mancipatis contaminatisque nascuntur. isti enim ex\nea parte, qua de sancta carne fidelis parentis et templo dei\net deum unum in suo corde gestantis exorti sunt, <non)nibil\ndiuinae benedictionis hauserunt: in qua utique benedictione\nsanctitas continetur, cuius dignatione perstricti sancti non\n\n\n\n\n\n\ninmerito nuncupantur.\nper hanc quidem et gratiam sanctificationis\nadsumunt et, ut ad eam sicut conpetit perueniant\nconsequendam, iam eius per parentem fidelem rudimenta\npercipiunt et odorem sanctae notionis agnoscunt. precibus\nChristiani parentis, quibus eis sine ambiguo imploratur\ndiuina misericordia, utique sanctificatio iam praebetur et\nplerumque fidelis studio parentis uel ad uenerabilia loca\nparuuli deferuntur uel etiam nescientibus renatis fonte baptismatis\nsanctificatio plena confertur aut, ubi iam capaces rationis\nextiterint, adhortatione et insinuatione pii parentis ingeritur.\nquae omnia sanctificationis instrumenta esse manifestum\nest, quibus aut ad eius ueniant firmitatem aut, si ista\ndespiciunt, semet ipsos sanctificatione dispolient et gratiam dei,\nquae his per affectum parentis ingeritur, euidenter euacuant\natque ita de sanctis, id est de eruditionibus sanctitatis, abscisi\nin non sanctorum consortia profana rediguntur. de quibus\nnihilominus sic dicatur, quomodo de parentibus eorum infidelibus\npraeceptum: si infidelis uult is discedere, discedat.\nnumquidnam haec genera sanctitatis uel sanctificationis de I\nutroque profano parente progenitis filiis intimantur? ecce, quid\ninterest inter sobolem ex illo uel isto coniugio procreatam:\necce, quemadmodum isti familiares et propinqui sunt sanctificatis\natque ideo non inmerito sancti sunt editi, et quibus\ndiuina misericordia consequenter eius precibus imploratur\nquique cum sanctis educationibus inbuuntur et sacrae religionis\ninitiantur affectu; ad cuius si peruenerint firmitatem, illius\nper sacramentum sanctificationis plenitudinem consecuntur,\ncuius per fidelem parentem etiam ante sacramentum rudimenta\n\n\n\n\n\n\nsumpserunt, per quae rudimenta iam sancti, qui sancta\ninstitutione praeparabantur, non incongrue sunt uocati.\nnumquid\nautem, quia dictum est sanctificari infidelem coniugem\nper fidelem, ita dictum est, ut iam propriae credulitatis\nsanctificatione non egeat, ac non magis ideo, quia per illam\nfamiliaritatem fidelis coniugis percipiendae sanctificationi\nproximus sit et propinquus effectus ? nam si iam sanctificatus\ndiceretur, ut sanctificatione penitus non egeret, non de eodem\nin consequentibus diceretur: infidelis si uult discedere,\ndiscedat.\nsic ergo et filii eorum nuncupati sunt sancti, quia\nper sancti parentis affectum capiendae sint proximi sanctitati,\nnon quod iam ipsi propria sanctificatione non egeant, quae\nutique, sicut nullus Christianus addubitat, sine regenerationis\nsacrae mysterio nec sumitur nec habetur, sicut et parens\neorum infidelis sic sanctificatus dicitur per fidelem, ut tamen,\ningestae sibi per fide<le>m coniugem sanctificationis < si > ipse\nlegitimum non suscepit effectum, infidelis fuerit nuncupatus.\nsicut ergo eum, quem per fidelem coniugem sanctificatum\ndixit, postea nuncupat infidelem, quia proprie ipse uel ipsa\nnon credidit, sic et filii. qui per fidelem parentem eo modo\nsanctificati, quo coniux, sancti appellati sunt, nisi ipsi quoque\nproprie credant, infideles consequenter existunt. satis enim\napparet secundum quendam modum sanctificationem hanc\nconiugis appellatam, qui postea infidelis adseritur: sic ergo\net de filiis intellegendum est.\nnumquid igitur, quod saepe\nrepetendum est, soboles profanorum huiuscemodi sanctitatis\naliqua cuiuslibet parentis portione contingitur uel aliquibus\nhuiusmodi disciplinis precibus adhortationibus cuiuspiam\n\n\n\n\n\n\nparticipationem uel notitiam uel auditum uel eruditionem\nsanctitatis adsumit, quae sub inmundorum spirituum dominatione\nconsistens et diabolicis praeuaricationibus et contagiis\nmancipata hoc modo semper inmunda est, quo parentes,\nquamdiu in eadem peruersitate consistit?\nplerumque autem\net per anticipationem, quod < in > scripturae sanctae textu\nfrequentius inuenitur, iam esse dicitur, quod futurum est,\nsicut in euangelio legimus: quia Iesus moriturus erat\npro gente et non tantum pro gente, sed ut filios dei,\nqui erant dispersi, congregaret in unum: filios dei certe\niam nuncupans, qui adhuc essent diffusa gratiae uocatione per\nmundum sacris innouandi mysteriis in dei filios adoptandi;\nuel, cum dicitur: beati qui non uiderunt et crediderunt,\niam beati appellati sunt, qui adhuc tunc futuri fuerant beati,\ncum essent. quae non uiderant, credituri; sicut et plerumque\npro faciendis iam facta referuntur, ut: foderunt manus\nmeas et pedes meos.\nitem tamquam pro faciendo definitur\nquod non sit causa qualibet interueniente faciendum, sicut\nbeatus apostolus pro deuotione praedicationis iniunctae ad\nSpanias se profitetur iturum, quod tamen certa dispensatione\ndeitatis, quod fieret, non prouenit. alter, cum appellatur\naliquid esse, [quod] hoc ipsum esse cessauit uel cessaturus\nest hoc ipsum esse, quod dicitur, ut ludas apostolus, qui\npraeuaricando, quod est appellatus, amisit: sicut idem et\ndiscipulus dictus est, cum quidem nec Christi discipulus esset\nsed potius diaboli, sicut de eo dictum est: unus ei uobis\ndiabolus est, quod diaboli esset operarius: dictus est tamen\ndiscipulus, etiam cum nec uerus esset et cessaturus hoc dici.\nest et ille modus, quod saepe uelut generaliter et absolute\ndicitur, cum tamen ad omnes generaliter <non> pertinere\nmanifestum est, ut cum dicitur Abrahae: in semine tuo\nbenedicentur omnes gentes, omnes quidem gentes benedicentur\nnec erit ulla natio sub caelo, cui non praedicetur\neuangelium, et tunc ueniet finis, sed ipsae gentes non ex\nintegro omnes benedicentur, quia non omnium est fides; uel\nsicuti est: omnis lingua confiteatur deo. cui locutioni\nsensus ille conectitur, cum ex parte totum saepius nuncupatur,\nsicut et tunc homo Iuda, cum totam gentem procul dubio\nnominaret.\nsic et illi filii sancti uideri possunt uocati, quia\nmulti uel plurimi ex his per ea, quae dicta sunt, mysteriis\nimbuti caelestibus sancti efficientur, et merito iam esse dicti\nsunt, quod futuri sunt, uel ex ea portione, qua per religiosum\nparentem erant participes sanctitatis, tamquam iam ex integro\nid essent, sancti sunt nuncupati, uel, quia ex talibus filiis\nmulti futuri essent plenae sanctificationis heredes, iam et isti\nex eo, quod futuri fuerant, nuncupati sunt, et, licet hoc essent\nplurimi forsitan non futuri, a parte sanctorum toti sancti\ngeneraliter sunt uocati.\nDe resurrectionis uero qualitate uel de ea, quae post resurrectionem\nspecies sit futura, audiamus apostolum praedicantem,\nubi ait: sed dicet aliquis: quomodo resurgent mortui?\nquali autem corpore uenient? et humanae mentis diffidentiam\nredarguens, eam merito stultam, quae deo quicquam\niudicaret impossibile, nuncupando, conpetenter ex rerum etiam\nuisibilium et t humanis conuersationibus usitatam\n\n\n\n\n\n\nsimilitudinem conparationemque magnificam praeclarus doctor inducit\ndicens: insipiens (qui deo haec impossibilia aestimas uel\nambigis esse facienda) tu, quod seminas <non> uiuificatur,\nnisi prius moriatur.\nquam similitudinem ad resurrectionem\ncorporis post mortem futuram conuenienter aptauit. deinde\nquod secutus adiecit: et quod seminas, non corpus, quod\nfuturum est, seminas sed nudum granum ut puta\ntritici et ceterorum; deus autem dat illi corpus prout\nuoluit, ad qualitatem iam et speciem, quae post resurrectionem\nfutura est, genus conparationis adhibere curauit. prout\nuoluit inquit: quid adhuc quaeris? prout uoluerit deus, sic\ndabit unicuique corpus ineffabili potentia suscitatum.\nsed\nforsitan arbitreris ideo magis significari non unicuique suum\nreformandum proprie corpus, cum adstruatur prout deus\nuoluerit esse reparandum. diligenter ergo sensum plenius haec\ntractantis intende, si scire conaris, cuiusmodi corpus unicuique\nsit deus hoc ipsum prout uoluerit redditurus, et tamquam\ntibi iam tunc ad ista respondentis apostoli uerba perpende.\nnosse desideras, quale resuscitatis hominibus corpus prout\ndeus uoluerit sit daturus: agnosce prudenter: et unicuique\nseminum proprium corpus, quod utique non sine causa\nuir deo plenus adnectit, nisi ut futuras hominum huiusmodi\ndubitationes expelleret. audi, inquam, quod sapienter adiecit.\net ex similitudine rem ipsam, cui comparatur, agnosce.\net\nunicuique inquit seminum proprium corpus: si in\nsimilitudine proprium corpus, ergo et in re, cuius similitudo\nest, proprium corpus certum est esse reddendum; semina\nenim ista sine controuersia hominibus comparauit, de quorum\nutique morte et resurrectione loquebatur, atque ideo singula\nsingulis conferens, quantum ad uiuificanda post mortem corpora\npertineret, de grani non prius uiuificati quam mortui\n\n\n\n\ncomparatione singulari mirabiliter explicauit.\ndehinc quali post\nresurrectionem corpore censeretur esse quisque uenturus, id\nest, utrum hac conditione, quam moriendo gestauerat, an\nlonge meliore, nihilominus illa similitudine patefecit, qua\nsecutus exposuit: et tu quod seminas, nudum granum\nseminas, ut puta tritici aut alicuius ceterorum, et\ndeus dat illi corpus prout uult. in hac ergo forma corpus\ndeum dare decentius quam obierat euidenter expressit, sicut\nin subsequentibus dicitur: seminatur in corruptione,\nsurgit in incorruptione; seminatur in ignobilitate.\nsurgit in gloria: seminatur in infirmitate, surgit in\nuirtute: seminatur corpus animale, surgit corpus\nspiritale.\necce quemadmodum hominis morientis non hoc\nseminatur, quod corpus est post futurum: ecce prout uult\ndeus intellegitur resurrecturis corpus reformare post mertem,\ncum inaestimabili suae misericordiae uoluntate, quod\nfuerat in corruptione seminatum. incorruptibili nobilitate\nrestaurat; quod fuerat terrenae conditionis in ignobilitate\nsopitum, in gloria caelesti resuscitat; quod fuerat mortalitatis\ninfirmitate resolutum, redintegrat inmortalitatis decore uestitum:\npostremo, quod fuerat animale defunctum, corpus spiritale\nrestituit et reformat.\nquae cuncta ad statum meliorationis\nsublimationisque respiciunt; illa uero, quae restat, pars\nconparationis adnexae specialiter ad proprietatem corporis\nunicuique rethibendam pertinere firmatur, qua consequenter\ndicitur: et unicuique seminum proprium corpus, ubi\nsatis apparet in quauis resurgentium claritate proprietatem\ncorporis esse mansuram.\nnec otiosum est, quod beatus apostolus.\n\n\n\n\n\n\ncum de solo <loqueretur> humano genere (quod solum est\nutique suscitandum nec alia quaecumque substantia hoc est\nmunere decoranda) atque ideo sufficeret ad unum genus\nhominum unam speciem seminis gratia conparationis adhibere,\nper quam et non prius uiuificari quam mori et honorabilius\ncorpus, quam seminaretur, exsurgere perdoceret: sed ut diuersi\nsexus proprium corpus adse<re)ret innouandum, quod in una\nspecie seminis, quantum ad similitudinem respiceret, non\nhabebat, ne per hoc et unam tantummodo speciem resuscitandorum\ncorporum futuram significasse putaretur proprietatum\ndistinctione summota, discreta quoque seminum genera conparationis\nsuae caute conuenienterque duxit adhibenda,\nut\nproprietatem corporum, sicut dictum est, quam una species\ndiscernere non ualebat, seminum diuersitas indicaret subpeditaretque\nplene comparationi facultas, per quam ad specialitatem\ncorporum designandam conuenientissime diceretur et unicuique\nseminum proprium corpus, ut, quod una species\ncuiuslibet grani discreto sexu, qui ei nullus est, <int>imare non\nposset, exprimendae corporum proprietati, sicut saepe iam\ndictum est. seminum diuersitas intellegentiam ministraret.\ntriplex igitur in hac conparatione propositio, disputatio,\ndefinitio est, et quantum ad intellegendam resurrectionem\npertinet corporalem, ex similitudine grani non prius uiuificati\nquam mortui conpetens similitudo sufficiensque deprompta est.\nquantum uero ad id attinet, quia non id corpus seminatur,\nquod futurum est, sed deus dat illi corpus prout\nuult, in eiusdem continentia lectionis necessario causa reseratur,\ncur corruptibile corpus seminatum perhibetur incorruptibile\nrediturum et cetera, quae huic sensui probantur adhaerere.\n\n\n\n\nquantum autem ad proprietatem corporum respicit edocendam,\nplenissime declaratur, quod beatus apostolus nequaquam\nseminis unius conparatione contentus, per quod proprietatem\ncorporum non posset ostendere, cum id una species, ut supra\nmemoratum est, seminis non haberet, studuit ex seminum\ndiuersitate monstrare unicuique surgentium, qui sunt utique\nseminibus comparati.\nproprium corpus esse reddendum. et\nresurgent ergo homines uiuificat.i post mortem, qui utique\nprius morientibus et postmodum uiuificandis seminibus conparati\nsunt; et non hoc, quod moriuntur, id est tamquam\nseminantur, resurgunt sed deus eis dat corpus ut uult,\nut sit de <corruptibili in>corruptibile, de mortali inmortale,\nde animali spiritale, ut quod mortis fuerat conditione decoloratum,\ninmortali decorum integritate reddatur. et proprium\ncorpus, sicut unumquodque seminum, sine dubio recepturi\nsunt, quod quia diuerso sexui in uno semine conparari non\npoterat, ex seminum diuersitate conlatum est, ut ex diuersitate\nseminum corporum proprietas signaretur; si uero proprium\ncorpus resuscitatus quisque suscipiet, indubitanter est consequens,\nut unicuique sexui corpus proprium reformetur, quia,\nsicut dictum est, et unicuique seminum proprium corpus\nrestituitur adtributum et, si unicuique seminum proprium\ncorpus restituitur, per quae utique semina in utroque sexu\nomne genus hominum designatum est, sequitur, ut omne\ngenus humanum, quod in utroque sexu istis est seminibus\ndesignatum, proprium sit corpus habiturum.\nHaec nos ex uerbis apostoli fas est sobria consideratione\nmetiri, ultra quae praeuaricantum est temeraria curiositate\nprorumpere. propter quod etiam commonemur: altiora te ne\nquaesieris et. fortiora te ne fueris scrutatus, et: non\n\n\n\n\n\n\nalta sapientes sed humilibus consentientes. postremo\nadtendentes illud, quod apostolica quoque praedicatione firmatum\nest: quod oculus non uidit nec auris audiuit nec in\ncor hominis ascendit. quae praeparauit deus timentibus\nse, quisquis superius memorati sensus apostoli non\nest intellegentia uel comparatione contentus, ad hoc certe,\nuelit nolit, sine dubitatione constringitur, ut quae oculus non\nuidit nec auris audiuit nec in cor hominis ascendit, qualibet\naudeat sibi meditatione componere.\nquasi uero humani corporis\naliqua membra culpabilia uel de<de>cora uel reprehensibilia\nsint creata, cum deus fecerit omnia bona ualde et unam<quam>que\nspeciem in suo genere conpetenti decore subnixam, nisi\nquod haec, quae inhonesta nostra sunt dicta, concupiscentiae\nprimordialis decolorasset excessus: quae utique sic fuerant\ninstituta, ut ad nutum mentis humanae famulantia tantummodo\nex animae rationalis arbitrio ad procreandae sobolis\ncausam suis officiis fungerentur, praeter hanc uero causam\nnihil contra mentis imperium uel praeueniendo insolentius\nuoluntatem uel, cum id uoluntas expeteret, quicquam rebellionis\nadferrent. sed postquam anima summis suis subiecta non\nconstitit, pari in se ipsa naturae contumacis lege punita\nsuperbia est, ut huic quoque id est animae dominio subiecta\nconsequenter obsequia repugnarent et, quod uetiti praesumptione\ncontraxerat humanae mentis inoboediens adpetitus, in ea\nparte corporis indicaret, qua degeneris ac decoloratae superbaeque\nradicis procul dubio uitiosa fuerat generatio propaganda.\nquae utique si hic, nisi essent hac exorbitatione foedata,\npotuerant decore tantum humano generi propagando tam\nhonesta quam moderata persistere etiam in corpore sine\n\n\n\n\n\n\n\n\n\n\ndubitatione terreno, quanto magis credendum est in spiritali\ncorpore ineffabiliter decentius haec posse constare, praecipue\ncum nihil iam genitalis officii in illa perpetua claritate gestura\nsint sed ad hoc tantum suae speciei formaeque non deerunt,\nut non aliqua alia forma quam humana, cui promissa resurrectio\nest, resuscitata iudicetur nec aliquid sit, quod in carnis\nperfecta resurrectione non maneat, et uideatur alia species\nsuscitata, quam integrae carnis humanae liniamenta designant?\nquae quisque non uult fortasse moderata ratione librare, uelit\nnolit. ut dictum est, aut <ad> illud superius reuertetur, ut\nquod oculus non uidit nec auris audiuit et in cor\nhominis non ascendit non aestimet perscrutandum, aut si\nultra conatur erumpere, ipse uideat suae temeritatis abruptum.\nquam autem condita sunt honesta humanae membra substantiae,\netiam res illa nos admonet, quod cum in paradiso nudi essent\nprimi parentes, nihil in his confusionis habuerint, unde post\npeccatum et concupiscentiae uirus ingressum corporum suorum\ninordinata perturbatione confusi sunt, atque ideo satis apparet,\nquod, si in illa quamuis felicitate paradisi positis, terreno\ntamen corpore constitutis conspici sine confusione potuerunt,\nmulto magis in spiritali corpore atque in illa sublimi beatitudine,\nquae similitudinem gestura est angelorum, et, ut\nhomini in carnis resurrectione nihil desit, integer reformetur\net, ne aliquid deforme conditor creasse uideatur, si quid de\nresuscitato corpore subtrahatur, bonum potius eius opus inde\netiam conprobetur, ut eius conditio in illius quoque claritatis\ndecore permaneat;\nnisi forsitan isti etiam illic adhuc existiment\nmotus corporeos orituros, ubi, sicut ipse dominus ait, neque\nnubent neque nubentur sed sunt sicut angeli. quod\n\n\n\n\n\n\nutique, si in unam speciem corporis unumque sexum omnes\nfuerant suscitandi, cur diceretur, causa penitus non fuisset.\nquin potius cum femineo sexu magis conpetat nubere, non\nillic defuturum sed cessaturum prorsus a nuptiis indicatur.\ncum autem nihilominus scriptum sit: ut cre,:cipiat unusquisque\npropria corporis quae gessit, sine bona siue mala,\nquomodo id fiet, nisi uterque sexus in sui corporis proprietate\nuel iudicium subeat uel praemium beatae resurrectionis accipiat?\nfalluntur autem, qui putant illud apostoli testimonium\nsibimet suffragari, quo uideantur adserere in uirilem formam\nomnes homines suscitandos, ubi ait: donec occurramus\nomnes in unum uirum perfectum. quid ergo facient, cum\nrursus idem dicat: despondi uos uni uiro uirginem\ncastam exhibere Christo, quod huic utique opinioni\neorum erit sine dubitatione contrarium, nisi mysterio conpetenter\ninspecto modesta mente cognoscant, qualiter utrum(que>\nconueniat?\nquid itaque uelit sibi, quod in utroque sexu\ndescribatur ecclesia, quantum domino reserante sentimus,\nexponimus. ab initio Christum et ecclesiam humana carne\nsimilitudine coniugii designatam sancta scriptura testatur.\nproinde cum femineo sexu censetur ecclesia, infirmitas quidem\nhumanae conditionis ostenditur, quae tamquam in ecclesia\nconiuge Christi conuenienter exprimitur, sed nomine uirginitatis\nuel continentiae eius propositum uel integritas fidei, de qua\net ipse beatus apostolus disserit, intimatur. cum uero dicitur:\ndonec occurramus omnes in uirum perfectum, nec\ndiuersum est nec diuisum, quoniam quicquid in ecclesiae\ncorpore continetur, quae cum Christo una caro est, sacri lege\n\n\n\n\n\n\n\n\nconiugii etiam ipsius caro * * modis omnibus in sexu fieri\nutroque, quod dictum est siue illic uirginem castam sine\nhic uirum perfectum, ut ita sint in ecclesiae catholicae\nintemerata fide uiuentes et sancto proposito continentes. licet\nadhuc positi in infirmitate conditionis humanae, ut tamen per\nunam carnem ecclesiae et Christi, id est coniugis et uiri, in\nipso quoque uirilem accipiant firmitatem uigoremque perfectum,\ncuius per ecclesiae uirgineam fidei castitatem, quae cum\neodem una caro, fiunt etiam uiri membra perfecta.\nubi illa\nquoque beati apostoli Pauli uerba tractanda sunt, quibus ait:\nomnes nos in unum corpus baptizati sumus in Christo.\nquantum ad unitatem utique pertinet sacramenti, unum corpus\nsumus in Christo; quantum ad sexuum diuersitatem, ipse\nalibi dicit: sine uir siue mulier, omnes unum sumus in\nChristo. cum suo enim toto corpore, quod eius est plenitudo,\nperfectus est Christus et ideo, quia per unum idemque\nmysterium, licet diuersi sexus, unum tamen eius corpus\naccipitur, per cuius corporis plenitudinem perfectus est\nChristus. cum ergo uir Christus ecclesiae tamquam coniugis\nsuae et caput sit et uirtus atque perfectio, merito omnis\necclesia in hunc unum uirum perfectum, cuius est una caro,\nperhibetur occurrere.\nDILECTISSIXO FRATRI HONORIO GELASIUS. Licet inter uarias\ntemporum difficultates continuis occupationibus implicati uix\nrespirare ualeamus, pro sedis tamen apostolicae moderamine\n\n\n\n\n\n\n\n\ntotius ouilis dominici curam sine cessatione tractantes, quae\nbeato Petro saluatoris ipsius nostri uoce delegata est: et tu\nconuersus confirma fratres tuos, et item: Petre, amas\nme? pasce oues meas!, dissimulare nec possumus nec\ndebemus, quae nostram sollicitudinem forma perstringat, cum\nbeato Paulo apostolo sentientes atque dicentes: quis infirmatur,\net ego non infirmor? quis scandalizatur, et\nego non uror?\nita quippe nos repente tristis horrenda et\nuix credibilis confecit opinio, ut mentem nostram confunderet\nsauciaret affigeret. nuntiatum nobis est enim in regionibus\nDalmatiarum quosdam recidiua Pelagianae pestis zizania\nseminasse tantumque illic eorum praeualere blasphemiam, ut\nsimplices quosque mortiferi furoris insinuatione decipiant.\nest\nquidem error ipse nefarius tanto perniciosior ad subripiendum,\nquanto ad fallendum uerisimilitudinis colore uersutior: prae.\nstante <tamen> domino adest fidei catholicae pura ueritas\nconcordibus uniuersorum patrum deprompta sententiis, quae\net subtile uirus funestae prauitatis exponat et humano generi\nsaluando conferat de scripturarum confectione medicinam.\nnullatenus igitur discretione rerum nondum abundantia corda\nconturbet, donec et occultum uulnus appareat et saluatio\nsingularis eluceat: quoniam quantalibet arte fallaciae spiritus\nperditionis armetur, sancto gladio spiritus principalis et detegitur\net necatur.\nquapropter per dilectionem <tuam> cunctos\nibidem domini sacerdotes fraterno commonemus affectu, ut,\nqui cum erudiente uos domino contra nouicios pugnetis\nerrores, olim peruersitatem toto orbe damnatam nec ipso\n\n\n\n\n\n\n\\'recipere debeatis auditu. quod < si > temere putatur esse\nfaciendum, quae non haeresis a maioribus nostris conuenienter\nextincta rursus prouocare nos audeat et palam nouis resumptis\nuiribus aperteque confligat?\nnumquidnam licet nobis a uenerandis\npatribus damnata dissoluere et ab illis excisa nefaria\ndogmata retractare? quid est ergo, quod magnopere praecauemus,\nne cuiuslibet haeresis semel deiecta pernicies ad\nexamen denuo uenire contendat, si, quae antiquitus a nostris\nmaioribus cognita discussa refutata sunt, restauranda nitamur?\nnonne ipsi nos, quod absit et quod numquam catholica\npatietur ecclesia, aduersariis ueritatis uniuersis contra nos\nresurgendi proponimus exemplum?\nubi est, quod scriptum\nest: terminos patrum tuorum non transgredieris, et;\ninterroga patres tuos et adnuntiabunt tibi, et seniores\ntuos et dicent tibi? quid ergo tendimus ultra definita\nmaiorum aut cur nobis non sufficit, si quid ignorantes discere\ncupiamus. qualiter ab orthodoxis patribus et senioribus singula\nquaeque uel uitanda praecepta sunt uel aptanda catholicae\nueritati?\\' cur non his probantur esse decreta? numquid aut\nsapientiores illis sumus aut poterimus firma stabilitate constare,\nsi ea, quae ab illis constituta sunt, subruamus?\nan fortasse\nnescitis hanc haeresim, de qua loquimur, et ab apostolica\ndudum sede per beatae memoriae Innocentium ac deinde\nZosimum, Bonifatium, Caelestinum, Sixtum, Leonem continuis\net incessabilibus sententiis fuisse prostratam nec tantum\necclesiae catholicae legibus sed principum quoque Romanorum\neo tenore damnatam, ut nec usquam terrarum uiuendi locum\nsectatores eius habere sinerentur? quae omnia tam gestis\n\n\n\n\n\n\necclesiae per singulas quasque regiones de eorum prauitate\nconfectis quam censurae publicae sanctionibus edocentur.\necce,\nquorum libet aures catholicas audire doctrinam, quaestiones\naccipere, tractare tendiculas et blasphemias patienter admittere,\no si studerent aduersus eos maiorum nostrorum libros responsaque\ncognoscere! illic modis omnibus cerneretur nihil esse\nprorsus, quod <non> et ab istis fuerit uentilatum et ab illis\nmagnifi< ca> ueritate contritum, sicque. de cunctis eorum nequitiis\nrefutandis fideles quique redderentur instructi, ut nihil amplius\nquaereretur.\nsed si forsitan ineruditos animos quaedam de\neorum sensibus proposita commouerunt, ita uenerabilium\npatrum doctrinis et omnis eorum publicatur insania et, quibus\nremediis curetur, ostenditur, ut ex his deo praestante praeuisis\ncuncta, quae de eorum serie texuerunt, et periculosa sectantibus\net stulta deprehendentibus esse uideantur, ita ut si quis\nexistimet reluctandum, non tam ueterum sententiis contradictor\nexistat sed humanae saluti catholicaeque doctrinae palam se\naperteque profiteatur inimicum. quo magis adtentius peruigil\n....\\'1,.\nI\ncura pastorum a sacris gregibus luporum debet arcere\nsaeuitiam, cum quidquid ouibus sanctis acciderit detrimenti,\npraesulum, quod absit, damnet incuriam, sicut a regeneratis\nagminibus nocentium depulsio bestiarum custodum praemiis\nperpetuum procurabit augmentum. certe si, ut magis optamus,\nfalsis haec rumoribus sint relata, quantocius desideramus\nagnoscere, ut qui de membrorum Christi uexatione trepidamus,\nmulto magis de eorum stabilitate laetemur. Data V. Kal.\nAug. Fausto u. c. cons.\nIn causa fidei Christianae, cui ab exordio sui numquam\ndefuisse probantur inimici, nostro quidem saeculo sed interuallo\ntemporis Nestorius et Eutyches non noua dogmata suae\nperuersitatis sed nomina prodiderunt.\nnam Nestorius ante\nquinquaginta octo ferme annos Photini et Pauli Samosateni\nsecutus errorem Oasitano exilio meruit relegari dicendo. sicut\nab auctoribus suis didicit, Christum dominum nostrum hominem\ntantummodo de uirgine Maria esse progenitum.\ncontra quem\nEutyches post annos plurimos aestimans disputandum rectum\ntramitem tenere nesciuit et in Apollinaris est lapsus insaniam\nin haec uerba prorumpens, quibus adsereret Christum uerum\nhominem non fuisse nec in eo duas naturas esse credendas\nsed unam tantummodo dei uerbi, uerumtamen incarntam.\n\n\n\n\nquam quidem non esse hominis perhibuit sed humanam, ut\nsimilitudo magis humani corporis quam ipsa ueritas suaderetur:\ncum catholica fides uerum deum uerumque hominem Christum\ndei filium esse fateatur, non unius naturae sed unius existentiae\natque personae.\ncum ergo Eutychen istum presbyterum et â– \nabbatem Constantinopolitanae ciuitatis Eusebius Dorylitanus\nepiscopus suadere talia repperisset, zelo fidei, quam etiam\ncum agens in rebus esset ostendit (ipse enim Nestorium\nquoque in tempore reprehendit in ecclesia res sacrilegas\npraedicantem), detulit ad Flauianum episcopum et ad iudicium\nprouocauit. dicta causa est.\ncum partes suas Eutyches iste\npresbyter uideret urgueri, per Chrysaphium spatarium Theodosii\npraesidium principis expetiuit. cuius praecepto Florentius uir\ninlustris ex consule discussione Eutychis abesse non potuit et\niam praesentia ipsius conuincitur Eutyches atque damnatur.\noffenditur imperator et apud Ephesum ciuitatem mandat\nsynodum congregari. adsunt fere trecenti sexaginta episcopi\nprincipibus Dioscoro Alexandrino episcopo, Iuuenali\n\n\n\n\nHierosolymitano, Thalassio Caesariensi. Eustathio Berytensi, Eusebio\nAncyritano, Basilio Isauro. interfuerunt etiam uicarii ab\napostolica sede directi Iulius Puteolanus episcopus, Hilarus\narchidiaconus urbis, quia presbyter Renatus in Adelo insula\nmorte praeuentus est. adfuit etiam Dulcitius notarius ecclesiae.\nin quo conuentu repudiatae sunt papae Leonis dogmaticae ad\nsynodum Flauianumque directae litterae nec permittuntur\naliquatenus recenseri. toto die, id est sexto Idus Aug.. nihil\naliud nisi quondam Nestorii damnati, id est prioris Ephesenae\nsynodi gesta releguntur. simul etiam discutitur lectis omnibus\nchartis iudicium de Eutyche sanctae memoriae Flauiani. interea\ncum Eutychis blasphemiae relegerentur, ab omnibus adclamatum\nest hanc esse ueram fidem, hanc orthodoxam. deicitur contradicentibus\nuicariis Romanis Flauianus et recipitur Eutyches.\n\n\n\n\ndamnatur etiam Eusebius episcopus accusator eiusdem presbyteri\ntamquam Nestorianus, qui ante, dum adhuc esset laicus,\nNestorii fuerat accusator —\nita enim nihil uolunt isti Eutychianistae\ninter se esse atque Nestorium, ut quicumque apud\neos Eutychianista non fuerit, Nestorianus prorsus habeatur,\ncum doctrina catholica uniat duas naturas in Christo, non\ndiuidat sicut Nestorius fecit. et isti reperiuntur deteriora\ngarrire; nam fidentissime dicunt rem ineptam, rem etiam\nstolidis exsecrandam: ante unitionem, id est incarnationem,\nduas dici debere naturas, post uero unam dei uerbi, tamen\nincarnatam, ut si dicamus aliquid ceratum aut picatum uel\nstagnatum aut quolibet alio genere coloratum.\npost diem\ntertium synodi. qua deiectus est sanctae memoriae Flauianus,\ndeicitur etiam Domnus Antiochenus. Dioscorus repente discessit\nsolutusque conuentus est. ducitur in exilium Flauianus et\napud Epipam, quae est ciuitas Lydiae, seu superueniente seu\ningesta morte defunctus est.\ntunc temporis Auatolius quidam\npresbyter Alexandriae apud Constantinopolim morabatur; haec\n\n\n\n\nenim consuetudo praedictis est, ut ad comitatum uicibus\nclerici dirigantur, num quid forte causae uel necessitatis\nemergat. fit ergo iste Anatolius Constantinopoli episcopus,\nhomo partium Dioscori.\nexempto anno moritur Theodosius\nimperator, Chrysaphius punitur, Marcianus factus est princeps.\nlaesam fidem grauiter ferens indicit synodum apud Nicaeam,\nin qua et ipse et Pulcheria resedit et omnes cum senatu\nsaeculi potestates. quam synodum transtulit postea Calcedonam\npropter palatii uicinitatem.\nconueniunt quingenti et ultra\nepiscopi totius Orientis et Aegypti; Dioscorus exhibetur, ut\nfacti sui causas in concilio possit adserere. interfuit item\nimperator ipse conuentui, interfuerunt omnes iudices, senatus\net omnes aulicae potestates. Eusebius ille Dorylitanus episcopus\nante annum ferme de exilio fugiens Romam uenerat et iam\nCalcedonensi synodo interesse properauit. accusat et ipse 15\nDioscorum et alii Alexandrini. quid multa? damnatur Dioscorus.\n\n\n\n\nsanctae memoriae Flauiani corpus officiosissime Constantinopolim\nreportatur, apud Alexandriam Proterius catholicus fit\nsacerdos.\nquidam Timotheus presbyter, cui cognomentum erat\nEluro, et Petrus diaconus, qui episcopatum nunc Alexandrinae\noccupauit ecclesiae, Dioscori sectatores ab Alexandrina se\necclesia separarant. quos cum Proterius episcopus suus ad\nministerium proprium reuocare non posset, utrumque damnauit.\nmortuo principe Marciano conlectis turbis haereticorum Timotheus\net Petrus ueniunt Alexandriam et ordinatur ab haereticis\nTimotheus episcopus. duo igitur apud Alexandriam episcopi\nesse coeperunt. ante triduum paschae, quo cena domini\ncelebratur, conductis perditis occupatur ecclesia, ad quam se\nsanctae memoriae Proterius timore contulerat. ibi supra dicto\ndie in baptisterio occiditur laniatur eicitur et funus incenditur\ncineresque ipsius sparguntur in uentos.\nLeo sumit imperium,\nad quem tanti facinoris catholicorum querela peruenit. contra\nquos haeretici supplicarunt petentes, ut Calcedonensis synodus\naboleretur: illi autem uindictam sceleris postulantes.\nconsiderans imperator nimis esse graue uexari tanto itinere sacerdotes,\nquorum plurimos aut aetas aut infirmitas aut etiam\npaupertas hunc laborem subire prohibebat, dirigit per totum\nOrientem magistrianos; dirigit etiam Anatolius episcopus\nAsclepiadem diaconum suum. per quos omnes illi episcopi,\nqui Calcedona fuerant congregati, quid Alexandriae factum\nfuisset agnoscunt consultique rescribunt Chalcedonensem synodum\nusque ad sanguinem defendendam esse, quia non alteram\nfidem statuisset quam synodus Nicaena; Timotheum non\nsolum episcopum non haberi sed etiam Christiani appellatione\npriuari. quo facto fit alter Timotheus catholicus episcopus\nAlexandriae. uix Timotheus ille depellitur, fugit Petrus,\nmittitur in exilium Chersonense Timotheus, qui locus in Ponto\nest abditus.\nquamdiu uixit imperator Leo, uixit Timotheus\nepiscopus Alexandriae cum quiete. sed cum Basiliscus occupasset\nimperium, damnare coepit Calcedonensem synodum et\n\n\n\n\nfugare catholicos. tunc denique Timotheus ille damnatus\naccepta libertate Constantinopolim uenit et damnatos haereticos\nlocis suis reddidit. uadit Alexandriam, fugit Timotheus catholicus\net in monasterio latet. Petrus ille iterum se Timotheo\niunxit, cum quo fuerat ante damnatus.\nredit Zeno imperator\nad regnum, Basiliscus opprimitur. mittitur Alexandriam, ut\npulso peruasore Timotheo Timotheus catholicus redderetur\necclesiae. sed illo Timotheo damnato morte praeuento Petrus\nconsors ipsius ab uno haeretico Alexandrinis episcopus ordinatur.\nquem nihilominus deici iussit Christianissimus imperator et\nreduci Timotheum catholicum sicut Acacii Constantinopolitani\nepiscopi litteris continetur. cum quidam episcopi seu clerici\nseu monachi seu saecularis uitae homines ad communionem\ncatholici episcopi Timothei nollent uenire, diuersis sacris eos\nterruit clementissimus imperator.\nscribit ad papam Simplicium\nTimotheus dicens Petrum olim in diaconio esse damnatum,\n\n\n\n\nnunc etiam Christiana societate semotum, mandans per Isaiam\nepiscopum, ut scriberetur imperatori de Petro longius in\nexilium dirigendo, quia latebat in Alexandrina ciuitate et\ninsidiabatur ecclesiae.\nper ferme triennium uel amplius sanctae\nmemoriae papa Simplicius numquam destitit scribere ad\nAcacium episcopum, ut fieret de Petro quod Timotheus episcopus\npostulabat. scriptum est etiam principi sed numquam\ninde rescriptum est.\npost omnia Iohannem presbyterum et\noeconomum suum Timotheus ad principem misit rogans, ut\nsi quid sibi humanitus forte contingeret, iuberet pietas eius\ncatholicum a catholicis ordinari. ad cuius petita responsum est\net tam ipsi quam clericis scriptum atque isdem sacris\noeconomus Iohannes multis laudibus praedicatur, ut iam\npaene omnibus Alexandriae episcopalis putaretur officii candidatus.\ndefuncto isto Timotheo episcopo oeconomus ille Iohannes,\nquem clementissimus imperator pro ecclesia et fide scripserat\n\n\n\n\nlaborare, catholicus a catholicis episcopus ordinatur. qui cum\nmore maiorum ad apostolicam sedem synodica per Isidorum\npresbyterum et Petrum diaconum scripta misisset, superueniente\nUranio subadiuua et contra Iohannem episcopum sacra\nprincipis deferente, ab episcopatus illius papa confirmatione\nsuspensus est. et quia isdem sacris de restituendo Petro,\nquem ipse damnauit, fecerat mentionem, haec pars omnino est\nabnegata. unde uidetur clementissimus imperator offensus.\ncum ergo sanctae memoriae papae Simplici nihil totiens ad\nAcacium ante directa propter Alexandrinae ecclesiae quietem\net catholicae integritatem fidei scripta proficerent, superuenit\nidem fugiens sanctus Iohannes episcopus, qui sicut decebat\nab apostolica sede susceptus est. nam et priores eius similiter\nRomanae ecclesiae tempore persecutionis suffugium poposcerunt.\nhuius aduentus plenius uniuersa patefecit.\ncui dum Acacii\nscripta legeremus, quae de Petro et Iohanne miserat, excessus\nAcacii etiam in hac causa grauissimi sunt retecti. illo enim\n\n\n\n\n\n\n\n\ntempore, quo de Petro Alexandrino damnato retulit, etiam de\nPetro et Iohanne Antiocheno sic scripseraV- Petrum apud\nConstantinopolim monasterium gubernasse sed hoc propter\ncrimina derelicto Antiochiam fugisse; ibi pulso Martyrio\ncatholico episcopo per uilissimum populum et haereticos\nsedem ipsius occupasse continuoque damnatum ab episcopis\natque a Leone principe Oasam deportatum; de quo lapsum\nConstantinopolim redisse ac dedisse fidem, quod nullas\nulterius turbas facere prorsus auderet, sed, sicut superius\ndictum est, Basilisci temporibus a Timotheo illo damnato,\nqui Constantinopolim uenerat, ad Antiochiam remissum fuisse.\nut iterum illic episcopatum teneret. quo facto idem Petrus\nIohannem quendam presbyterum, de quo Acacium diximus\nretulisse, ordinat Apamenis episcopum; a quibus non receptus\nredit Antiochiam et Petrum episcopatus sui pellit auctorem\net inuadit eius ecclesiam. quos simul damnatos iterum dicit\nAcacius petens ab apostolica sede, ut, si ad eam forte\n\n\n\n\nconfugerent, ne ipso quidem dignos haberet aspectu et, si\niam aliquam indulgentiam forsitan impetrassent, irritam esse\ndebere nec eorum paenitentiam recipiendam esse.\nquod eum\npraefatus sanctus Iohannes Alexandrinus episcopus relegisset,\ntacere non potuit, quod illum Iohannem, quem Acacius cum\nPetro damnauerat et sine paenitentiae remedio fecit ab\napostolica sede damnari, post tot damnationes Tyriorum\nmiserit ecclesiae praesidere.\npostquam ergo nou solum niliil\nprofecisse litteras decessoris sui sanctus Felix papa cognouit\net ludibria quaedam ab Acacio fieri in euersionem fidei et\ntotius ecclesiasticae disciplinae, electis Uitali episcopo Troentinati\nex Picenti regione et Miseno Cumanae ecclesiae episcopo\nex regione Campaniae sub hac instructione direxit, ut Petrus\nde Alexandrina pelleretur ecclesia et ut libello sancti Iohannis\nepiscopi Alexandrini responderet Acacius atque ipsi denuntiaretur\nAcacio, ut anathema Alexandrino diceret Petro.\nsed\nlegati supra dicti, quamuis in custodiam hostili more detrusi\n\n\n\n\n\n\nchartas amiserint, tamen perfidis haereticis atque damnatis\nadcommodare non debuerant, quae sola negari potuit, uoluntatem.\nnon solum ergo non egere quae iussa sunt aut quae\npoterant expedire fecerunt sed etiam haereticis communicauerunt,\nconfirmationem Petri episcopatus, ad quem pellendum\nmissi fuerant, deferentes atque contumelias in. episcopum\nIohannem Acacio rescribente portantes.\nquibus commotus papa\nbeatissimus habita synodo Uitalem et Misenum ab officio et\ncommunione suspendit ac deinde damnauit Acacium. cuius\npostea audacia deteriora committens etiam illum Petrum\nAntiochenum eiecto catholico Calendione a se ordinato ad\nAntiochenam misit ecclesiam.\nPostquam Iohannes superuenit episcopus, quem sicut\noportuit Romana suscepit ecclesia, sanctus papa Felix legationem,\nut dictum est, ordinauit. quae apud perditos animos\nquicquid est hostilitatis experta est. nam detrusa in custodiam\nperditis chartis cum grandi uix remeauit obprobrio, episcopatum\n\n\n\n\nPetri, ad quem expellendum missa fuerat, firmatum reportans.\nquem Romana anathemarat ecclesia ita:\nFelix papa episcopis\nper Aegyptum Thebaidem Lybiam et Pentapolim constitutis\npost alia: Petrum uero, qui se ab ecclesiae unitate sub beatae\nrecordationis Proterio separauit et in mortem ipsius parricidae\nTimotheo ad persequendos iunxit orthodoxos, nulla tanti\nnominis aut honoris permittimus societate laetari quando in\ncreatoribus propriis non dissimilibus ipso sui exordio caducum,\nquod se aestimat, reperitur. est ergo praefatus cunctis anathema\nnec ab ecclesia catholica credatur umquam recipi, qui post\ncoher<ci>tionem saepissimam et per tot annorum spatia in\nperuersitate propria perseuerans locum satisfactionis amisit..\nSedent quidam in domibus suis nescientes, neque quae\nloquantur neque de quibus affirment, de aliis iudicare nitentes,\ncum se ipsi non indicent et uelint prius accusare quam nosse\nac docere quam discere et indiscussis rebus nec inuesti<(gati)>s\ncausis nec rerum ratione quaesita, quod eis ad buccam uenerit,\ninconsideranter effundere et praecipitanter euomere, non ueritatis\nadsertione prolata censentes sed studio cacologiae, quae nesciunt,\narguentes, eoque progressi sunt, ut etiam recte facta maliuolentiae\nproposito lacerare contendant; qui si saperent, non\npraecipitarent omnino sententiam sed perscrutatis ante rebus\nloquenda depromerent.\nuerum quia nos arguunt segnes esse\n\n\n\n\n\n\ncensores in uitiis ecclesiae cohercendis, et a nobis consequenter\nagnoscant non tantum corporalis adulterii esse peccatum, quod\net discuti debeat et iure puniri, sed esse longe maius fornicationis\net adulterii genus, quod in quolibet Christiano, quia\nmembrum omnis Christianus ecclesiae est, competenter debeat\nuindicari: tanto enim sacrilegii maius est crimen, quanto animae\nfornicatio peior est corporis; nam per animae fornicationem ab\nipsius dei coniunctione disceditur adque inmundos spiritus\nspiritalis adulterii genere transitur.\nquomodo autem.non < in >\nhanc partem recidit, qui cum se Christianum uideri uelit et\nprofiteatur et dicat, palam tamen publiceque praedicare non\nhorreat, non refugiat, non pauescat ideo morbos gigni, quia\ndaemonia non colantur et deo Februario non litetur. ei deo.\nubi haec deliramenta compererit? quomodo praeuaricator non\nest, qui in has blasphemiae profanitates incurrit? quomodo\nsacrilegus non aestimetur, qui abiurata unius dei prouidentia\net potestate, quam confessus, ad prodigiosas superstitiones et\nuana figmenta seducitur?\nsecundum apostolum longe deterius\niureque damnandum confessam ueritatem deserere quam si in\neam nullatenus credidisset. quamuis enim ridiculosa sint figmenta,\nquae proferat. tamen ipse affectus et uoluntas in crimine est\net professio ac praedicatio iure damnanda, ac per hoc, qui in\nalium sententiam damnationis uult sine dilatione proferri, in\nquo alium iudicat, semet ipsum se condemnare cognoscat.\nnumquid enim pontifex uindicare debet in eos, qui adulterium\ncorporale committunt, et in eos, qui sacrilf:\\'gium. id est\nfornicationem et adulterium spiritale gerunt, non debet\n\n\n\n\n\n\nuindicare? nonne ipse dominus, cum adultera ad eum esset adducta,\naccusantibus dixit: si quis uestrum sine peccato est,\nprimus in eam lapidem mittat? non ait <si quis uestrum\nnon simili modo adulter est\\' sed <si quis sine peccato est\\';\nquolibet ergo όobstrictus quisque peccato in alterius peccati\nreum lapidem non audeat mittere. quibus tunc pro sua conscientia\ndiscedentibus mundi saluator adiecit: mulier, ubi sunt\naccusatores tui? nemo te condemnauit nec ego te\ncondemnabo. sed uade. ulterius iam noli peccare.\ntenes et teneris. urgues urgueris. obstringis obstringeris;\npontificis discussionem flagitas uindictamque deposcis: memento\nidem aduersum omne crimen esse proferendum.\nnumquid non\netiam leges humanae dicunt, quod reus reum facere non possit?\nfistucam u ides sin oculo fratris et in tuo trabem\nnon ui des? qui moechos accusas, adulterium facis et corporales\nadulteros spiritalis adulter incessis? certe discussionem poscis,\nhomo diligens maturus religiosus non uis aliquem in ecclesia\npeccare, peccantem cupis discuti et poenae consequenter addici:\nquaecumque in alium promis, et in te proferre cogeris; hoc\nenim facis, ne segnitia pontificis accusetur, ne maculetur ecclesia:\ndebet ergo et pontificis in omnibus malefactis sollicitudo et\nseueritas non deesse et ab omnibus ecclesiae fama purgari.\nsed dicas forsitan < te >\nlaicum, illum ecclesiae ministrum et\neo grauius crimen exaggeres. uerum dicis nec ego diffiteor:\ntanto sollicitius examinandus est quanto magis propinquus est,\ntanto magis reus est quanto in illo ministerio constitutus, et\nhaec facere minime debuisset. ecce censura non deest: auditur\net. si conuictus fuerit, uiudictae consequenter addicitur. age\n\n\n\n\n\n\nmodo, quid uis de te? numquid quia in ministerio sacro non\nes, in plebe sacra non es? an nescis et te membrum esse\nsummi pontificis? an ignoras totam ecclesiam sacerdotium\nuocitatam?\npostremo si ille reus est, qui accedens ad\nministerium ecclesiae delinquit, numquid et tu reus non es,\nqui post confessionem ueritatis ad praua et peruersa et profana\net diabolica, quibus te renuntiare professus es, figmenta\nreduceris?\nitaque etiam tu post blasphemias palam publiceque\nprofusas a sacro corpore modis omnibus abstinendus es. non\npotes enim mensae domini participare et mensae daemoniorum\nnec calicem domini bibere et calicem daemoniorum, non potes\ntemplum dei esse et templum diaboli, lux simul et tenebrae in\nte conuenire non possunt. uiderim, utrum urgueas atque compellas\nin alio maleficium uindicari: tu tamen sceleris tui pondus\nnon potes declinare et, quanto in alio transire crimen non pateris\nimpunitum, tanto quid etiam in te pro rerum ratione facere\ndebeamus ostendis.\nuerumtamen in ipsis. blasphemiis tuis,\nquibus es iure plectibilis, imperitiam tuam euidenter agnosce\net, sicut ait ille, uoluntatem habere te mentiendi,\nartem fingendi non habere, cum sic te intellegas malum\nhabere affectum peruersumque apostatandi propositum. ut tibi\nmateria prorsus uanitatis illius nulla suppeditet nec possis\nadstruere.\nquod corde concipis et ore depromis. dic mihi,\ncum saepenumero in Romanis historiis legatur Liuio ora( to )re\nsaepissime in hac urbe exorta pestilentia infinita hominum\nmilia deperisse atque eo frequenter uentum, ut uix esset, unde\nillis bellicosis temporibus exercitus potuisset adscribi: illo\ntempore deo tuo Februario minime litabatur an etiam cultus\n\n\n\n\n\n\nhic omnino nil proderat? illo tempore Lupercalia non celebr< ab\n)antur? nec enim dicturus es haec sacra adhuc illo tempore\nnon coepisse, quae ante Romulum ab Euandro in Italiam\nperhibentur adlata.\nLupercalia autem propter quid instituta\nsunt, quantum ad ipsius superstitionis commenta respectat,\nLiuius in secunda decade loquitur nec propter morbos inhibendos\ninstituta commemorat sed propter sterilitatem, ut ei\nuidetur, mulierum, quae tunc acciderat, exigendam. proinde si\nuel ad hoc ipsum aliquid hoc ualeret, hoc intermisso non\nmorbus acciderit, contra quem Lupercalia reperta non sunt.\nsed feminae nequaquam generare debuerant, pro quarum\nfecunditate concinuntur inuenta.\nQuid dicturi estis de este,\nde sterilitate, de bellorum tempestate continua? numquid et\nhaec propter sublata Lupercalia contigerunt? si autem non\npropter ista uel uitanda uel curanda Lupercalia sunt prouisa,\nquid inani turbatione iactamini? quid Tuscia, quid Aemilia\nceteraeque prouinciae, in quibus hominum prope nullus\nexistit, ut bellica necessitate consumerentur, Lupercaliorum fecit\noffensio, quae longe ante uastatae sunt, quam Lupercalia tollerentur?\nquando Anthemius imperator Romam uenit, Lupercalia\nutique gerebantur et tamen pestilentia tanta subrepsit, ut toleranda\nuix fuerit. numquid per Campaniam Lupercalia gerebantur,\nquae sublata, morbos illic et pestilentiam procrearent?\nsed\ndicturi estis ad Romam tamquam ad caput omnia pertinere et,\nquod hic factum non est, diuersis prouinciis adeam pertinentibus\nobfuisse. cur ergo, antequam ad Romam istae prouinciae\npertinerent, praeter Lupercalia propriis opibus floruerunt? ut\nsterilitas sit continuata terrarum, Lupercalia sublata fecerunt\n\n\n\n\nan nostrorum menta peccatorum, de quibus olim dictum est:\n\netQuicquid Romani meruerunt perdere mores?\nsterilitas certe feminarum debuit prouenire, propter quam\nauferendam Lupercalia instituta iactantur, non sterilitas terrarum,\npropter quam Lupercalia non sunt instituta remouendam. quid\nin Africa unde sterilitas ?\nquid in Galliis? Jbupercaha ista fecerunt\nan nostri mores. furta, homicidia, adulteria, iniustitiae, iniquitates,\nambitiones, cupiditates, periuria, falsa testimonia, oppressiones\nmiserorum, bonarum causarum impugnatio malarumque defensio\net in omnibus inaudita peruersitas, postremo. quod supra omnia\nest, deo fictae mentes et sacrilegia artesque magicae etiam\npaganis horrendae? ecce, quae faciunt omnia aduersa et inimica\nnobis, non Lupercalia, quae sunt pro uestra salute sublata.\nsed quid dicitis uos ipsi, qui Lupercalia defenditis et agenda\nproponitis? uos ea depretiatis, uos eorum cultum celebritatemque\nuilem uulgaremque redditis. si offensio Lupercaliorum nobis\naduersa procurauit, uestra culpa est, qui quod uobis singulariter\nprodesse putatis, neglegentissime et non.. longe impari cultu\net deuotione ea ducitis celebranda, quam profanitatis uestrae\ncelebrauere maiores. apud illos enim nobiles ipsi currebant\net matronae nudato publice corpore uapulabant. uos ergo\nprimi in Lupercalia commisistis. satius fuerat non agere quam\nea cum iniuria celebrare, sed deduxistis uenerandum uobis\ncultum et salutiferum quem putatis ad uiles triuialesque\npersonas, abiectos et infimos.\nsi uere ergo profitemini hoc\nsacrum ac potius execramentum uobis esse salutare, ipsi\ncelebrate more maiorum, ipsi cum resticulo nudi discurrite,\n\n\n\n\n\n\nut rite uestrae salutis ludibria peragatis. si magna sunt. si\ndiuina, si salutifera, si in his uitae uestrae pendet integritas.\ncur uos pudet per uos ipsos talia celebrare? si pudet et dedecus\nest. itane salutiferum est et diuinum et profuturum, quod uos\nipsi dedecus esse fateamini? nemo religionem profitetur.\nquam per se exsequi prorsus erubescit et refugit: ipsa uerecundia\nuestra uos doceat crimen esse publicum, non salutem\net non diuinitatis cultum, de quo sapiens nullus erubescit, sed\ninstrumenta prauitatum. quibus mens uestra contra semet\nipsam testimonium ferens, quod gerendum profitetur, erubescit\nimplere.\nCastores uestri certe, a quorum cultu desistere\nnoluistis. cur uobis oportuna maria minime praebuerunt, ut\nhiemis tempore uenirent huc nauigia cum frumentis et ciuitas\ninopia minime laboraret? an diebus sequentibus hoc futurum\nest aestatis? a deo constitutum beneficium est, non Castorum\nuana persuasio.\ndicite nobis, nec Cbnstiani nec pagani, ubique\nperfidi nusquam fideles, ubique corrupti nusquam integri, qui\ntam utrumque tenere non potestis, quam sibi utrumque contrarium\nest: dicite inquam. Lupercaliorum patroni et re uera\ndigni talis ludibrii et cantilenarum turpium defensores, digni\nmagistri uesaniae et qui non sine causa sana capita non habetis,\ndigni hac religione. quae obscenitatum et flagitiorum uocibus\ncelebratur: uideritis ipsi, quid uobis salutis impendat, quae\ntantam moribus labem perniciemque proponit?\nnec est, quod\ndicatis potius haec agendo et facinora uniuscuiusque uulgando\ndeterreri a talibus commissis animos et pudore refrenari, ne\nde his publica uoce cantetur, quando, sicut ille ait, non tam\ndeterrere quam admonere animos haec ludibria uideantur\net, sicut ille dixit.\niram atque animos a crimine sumunt\n\n\n\n\n\n\neo impudentiores effecti, quo crimine publicato expositaque\nuerecundia nil superest omnino, quod pudeat, nec habet, quod\nmetuat publicari, sed iam se fiducialiter exertat, qualis in\npropatulo non per coher(ci)tionem sed potius per quandam\nlaetitiam et celebritatem numinum decantata est, quaelibet illa\npersona, immo et religione se praestare confidit, ut sit, unde\nnuminum sollemnia celebrentur, quae nisi criminum decantationibus\nnon coluntur.\ndicite nobis itaque, qui uoluntatelll\nprofanitatis habetis, cuius causas asserere non potestis, qui\ntuendae habetis propositum falsitatis, quam defendere non\npotestis: quid dicturi estis de siccitate, de grandine, de\nturbinibus, de tempestatibus uariisque cladibus, quae pro morum\nnostrorum qualitate proueniunt? numquidnam haec omnia pro\nsublatis Lupercalibus contigerunt an malis moribus castigandis\nmeritis retributionibus inferuntur?\nsed non mirum est homines\nnon iudicio diuino uelle ista contingere sed uanae superstitionis\nincursu, qui ut sua crimina et malefacta cooperiant, auctoritatem\ncaeli sidera perhibent adhibere et fatalem indu( cere>\nerrorem necessitatemque peccandi facinoraque sua non de cordis\nproprii peruersitate procedere sed caelo auctore pendere. proponite\nigitur, pro quibus aut submouendis malis aut promerendis\nbonis Lupercalia uestra fuerint instituta, et uideamus, quae\nilla bona prouenerint, cum Lupercalia gererentur, et quae mala\nsuccesserint, cum Lupercalia uiderentur ablata.\nfigite gradum:\nad quod uestrum excidium dicatis haec prodigia fuisse reperta,\ndigni, qui monstrum nescio quod pecudis hominisque mixtura\ncompositum siue uere siue false editum celebretis? si propter\n\n\n\n\npestilentiam summouendam, ut antiquiora praeteream, ecce,\nantequam meis temporibus tollerentur, pestilentiam grauem\ntam in urbe quam in agris hominum pecudumque fuisse non\ndubium est; si pro sterilitate iactatis. cur in Africa uel Galliis\nista contingunt, ubi nec fuerunt aliquando Lupercalia nec\nconstat fuisse sublata? cur nunc Oriens omnium rerum copiis\nexuberat et abundat. qui nec celebrauit umquam Lupercalia\nnec celebrat?\nan dicitis illic nocere, ubi per plurima saecula\nfuerant celebrata et repente sublata sunt? uideamus ergo, si\nhis temporibus, quibus dicitis agitata et rite ac plena sui,\nsicut uobis uidetur, deuotione completa sunt, numquam fames,\nnumquam pestilentia prorsus extiterit. si uero saepenumero\nhis cladibus ad extremum periculi uentum est, apparet his\nmalis summouendis nihil Lupercalia profuisi:ie etiam eo\ntempore, quo, sicut dictum est, ut putatis, competenti ordine\ngererentur. sic de singulis quibusque necessitatibus, propter\nquas dixeritis fuisse prouisum, si constiterit etiam illis non\ndesisse, uana huius remedii conuincitur esse praesumptio.\n- uerumtamen cur non hoc etiam nunc experiamini. utrum\nualeant aliquid rite celebrata? et uos per ludibria ista discurrite\nuestrorum more maiorum, ut diuinam rem et salutarem\nuobis, ut dicitis, deuotius celebrando saluti uestrae prospicere\nmagis magisque ualeatis! - numquid cum haec celebrarentur.\na Gallis Roma non capta est et saepenumero ad extrema\nquaeque peruenit? numquid bellis ciuilibus sub hac celebritate\nnon concidit? numquid Lupercalia deerant, quando\nurbem Alaricus euertit? et nuper, cum Anthemii et Ricimeris\nciuili furore subuersa est, ubi sunt Lupercalia? cur istis\nminime profuerunt ? certe < si > diuinum est, si salutare uobis,\ncur non per uos ipsi. ut maiores uestri, ista faciatis? cur\ncausas uestrae salutis minuitis? cur decoloratis, cur eliditis,\n\n\n\n\ncur ad uilia quaeque deducitis? quid imputatis nobis, cum\nipsi remedia uestra calcetis?\nsatius est et non temptare quam\ncont.umelioce peragere. maiores certe uestri si uitiose, ut illis\nu\\'debatur, sacrum aliquod celebrassent, instaurandum esse\nducebant: cur non, quod ad uitiosum cultum redegistis per indignas quasque id exequendo personas, competenti instauratione\nreparatis, ut causas uestrae salutis plenius perfectiusque\ntractetis? cur uos pudeat agere, si salutare est? si diuinum.\ncur tractasse sit dedecus? sed inquis uel imaginem ipsius\nrei non debere moueri. si prodest, si salutare est cur imago\npotius apud uos et non ipsa sit ueritas? aut si certe nec\ntunc profuit, quando ritu integro, sicut dicitis, tractabatur.\nquid quaeritis eius imaginem, cuius nec ipsam profuisse\ncernitis ueritatem?\nsed dicitis tot saeculis rem gestam nOli\noportere secludi. nihilominus multis temporibus paganitatis\nsuperstitio uentilata est. sacrificetur in templis daemonum et\nin Capitolio profana uanitas celebretur! cur portionem defenditis\net, quae maiora sunt, praeteritis? si plurima genera\nuanitatum multis acta saeculis probantur esse sublata, cur\nportio quantouis tempore uentilata non possit auferri? si\ntemporibus praescribitur, imputate maioribus uestri:.;, qui cum\nhac temporis praescriptione non usi sint, posse, quod superfluum\nest, et debere rcmoueri, dum plura et maiora submota\nsunt, indicarunt.\nsed dicis etiam Christianis temporibus haec\nfuisse. sed etiam illa aliquamdiu Christianis quoque temporibus\ncelebrata sunt. numquidnam, quia sub primiş praesulibus\nChristianae religionis ablata non sunt. ideo sub eorum successoribus\ntolli minime debuerunt? multa sunt, quae singulis\npontificibus diuerso tempore sublata sunt noxia uel abiecta;\nnon enim simul omnes in corpore curat medicina languores,\n\n\n\n\nsed quod periculosius conspicit inminere, ne aut materia\ncorporis non sufficiat medicinae aut pro conditione mortali\nsimul omnia non possit auertere. quaere, quale sit, unde\nagis: si bonum est, si diuinum, si salubre, merito quandocumque\ntolli non debuit; si nec salubre nec diuinum,\ncausandum tibi magis est, cur tardius auferatur, quod superstitiosum\nconstat et uanum, quod certe Christianae professioni\nnon conuenire manifestum est. postremo, quod ad me pertinet.\nnullus baptizatus, nullus Christianus hoc celebret et soli hoc\npagani, quorum ritus est, exsequantur. me pronuntiare conuenit\nChristianis ista perniciosa et funesta indubitanter existere.\nquid me incusas. si quod professioni intime inimicum est,\na consortibus professionis Christianae pronuntio submouendum ?\nego certe absoluam conscientiam meam: ipsi uideant, qui\niustis admonitionibus oboedil\\'A neglexerint.\nquod etiam praecessores\nmeos forsitan fecisse non ambigo et apud imperiales\naures haec summouenda temptasse et, quia auditos esse non\nconstat, dum haec mala hodieque perdurant, ideo haec ipsa\nimperia defecerunt, ideo etiam nomen Romanum non remotis\netiam Lupercalibus usque ad extrema quaeque peruenit. et\nideo nunc ea remouenda suadeo, quae cum nihil profuisse\ncognosco, tamquam contraria uerae religioni noxia potius\nextitisse pronuntio.\npostremo si de meorum persona praescribendum\naestimas decessorum, unusquisque nostrum administrationis\nsuae redditurus est rationem, sicut etiam in publicis\ndignitatibus fieri peruidetis. ego neglegentiam accusare non\naudeo praecessorum, cum magis credam fortasse temptasse\n\n\n\n\neos, ut haec prauitas tolleretur, et quasdam extitisse causas\net contrarias uoluntates, quae eorum intentiones praepedirent,\nsicut ne nunc quidem uos ipsos absistere insanis conatibus\nuelle perpenditis.\nGELASIUS EPISCOPUS UNIUERSIS EPISCOPIS PER DARDANIAM SIUE\nPER ILLVRICUM CONSTITUTIS. Audientes orthodoxam uestrae\ndilectionis in Christo constantiam atque ita uos antiquae fidei\ncommunionisque sincerae traditionibus inhaerentes, ut mentem\nChristianae deditam ueritati nullatenus inficerent praeuaricatorum\nuicina contagia, magnificauimus dominum caritatemque\nuestram missis litteris alloqui per religiosos uiros filios nostros\nCyprianum atque Macarium diacones tota cordis auiditate.\ncurauimus, quoniam pro sedis apostolicae principatu. cuius\nsollicitudo delegata diuinitus cunctis debetur ecclesiis, nos\nuiuimus, si uos statis in domino, magnisque gaudiis\ntriumphamus. cum ubique terrarum dominum Sabaoth semen\npurae confessionis reliquisse cognoscimus, quod non in petrosa\ndeueniens aestu temptationis exaruit nec uiae proximum\ncecidit uagantibus inimicis expositum nec in spinas inruit\nsuffocandum sed in bonam terram piae deuotionis uestrae\ncaelesti satione dispersum in tricesimum sexagesimumque\n\n\n\n\n\n\n\n\nfructum centenariumque profecit, perfectionem scilicet frumenti\ndominici mystica locutione designans.\nquapropter\nexultantibus animis confidentius incitamus, ut ab Eutychianae\npestis incursu pectora uestra sapienter intemerata seruetis,\nquoniam qui perseuerauerit usque in finem, hic saluus\nerit. dominus prope est: nihil solliciti sitis. siquidem\nmaior est, qui in nobis est, quam qui in hoc mundo, regnumque\ndomini intra nos esse scriptura testante sit certum.\nut\nautem ab eorum, qui in errore sunt positi, noxia societate\ncaueatis, nullum talibus communicantem ad uestrum recipiatis\nqualibet subreptione consortium, quia sicut in unaquaque\nhaeresi cum prauitatis auctore damnato successores eius et\nconplices atque huiusmodi sectatores polluta communione\npermixtos catholica uitare debet integritas, ita cum Eutychete\nDioscorus simulque Timotheus Elurus et Petrus Alexandrinus\neiusque communicator Acacius nec non etiam Antiochenus\nPetrus cum suis omnino sunt participibus abdicandi nec quisquam,\netiamsi prauitatem deponere se promittat, recitandis\ntamen nominibus consentiens perditorum uel eadem recitantium\nminime communione discretus ad inmaculata sacri gregis\nouilia quibuscumque modis est permittendus intrare, ut ecclesia\ndei nostri. quae maculam rugamque non sustinet, inuiolata\npermaneat, absint ergo a fidelibus Christi uiperei\ncapitis dira commercia et procul a caelestibus pascuis mortifera\nuenena pellantur, ut salutaris alimonia panis illius, qui\n\n\n\n\n\n.\n\n\n\n\nde caelo descendit, fideliter hunc sumentes ad uitam perducat\naeternam.\nquae ut mutua ualeamus exhortatione prospicere,\ndet operam uestra dilectio, ut et sospitatem uestrae\ncaritatis optatam et fidei communi instantia nobis crebrius\naperire non desinat, quatenus alternis nos instructionibus excitantes\nlegitimorum domini sacerdotum possimus inuenire\nmercedem. per uicinas quoque prouincias haec eadem patefacere\nuestra caritas uigilanter insistat, ut et qui catholicae\ncommunionis sinceritate subsistunt competentibus roborentur\nalloquiis et qui forsitan a huius rectitudine deuiarunt ad integritatem\ndogmatis Christiani salubribus monitis reducantur.\nnouerit autem uestra fraternitas ecclesiae Thessalonicensis\nantistitem nostris adhortationibus saepius incitatum contagia\ncommunionis externae numquam declinare uoluisse nec apud .\nnos nomen Acacii uel ceterorum similium perfidorum hisque\ncommunicantium congrua professione damnasse. quapropter\neum communionem sedis apostolicae non recepisse manifestum\nest, quoniam nisi puris sensibus et ab omni nefandae societatis\npeste mundatis beati Petri apostoli nec possumus nec\ndebemus caelestia praebere commercia. propterea cautius\nagendum est cum praefato, ne catholicis mentibus ficta apostolicae\nsedis reconciliatione subripiat; quam sicut dolosis\nartibus fallere et circumuenire non praeualet, ita subdolus\nnon potest optinere.\nauctoritatem quoque nostram, quae ad\nDalmatiarum est directa pontifices, etiam ad uos credidimus\n\n\n\n\ndirigendam, quatenus in ueritate catholica secundum formam\ntraditionis antiquae tenere nos consonam noueritis ubique\nsententiam, si quos uero nouos didiceritis motus exsurgere,\nnobis fraterna debeatis sollicitudine reserare, quo subinde,\nquae patrum regulis congruant, praestante domino remedia\nprocuremus.\nnec quisquam omnino nobis persuadeat Acacio\npraeuaricationis suae crimen fuisse laxatum. quia qui, postquam\nin collegium recidens prauitatis iure commeruit ab\napostolica communione secludi, in hac eadem persistens damnatione\ndefunctus est, absolutionem, quam superstes nec\nquaesiuit omnino nec meruit, mortuus iam non potest impetrare;\nsiquidem ipsis apostolis Christi uoce delegatum est\nquae ligaueritis super terram et quae solueritis super\nterram.\nceterum iam de eo, qui in diuino est iudicio constitutus,\nnobis fas aliud decernere non est praeter id, in\nquo eum dies supremus inuenit, atque ideo nisi eius nomine\nrefutato ceterisque consortibus huius erroris cum nullo prorsus\neorum participare debebitis mensae dominicae puritatem, quam\nmaiores nostri semper ab haeretica magnopere seruauerunt\npollutione discretam.\nsed neque uos quisquam circumuenire\npertemptet, cum dicat non ae religione sed ae nominibus\nesse certamen uel apostolicam sedem non causam\n\n\n\n\n\n\n\n\ncommunionis catholicae fideique tractare sed iniuriam dolere, cur\nuideatur ab Acacio fuisse contempta, quoniam haec et huiusmodi,\nquatenus simplices quosque decipiant, hi, qui in errore\nsunt positi, spargere non quiescunt.\nuidetis enim, sicut\nsupra iam dictum est, per nomina praeuaricatorum, si, quod\nabsit, in ecclesia recitanda credantur, simul et contagium\npraeuaricationis induci. sedes autem apostolica in tantum\nnon contumeliam dolet sed fidem defendit communionemque\nsinceram, ut hodie cunctos, qui in eius uisi sunt prorupisse\ndespectum, si ad integritatem fidei communionisque catholicae\nreuertantur, secundum regularum tramitem paternarum toto\ncordis affectu uenientes et plena caritate suscipiat. Dat. III.\nNon. Aug. Asterio et Praesidio conss.\nLIBELLUS QVEM DEDERUNT APOCRISARII ALEXANDRINAE ECCLESIAE\nLEGATIS AB URBE ROMA CONSTANTINOPOLUM DESTINATIS.\nGLORIOSISSIMO ATQVE EXCELLENTISSIMO PATRICIO FESTO ET\nUENERABIURIS EPISCOPIS CRESCONIO ET GERMANO SIMUL CUM EIUS\nPOTESTATE DIRECTIS IN LEGATIONE AB URBE ROMA AD CLEMENTISSIMUM ET CHRISTO AMABILEM IMPERATOREM NOSTRUM ANASTASIUM\nALEXANDRINAE UENERABILIS ECCLESIAE DIOSCORUS PRESBVTER ET\nCHAEREMON LECTOR RESPONSIS EJUSDEM ECCLESIAE SERUIENTES.\nUenerabiles sanctae ecclesiae Romanae urbis atque Alexandrinae\nnon solum fidem rectam atque immaculatam, ex quo salutaris\nin eis praedicatus est sermo, sed etiam diuino in ministerio\nsemper concordiam seruauerunt, quippe cum ab uno fuerit in\nutrisque iactum fidei fundamentum (Petrum memoramus\n\n\n\n\n\n\nbeatum apostolum, cuius per omnia sanctus euangelista\nMarcus extitit imitator), ita ut, si quando contingeret in\nrebus ambiguis quaedam episcoporum concilia celebrari,\nsanctissimus is, qui Romanae praesidebat ecclesiae, reuerentissimum\nAlexandrinae ciuitatis archiepiscopum delegabat, ut\nsui curam loci susciperet.\nsed hostem humani generis, cui\nbona perosa sunt, qui in perniciem nostram impio semper\nfurore grassatur, non piguit per satellites proprios zizania\ninter utrasque conserere, ut tantae unitatis discordiam\nperpetraret. nam Eutyche impiissimo contra fidem, quae a\nbeatissimis apostolis praedicata est, sentiente et docere\ntemptante contigit per idem tempus sedis apostolicae praesulem\ntunc Leonem litteras ad Chalcedonense concilium destinare.\nquarum litterarum fuere interpretes hi, qui cum Theodorito\nCyrreorum ciuitatis episcopo tunc fuerant Nestorianae haereseos\nsectatores, contraque eam fidem, quae a uenerabilibus\ntrecentis decem et octo patribus est edita, supra memoratae\nlitterae proba(ba)ntur existere et non paruas occasiones his,\nqui eiusdem nefandissimi Nestorii blasphemias uindicant,\npraestiterunt, ita ut licentius adstruerent eundem X estorium\nminime peruersa sensisse.\nhis igitur causis deo amabilis\npopulus noster offensus est et de Graeca translatione arbitratus\nest in Latino quoque sermone sensum similem contineri ac\nsese ab unitate Romanae diuisit ecclesiae. nec non etiam\nRomanus antistes existimans nos contra eam fidem, quae\ntradita est a beatissimis apostolis, adspirasse, a nostra se\ncommunione suspendit.\nuerumtamen eius uolentes satisfacere\nsanctitati nos eam fidem tenere, quam princeps apostolorum\nPetrus eiusque discipulus Marcus beatissimi tradiderunt et\npostmodum trecenti decem et octo uenerabiles edidere pontifices,\n\n\n\n\nlegatos ad urbem Romam nostra dirigere curauit ecclesia;\nsed ibi quidam ciuitatis nostrae repertus est a recta fide\ndissentiens atque ab ea ex causis quoque diuersis alienus\nexistens, qui hoc nisus est perpetrare, ne ulla in suscipiendis\nlegatis copia praeberetur. qui nec ad faciem usque salutationis\nadmissi sine aliquo effectu reuersi sunt.\nquia uero ante non\nmultum temporis Photinus religiosus diaconus sanctae Thessalonicensis\necclesiae nobiscum de pace sanctarum ecclesiarum\nuerba conseruit dixitque se ante spatium parui temporis\ndestinatum a sanctissimo archiepiscopo Andrea Thessalonicensis\necclesiae ad Romanum pontificem Anastasium et affirmabat\nde his, quae nos uehementer offendunt in translatione epistolae.\nsibi satisfactum fuisse a supra dicto praesule Romanae\necclesiae, quod scilicet in epistolae translatione conprobentur\nerrores, ipsam uero Latinam epistolam iuxta fidem trecentorum\ndecem et octo sanctorum patrum editam constitisse: insuper\nquaedam retulit ex persona eiusdem antistitis fuisse narrata,\nquae ad uituperationem eorum, quae in translatione sunt\nindita, pertinerent et ad illos t et, qui ea confingere temptauerunt,\nad satisfactionem uero eorum, Qui rectam fidem\ninmaculatamque custodire non neglegunt.\nquibus abunde\nsanati cupientesque pristinam redintegrari concordiam maluimus\netiam a uobis, si uera sint illa, quae Photinus religiosus\ndiaconus nobis retulerat, edoceri uestraeque desiderauimus\noccurrere sanctitati et de his omnibus habere conloquium.\nuerum sanctitas uestra non semel sed crebro nos docere\ndignata est in epistolae interpretatione errores intersitos non\nin Latino textu fuisse conceptos.\nquapropter supplicauimus\nnobis, ut confessionem nostrae fidei sumeretis, pro qua\nuenerabilis ecclesiae nostrae legatione perfungimur: quam\n\n\n\n\nfidem etiam ubique sanctissimus archiepiscopus intimauit et\nadprobantium accepit rescripta cunctorum. quod si etiam\nuestram huic fidei sanctam ecclesiam uideritis congruere,\nnobis satisfieri iubeatis, ut sublatis e medio scandalis ad\npristinam tam Romana quam Alexandrina uenerabiles ecclesiae\nredeant unitatem.\nhanc autem fidei nostrae confessionem\nuobis optulimus taliter continentem ex euangelicis apostolicisque\npraeconiis inspiratione diuina solam ueram rectamque\nfidem, < qualiter > trecenti decem et octo uenerabiles patres,\nqui in Nicaena synodo congregati sunt, ediderunt. quam\nsecuti sunt et centum quinquaginta, qui in urbem regiam\nconuenerunt aeque uenerandi pontifices. hanc etiam deexsequentes,\nqui Ephesi conlecti sunt, patres annuente quoque\nsedis apostolicae papa sanctissimo Caelestino sacrilegum\ndamnauere Nestorium, poenam in eos, qui temptauerint fidem\naliam statuere, praefigentes. quem Nestorium nos quoque\nsimul cum Eutyche contraria his, quae superius dicta sunt,\nsentientes anathematis ultione damnamus, suscipientes duodecim\nilla capitula, quae uenerandae memoriae Cyrillus\nAlexandrinae ecclesiae quondam archiepiscopus scripsit.\nconfitemur\nautem unigenitum dei filium et deum, qui secundum\nueritatem factus est homo, dominum nostrum Iesum Christum\nconsubstantialem patri secundum diuinitatem et consubstantialem\nnobis eundem ipsum secundum humanitatem, qui\ndescendit et incarnatus est de spiritu sancto et Maria uirgine\ntheotoco hoc est dei genetrice, unum filium non duos exsistere.\nunius namque dicimus unigeniti filii dei siue miracula siue\netiam passiones, quas sponte pro nobis carne sustinuit. eos\nautem, qui diuidunt uel confundunt aut phantasiam aliquam\n\n\n\n\nintroducunt, nequaquam omnino recipimus, quia incarnatio illa.,\nquam dei genitrix secundum ueritatem ex se edidit, augmentum\nfilii non effecit; mansit enim trinitas et incarnato, quod unum\nex trinitate est, dei uerbo.\nhaec itaque scripsimus non fidem\nnouantes sed uobis causa concordiae satisfacere cupientes.\nomnem autem, qui aliter sentit sensitue seu nunc seu\naliquando in quocumque loco uel in quolibet concilio,\nanathematis poena percellimus, praecipue uero Nestorium et\nEutychen uniuersosque, qui illis adsentiunt.\nuestra igitur\nreuerentia suscipiens fidem nostram hanc se praesuli Romanae\necclesiae Anastasio adseruit relaturam, quem et paratum\nexistere memorabat satisfacturum illis, si qui fuissent a\nnobis pro hac causa transmissi. illud etiam adserebat, contra\nhanc fidem Dioscorum Timotheum Petrumque sensisse, nostrae\nquondam ciuitatis archiepiscopos nec debere in diptychis\neorum nomina recenseri. nos contra poposcimus aut produci\naduersus eos, qui adstruant talesque demonstrent, aut, si non\nreperirentur, qui eos conuincere potuissent, nobis pro eorum\npersona satisfacientibus adquiescat demonstrantibus et adprobantibus,\nquod hanc fidem tenuerint docuerint cunctisque,\nquos informauerunt, tradiderint praefati patres nostri et\narchiepiscopi Timotheus Dioscorus atque Petrus. uestra autem\nsanctitas renuit dicens non sibi fuisse praeceptum ab apostolicae\nsedis antistite de his facere quaestionem.\nhuius rei gratia\nobtestamur uos coram magno deo et saluatore nostro Iesu\nChristo, qui de sancta et dei genitrice uirgine Maria incarnatus\net natus est quique concordem glorificationem seruitutemque\nfidelium probat libenter et suscipit, et sanctis angelis eius\n\n\n\n\net hac eadem inmaculata, quae de illo est, fide, ut ad urbem\nRomam fauente domino uenientes hanc chartulam offeratis\napostolicae sedis antistiti Anastasio,\nquae ex persona sanctae\necclesiae uobis Alexandrinae oblata est, ut eius sanctitas\nrelegens, quae sibi fuerint placita, seu litteris ad sanctissimum\narchiepiscopum nostrum datis seu per aliquem internuntium\nmanifestare dignetur. nam cum a sanctitate eius fidei rectae\nfuerit seruata confessio, quae est a beatis patribus constituta,\nnos paratos existere profitemur ad urbem Romam legatos, qui\npro unitate sanctarum dei ecclesiarum agere debeant, destinare.\nconfidimus autem in domino nostro Iesu Christo, quod huic\nfidei eius beatitudo consentiens iuxta illa, quae in responsione\nsunt posita, ueluti proprios etiam nostros populos arbitretur\net pro eorum regimine sollicitudinem gerat cupiens secundum\ndeum omnibus utilis approbari.\nexemplar autem huius\nchartulae penes nos detinuimus. necesse habentes, si qua\nmora prouenerit, quominus sanctarum ecclesiarum unitas fiat,\nin illo glorioso de caelis aduentu domini nostri Iesu Christi,\ncum uenerit iudicare uiuos et mortuos, ante tribunal eius,\nubi nulla est acceptio personarum, cum hoc adsistere ad\nrefellendum eos, qui sanctarum ecclesiarum neglexerint unitatem.\nEXPLICIT. DIONVSIUS EXIGLUS ROMAE DE GRAECO\nCONUERTI.\nResidente synodo uenerabili uiro papa Gelasio una cum\nBonifatio Maximino Epiphanio Basilio Uitali Claro Irenaeo\nDecio Asello Euplo V alentino Martiniano Basso Benigno\nPrimitiuo Palladio Uindemio Constantio Martyrio Candido\nLaurentio Deodato Mercurio Stephano Dulcitio Fortunato\nPaschasio Sanctulo Innocentio Chrysogono Colonico Uiatore\nSalustio Luciano Molensi Maximiano Ualentino Constantio\nGaudentio Felice Uitaliano Petro Sereno Aucupio Timotheo\nStephano Laurentio et Probo episcopis, residentibus etiam\nCastino Laurentio Canusio Eugenio Ianuario Marciano Gordiano\nPetro Urbico Paulino Ualente Petro Asterio Smaragdo\nBonifatio Maxentio Epiphanio Iustino Felice Redempto Proiectitio\nIouino Bono Paschasio Laurentio Calixto Iohanne\nUalentino Sebastiano Martino Epiphanio Andrea Seruodei\nApellione Petro Seruando Romano Marcellino Domnino Agapito\nAbundantio Marcellino Litorio Laurentio Agathone Sebastiano\nUalentino Anastasio Genesio Dionysio Epiphanio Acontio\n\n\n\n\nPaulino Agapito Adeodato Benedicto Dominico Redempto Seuero\nIuliano Stephano Crescentione Septimino Cypriano et Epiphanio\npresbyteris una cum Amandiano uiro illustri et Diogeniano\nuiro spectabili, adstantibus quoque diaconibus Gelasius\nepiscopus ecclesiae catholicae urbis Romae dixit:\n(l\\\\Iemiuit\ndilectio uestra superiore conuentu oblatum nobis a Miseno\nlibellum in conspectu uestro fuisse recitatum, hunc eundem,\nsi placet dilectioni uestrae, denuo recensendum, ut acta nostra\ncontineant. qui aliud se quoque petitorium prae manibus\nhabere profitetur. <quo id>, quod etiam in hoc continetur, possimus\nagnoscere). et adiecit: \\'Miseni libellus denuo recitetur\\'.\nAnastasius diaconus recitauit: (Datum a famulo uestro\nMiseno die octauo Iduum Martiarum Uiatore u. c. cons.\nQuantum ad meae pertinet infelicitatis abruptum, errori meo\nqualibet ratione contracto definio non esse parcendum, quoniam\nhoc ipso poena carere non debeo, quod merui ad causam\npoenalem quacumque sorte perduci.\nquantum uero respicit\nad remediale subsidium, duo sunt, quae me ad hoc suppliciter\nimplorandum uenire constringunt: ne uel ego desperatione\nmagis perpetuis cruciatibus sim. dignus addici Iudae\npraeuaricatoris exemplo et quia tanta est ineffabilis illa clementia,\nquae per apostolicam potestatem uniuersum facinus\npossit absoluere.\nhanc igitur solam in meo negotio, papa\nuenerabilis, uocem miserandus eft\\'undo (parce prostrato. porrige\nmanum iacenti\\'! nullis ignorantiae excusationibus nitor, nullas\n\n\n\n\ndecipulas circumuentionis optendo nec in quemquam calamitatis\nmeae studeo transferre discrimen, quia alios incusare\nnon debeo, qui poscam clementer absolui. sufficit mihi, quia,\nlicet mihi pro mea defensione nihil adferam, non ambigam\ntamen haec omnia tuo iudicio esse tractanda.\ntantum quaeso,\nut supernam misericordiam subsequentes, quae pronuntiat per\nprophetam: nolo mortem morientis, donec reuertatur\net uiuat. uos potius cuncta, quae in personam meam gesta\nsunt, benigna consideratione deliberantes uiaticum seni aegritudine\ncontinua et maceratione consumpto, ne sine ecclesiastico\nmunere rapiar. non negetis, ex alterius casu experimentum\nmeae formidinis intuentes. qui auxilium etiam uobis conferre\nuolentibus non potuit adipisci. et me per imperitiam hac clade\npotius implicatum hoc ipsum dignanter ostendit, quod ad\nreceptionis ecclesiasticae superstes gratiam ualui peruenire).\nQuo lecto Gelasius episcopus dixit: (Petitorium gesta\nretinebunt) et adiecit: ipse nunc Misenus adueniat et petitorium\nquod obtulit ipso praesente recitetur). cumque ingressus\nfuisset, Misenus prostratus in terra aliud petitorium obtulit\net rogauit, ut susciperetur. cumque susceptum fuisset, Gelasius\nepiscopus dixit: (utraque petitoria, quae obtulit, ipso\nquoque praesente legantur*.\nIterum Anastasius diaconus recitauit: \\'Datum a famulo\nuestro Miseno sub octauo Iduum Martiarum Flauio Uiatore\nu. c. cons. Quantum ad meae pertinet infelicitatis abruptum,\nerrori meo qualibet ratione contracto definio non esse parcendum,\nquoniam hoc ipso poena carere non debeo, quoniam\nmerui ad poenalem causam quacumque sorte perduci. quantum\nuero respicit ad remediale subsidium, duo sunt, quae me ad\nhoc suppliciter implorandum uenire constringunt: ne uel ego\ndesperatione magis perpetuis cruciatibus sim dignus addici\nIudae praeuaricatoris exemplo* et cetera quae superius continentur.\nItem aliud petitorium: \\'Datum a famulo uestro Miseno\nsub tertio Iduum Martiarum Flauio Uiatore u. c. cons.\nOblato primitus petitorio meo nihil aliud suppliciter exoraui,\nquam ut misericordia mihi sedis apostolicae non in perpetuum\nnegaretur.\ncuius mihi spem quoniam pro inmensa dei pietate,\nqua regitur, relucere iam sentio, magis magisque conscientiam\nmeam contagiis perfidorum, quae infeliciter potius quam studio\ncircumuentus incideram, liberam purgatamque esse pronuntians\ntoto corde atque ore protestor sub diuinae contemplationis\nintuitu me omnes quidem haereses et quicquid inimicum\nest catholicae et apostolicae fidei communionique sincerae\nprona mente refutare, tum praecipue Eutychianam haeresem\ncum suo scilicet auctore Eutychete et eius sectatore Dioscoro\nuel successoribus eius atque communicatoribus Timotheo\n\n\n\n\nHelluro, Petro Alexandrino, Acacio Constantinopolitano, Petro\nAntiocheno cunctisque eorum complicibus et communicatoribus\nrespuere damnare et anathematizare perpetuo omnesque istos\net huiusmodi horribiliter execrari, nec umquam me cum talibus\nullum quolibet modo profiteor habiturum esse consortium sed\nab his omnibus futurum prorsus alienum.\nquorum prauitatem\nlicet numquam uoluntate receperim, tamen quia meae calamitatis\nimpulsu minus cautus uideor incidisse, sub conspectu\ndei et beati Petri apostoli eiusque uicarii ac totius ecclesiae\nmea sicut dixi confessione uoceque condemno detestor exhorreo,\nin sola me fide communioneque catholica et apostolica semper\nduraturum esse confirmans. cui petitioni meae manu mea\nsubscripsi sub III. Id. Mart. Uiatore u. c. cons. ac uestrae\nbeatitudini in conuentu uenerandorum credidi meis manibus\nofferendam\\'. Et alia manu: 'Ego Misenus huic petitioni meae\net a me oblatae subscripsi die et consule supra scripto\\'.\n. Gelasius episcopus dixit: \\'Quae lecta sunt, transcribantur\\'\net adiecit: \\'quid uideatur fraternitati uestrae statuendum,\nuestri quoque consilii participatione desideramus agnoscere\\'.\nleuauerunt se omnes episcopi uel presbyteri rogantes et\ndicentes: \\'exaudi Christe: Gelasio uita!\\' dictum uicies. quod\nuobis deus dedit in potestate, praestate!\\' dictum duodecies.\n\\'hoc fac quod facit domnus Petrus!\\' dictum decies. \\'ut indulgeas\nrogamus\\'. dictum nouies.\nCum denuo resedissent, Gelasius episcopus dixit: *Sedes\napostolica quidem, quae Christo domino delegante totius\n\n\n\n\necclesiae retinet principatum, pro dispensatione curaque generali.\nquam uel pro fide catholica uel pro paternis canonibus\nregulisque maiorum necessaria semper circumspectione dependit,\nMisenum atque Uitalem, quos contra Eutychianae\npestilentiae sectatores uel contra eos, qui talium se communione\npolluerant, suae potestatis legatione suffultos ad\nOrientem dudum sub sanctae memoriae decessore meo praesule\ndestinarat, cur apostolica praecepta declinantes quolibet\nmodo in eorum, aduersum quos missi fuerant, consortia recidissent,\ngestis synodalibus rerum discussione patefacta communione\npariter et honore merito iureque submouit.\nquibus\ntamen misericordiae locum memor supernae pietatis pro suo\nmoderamine reseruauit et, dum conditionem posuit ultionis,\nspem noluit propitiationis abscidi sicque suam sententiam\ntemperauit, ut istorum ueniam cum illorum mallet salute\nprouenire, quorum fuerant participatione decepti, ac potius\npraeberent eis, quos suo firmauerant in prauitate consensu,\net salubrem correctionis metum et emendationis imitandae\nconsortium.\ndenique sic ipsa animaduersionis uerba librata\nsunt, ut se illi et cum istis perculsos aduerterent et ex eorum\nconditione non diff<id>erent posse saluari. in quo utique et his\nnon est in totum uia praeclusa remeandi et illis, si mallent,\nper istos est oblata correctio studiumque porrectum, quo\npossent meliore conatu praeteritos compensare prolapsus, si\nfauorem, quem praeuaricatoribus facili uoluntate detulerunt,\nin reformationem catholicorum potius conuerterent sacerdotum.\ndictum est enim tamdiu istos fore suspensos, donec auctore\n\n\n\n\ndeo et annisu catholicorum principum uel populi Christiani\nAlexandrina catholicum sacerdotem recepisset ecclesia.\ngratulandum\nscilicet crederetur nullo modo Graecos non posse\nrenuere, quod uiderent ab apostolica sede fuisse damnatum,\nfacileque eos posse de istorum supplicio commoueri, ut nossent.\nquid uitarent et quid consequenter ambirent, ac uelle putarentur\nresipiscendo magis sentire cum rectis quam iugiter\nerrare cum perfidis, expectatumque diu est, ut his rationibus\nincitati contagia nefanda deponerent una cum sede apostolica\nsentiendo, sicut de eorum speratum fuerat uoluntate, nitentes\ncatholicis sacerdotibus reuocandis studium potius commodare\nutque et ipsi ad orthodoxam recurrerent unitatem et istis,\nqui illorum participes erroris extiterant, ministrarent praestitutae\nreceptionis effectum. nec qua fieri potuit occasione\ncessatum est, quo competenter admoniti et sufficienter instructi\npariter pericula uitanda cognoscerent ac patere sibi\nianuam, si sinceris mentibus hanc petissent, apostolicae communionis\naduerterent.\nsed quia eo peruentum est, ut hortamentis\nquoque medicinalibus, dum etiam quae referrent contraria\nnon haberent, differrent tamen hactenus adhibere consensum,\nillorum quidem difficultatibus paternum debemus pii\ndoloris affectum deprecantes omnipotentiam dei nostri, quae\nsola quamuis deuias in ueritatis uiam potest conuertere uoluntates.\nut eisdem suae propitiationis operatione mirabili spiritum\n\n\n\n\nresipiscentiae et efficientiam correctionis dignanter infundat.\nquae donec, sicut de eius uirtute confidimus, diuina placatione\nproueniant, huic interim, qui supplicat, desiderabiliter\nexpetenti nullatenus perire patiamur, ut cuius non sunt Orientales\ndeiectione perterriti ne in errore persisterent, saltim\ncuratione prouocentur ut redeant ad salutem, praecipue cum\ndispositionis sedis apostolicae clementiam tenor comitetur\nipse dictorum neque prolata sibi repugnare constitutio iudicetur.\ndefinitum quippe est, ut superius iam praedictum est,\neos ae quibus agimus eatenus debere suspendi, donec auctore\ndeo et praefatis adnitentibus Alexandrina catholicum reciperet\necclesia sacerdotem. non abrupte et sine exceptione propositum\nsed ea ratione depromptum est, qua non, siue illis adnitentibus\nsiue non adnitentibus, indifferenter uideretur infixa sententia,\nideoque, sub quo tenore librata conditio est, eodem non existente\nnecessitatem suae professionis absoluit. quod enim cum adnisu\npraedictorum pronuntiatum est esse faciendum, hoc eodem non\nsuccedente non fieri posse manifestum est sed, cum eorum etiam\nfaciendum memoratur adnisu, satis euidenter ostensum est. quod\nsine hoc non possit impleri. licet ergo illi, quorum deesse\nprobatur adnisus, de sua sunt obstinatione miserandi, tamen\nquia deest, sicut sine eo effici non potest quod cum eodem\n-effici posse praesumptum est, ita desistentibus causis, per\nquas hic articulus ueniret ad terminum, insolubiliter non\n\n\n\n\n\n\n\n\nretinet obligatum.\nquapropter lata sententia non existentibus,\nper quae possit usque ad sui exitum deputatam retinere\nmensuram, his consulendi, qui ea ante tenebantur, tribuit\nlibertatem. et apostolica quidem sedes, ut saepe repetendum,\naestimans Orientales nullo modo non posse respuere, quod\nsedes apostolica refutasset, eosque saluti propriae et apostolicae\ncommunioni nullius praeferre posse personam, haec de\neorum mentibus melius aestimarat. sed, quod iterum non\ntacendum est, dolenda pernicies non uelut improuidam bene\nde Orientalibus sentientem potest opinionem magis apostolicae\nsedis arguere quam suae peruicaciae potius deputare, quod\noblatum sibi tramitem propriae redintegrationis secuta non\nfuerit, nec ideo tamen aliis debet medicinalem desiderantibus\nimpedire per suam peruicaciam facultatem.\ntunc enim dicta\nsunt de Graecorum consensione fidenter, quia simul et beati\nPetri societatem quibuslibet uidebantur praeponere posse personis\net, qui extiterant ante catholici, aestimabantur consensuri\nfacile ueritati atque ideo cuiuslibet hominis affectum\ndesideriis apostolicae communionis non posse praeponere. qui\ncum nondum susceperint per quas is ordo decurreret uoluntates,\nid, quod per eas fieri posse praesumptum est, cernitur\nabsolutum, quoniam, cum desunt qui efficiant, nullus prouenire\npossit effectus â€” immo cum idem ipsi, per quos iudicabatur\nesse faciendum, ne efficiatur obsistunt.\nqui si in hac\nsunt, quod absit, obstinatione mansuri, resoluta conditio est\n\n\n\n\nillius rei, quae eorum studiis fiducialiter censebatur impleri;\n-si uero, sicut potius optamus, fuerint ad meliora conuersi,\nne inter haec interim, qui misericordiam postulat, uel aetate uel\nmorbo, quo frequenter impetitur, possit intercipi, dum superstes\nest, consulendum est, ne defuncto iam nullum possit remedium\nsubrogari. quippe cum non dictum sit siue illis annitentibus siue\netiam fortassis inuitis sed cum eorum magis adnisu, quod prouulgatum\nfuerat, posse constare, sic igitur cum illis. adnitentibus\nnullatenus praefixa perdurant.\nhoc etiam tenore beatus Paulus:\napostolus non ideo, quod absit, fefellisse credendus est aut\nsibi extitisse contrarius, quoniam cum se ad Spanias promisisset\niturum, dispositione diuina maioribus occupatus ex causis\nimplere non potuit quod promisit. quantum enim ipsius\nuoluntatis interfuit, hoc pronuntiauit quod re uera uoluisset\nefficere; quantum ad diuini secreta consilii, quae ut homo\nomnia non potuit licet spiritu dei plenus agnoscere, superna\npraetermisit dispositione praeuentus.\nnec quia beatus Petrus\napostolus pro affectu diuinae reuerentiae ipsi domino respondit:\nnon lauabis mihi pedes in aeternum, fefellisse, quod\nabsit, aut in sua putabitur minime constitisse sententia, quia\nmox eidem diuinae cesserit uoluntati, ut, quod se dixerat non\nesse facturum, causis astrictus humanae salutis expeteret prona\n\n\n\n\n\n\nuoluntate faciendum.\nidcirco illa non succedente uia, qua\nreorum fuerat reconciliatio constituta, alteram licet adoriri,\nqua subueniatur quibus subueniendum esse decretum est,\nmaxime cum Miseno ex quolibet excessu uel qualibet\npraeuaricatione poena sufficiat, quae usque eo tractata est, ut\nsola conditionis humanae et suprema consideratione laxetur,\nremittendaque punitio sit, quae non habet ultra quo crescat,\nquia cum nulli animae deus omnipotens et misericors per\necclesiasticam pietatem quaerenti uoluerit remedium denegari,\nnon dubium est hoc ipso auctore deo et diuina conpunctione\nprodire, ut tunc de eius receptione tractetur, quando eam\nnon protelanda quoque necessitas compellat impendi;\nnostro\npraeterea saluatore beato Petro apostolo prae ceteris deleganti:\nquaecumque ligaueris super terram, ligata erunt\net in caelis et quaecumque solueris super terram,\nerunt soluta et in caelis, sicut et his uerbis nihil\nconstat exceptum, sic per apostolicae dispensationis officium\net totum possit generaliter alligari et totum consequenter\nabsolui, praecipue cum ex hoc magis praeberi cunctis oporteat\napostolicae miserationis exemplum, ut absolutione damnati, si\nresipiscant uniuersi et ab errore se retrahant atque ad\n\n\n\n\n\n\napostolicae communionis sinceram redeant puritatem, uinculis se\ndamnationis illius, quam uniuersaliter merito praeuaricationis\nexceperant, non ambigant exuendos. neque enim qui longe\npositos ad integram fidem curare nitimur, reuertentes in\npraesenti supplices refutare debemus. ubi sollicite praecauendum\nest, ne conscientiae detrimentum negantes usque ad extremum\nposcenti misericordiam, quod absit, ullatenus incidamus\ncensuraeque (se)ueritas etiam circa supplices sine fine persistens\ntranseat in reatum.\nproinde quantum permittente domino\npossibilitatis humanae desideranti remedia praebeamus, totum,\nquod supra nostrae facultatis est modulum, diuino iudicio\nrelinquentes. non autem nobis poterunt imputare, cur praeuaricationis\noffensam uiuentibus remittamus, quod ecclesiae deo\nlargiente possibile est, qui nos etiam mortuis ueniam praestare\ndeposcunt, quod nobis possibile non esse manifestum est.\nquia cum dictum sit quae ligaueris super terram,\nquos ergo non esse iam constat super terram. non humano\nsed suo iudicio reseruauit nec audet ecclesia sibimet uindicare,\nquod ipsis beatis apostolis conspiciat non fuisse concessum,\nquia alia sit causa superstitum alia defunctorum.\ntulerit\n\n\n\n\n\n\nUitalis sortem diuini iudicii, cui etiam cum magnopere\nuellemus non potuit subueniri: huic saltim prosint, dum\ncopia uiuentis admittit, in remediis adsequendis alterius\nexperimenta repente subtracti. cumque scriptum nouerimus:\nunus adsumetur et unus relinquetur, hortatur nos\nintercepti periculum in superstite subsidia non differre sanandi,\nqui hoc ipso recipiendus diuinitus indicatur, cum illi superuiuit,\nqui ad haec non meruit peruenire, et quoddam de utroque\ncaelestis iudicii refulget examen ostenditurque nobis euidentius\nin duobus, in quo fuerit causa sine uenia et in quo sit, quae\nindulgentia carere non debeat, atque ideo, quod ipse quoque,\nsi superstes competenter Acacius expetisset, potuerat optinere\n(quippe de quo sic positum est insolubilem fore, ut non\ndiceretur: etiamsi forte corrigeret), multo magis huic, qui\ncommunione eius infectus est, imploranti flebiliter pietatis est\napostolicae non negare.\nprofessus ergo Misenus regulariter se\nomnes haereses, Eutychianam praecipue cum Eutychete,\nDioscoro, Timotheo Helluro Petroque Alexandrino, Acacio\nConstantinopolitano Petroque Antiocheno uel cunctis horum\nsuccessoribus sectatoribus et communicatoribus detestari\neosque anathemate ferire perpetuo, communionis apostolicae\net sacerdotalis gratiam, quam catholica traditione percepit,\nrecipiet dignitatis).\n\n\n\n\n\n\n\nOmnes episcopi et presbyteri surgentes in synodo adclamauerunt\n\\'exaudi Christe: Gelasio uita!\\' dictum quindecies.\n\\'domne Petre, tu illum serua!* dictum duodecies. \\'cuius sedem,\net annos!\\' dictum septies. \\'uicarium Christi te uidemus!\\'\ndictum undecies. \\'apostolum Petrum te uidemus!\\' dictum\nsexies. \\'cuius sedem, et annos!\\' dictum septies trigesies.\n\nSixtus notarius sanctae ecclesiae Romanae iussu domni mei\nbeatissimi papae Gelasi ex scrinio edidi die tertio Id. Maii\nFlauio Uiatore u. c. cons.\nDILECTISSIMIS FRATRIBUS UNIUERSIS EPISCOPIS PRESBVTERIS\nDIACONIBUS ARCHIMANDRITIS ET CUNCTO ORDINI UEL PLEBI PER\nILLVRICUM DARDANIAM ET UTRAMQVE DACIAM SVMMACHUS. Quod\nplene fieri cupimus! \\'Si quae scribimus impleantur, nullus\nstupeat seruatum hactenus nos nunc soluisse silentium, cum\nprudentissimi Salomonis ista uox personet: tempusloquendi\n\n\n\n\n\n\n\n\net tempus tacendi. quia taciturnitatem praesens tempus\nexpugnat: nam inter ea quae accidunt nunc silere nec fidei\nstimulis excitari magni constat esse fastidii.\nquippe ubi religionis\nreuerentia et summa concutitur, aptum iuxta diuinam\nscripturam dicere eos qui sunt mites debere esse pugnaces.\nest siquidem et spiritalis quaedam deo accepta congressio;\ninde et laudabiliter uniuersa tolerantur, ne quisquam a diuina\ncaritate separetur. et uos quidem docere quid deceat, graue\nonus pudoris, sed necessarium de utilitatibus ammonere. neque\nenim congruum illis religiosae offerre dogmata disciplinae, a\nquibus institutionis ipsius expectatur plena perfectio. sed\nbreuiter clara perstringimus.\ncui incognitum, Constantinopolitana\necclesia qua Nestorii contagione laborauerit, Nestorii\ninquam, qui quasi putre corporis membrum a societate catholicae\ncommunionis excisus est? ubi terrarum non praedicatur\ncongregatio Calcedonensis sancta concilii, quae Eutychen et\nDioscorum, duo nomina famosa et magnae perfidiae, unius\nsententiae integritate damnauit. iniquitatis complices et uno\nspiritu diuinis dogmatibus aduersa ructantes?\nquis Petrum et\nTimotheum praefatorum uernulas ignorauit, propugnatores\nintentionis addictae et auctores ac magistros suos scaeuo\nerrore uincentes? illum Timotheum loquimur parricidam, qui\nsanctae recordationis Proterio superstite non solum ecclesiam\nnon religiosis auctoribus occupauit uerum etiam effusionem\n\n\n\n\n\n\npii sanguinis ad crimen peruasionis adiecit. ipsius nempe\ndamnationem uniuersalis est ecclesiae uox locuta, dum eum\nnomine quoque Christiani honoris exueret. cuius Petrum\nsequacem notum fecerunt orthodoxorum plurimae passiones,\nin quibus ille uirtutem animi sui exultauit ostendere. nouit\nhunc Ephesus cum tota societate Dioscori, ubi cum proprii\nauctore peccati finem sancti Flauiani operatus innotuit. tacenda\n. II....... \\'II ..... ,..,... ,........,.\nsunt Antiochiae mala, UDI per alterius Petri nefanda ludibria\nreuerendum sacerdotii nomen inrisum est. quis Apamiae et\nTyri gemitus tragicis criminibus comparandos, uel si solis\nuacet, digna possit lamentatione deflere? quid Acacium?\nqui\nquasi bonis suis fascino quodam grauatis, quae Basilisco\nimperante praemiserat, nouo exemplo poenae deprehensus est\naduersum se ipsum dicens ipse sententiam, illos mutata\nuoluntate defendens, quos prius gloriosum putauit addicere,\net laborans sociare fidelibus, quos dudum haereticos manifestae\npraeuaricationis ostenderat: propter quos maxime fugiendos et\ndesignatorum superius damnato agmini coaequandos illa,\npropter quae fidelis probatus est esse, dissoluens et permixtus\nhis, per quae ecclesiae laesio generalis euenit.\naduersum hos\nsi patrum dogmata ratio suadet esse seruanda, cogitate, si\npossunt maiore transgressione calcari quam nunc per eos, qui\nin partibus uestris Eutychetis dogmata recidiua resuscitant.\nsi uero tamquam infirme constitutae sententiae sine periculo\n\n\n\n\n\n\n\n\nnegleguntur, citra ullum robur credulitatis nostrae summa\nsubsistit semper succedentibus nonis uetera constituta soluentibus.\nquando enim paternarum regularum despiciuntur\ninuenta nec eorum, quae bene instituta sunt, firmitas uindicatur,\nhuiusmodi impietatem necesse est fidei semper uenire.\nnam ubi facilis dissolutio est rationabilis constituti, ibi omnis\nsanctitatis forma corrumpitur, Christus impetitur et (quis\nhoc fidelium patienter accipiat?) instituta patrum reuerenda\ncalcantur. et (quis non uitae mortem iusta electione praeponat?)\nubi catholicae fidei adoranda reuerentia?\nubi multo\ncruore sanctorum dogmata constituta? ubi doctorum ueterum\nfidelis auctoritas? ubi illa religiosarum mentium stupenda\npatientia, propriis bonis contenta nudari, ne de spe aeternae\nhereditatis excideret, quasuis ambiens passiones, ne incorruptibilis\nillius boni iudicaretur indigna?\nnam nulla maiora\ndocumenta sunt fidei quam ubi temporis ratio suadet uitam\nsubdere passioni, et ideo, qui pro ea periculum persecutionis\nsubire meruerit, dignum se caelesti ostendit esse militia.\nChristus nos pio sanguinis sui pretio comparauit gratiae\nlibertate concessa nihil inuenientibus humanis operibus, quod\ndignum pro tanta mercede tribuerent, atque ideo, ubi religionis\niniuria est, amorem fidei omnem transcendere oportet affectum.\nunusquisque ergo exilia et peregrinationes tamquam\ndomum patriamque respiciat, ne desideriis retentus humanis\nChristi societate priuetur. ecce tempus, quo repetit fides\n\n\n\n\nmilites suos et inclamat ad defensionem sui feruorem gratiae\nconsecutos! fidem ipsam dicere iudicemus \\'ecce tempus optabile,\necce fructuum congregatio desiderata fidelium, ut paruis\npassionibus munera magna compensent!\n\\' pluribus caritatem\nuestram pro dispensatione nobis credita cuperemus hortari:\nsed quid opus nostrae uocis stimulis, ubi ad tolerandas pro\nChristo magnanimiter passiones apostolicis et patrum docemur\nexemplis, quae per damna humanarum rerum caelestium nobis\nostenderunt augmenta uirtutum?\nergo pronuntiemus intrepidi\nclaras ecclesiae cum magna fiducia disciplinas; longe sit a\nnobis prophetae sermo dicentis: et sacerdotes uera celauerunt.\nquem enim latet discipulorum scientiam a doctoribus\nexigendam et, quod non pronuntiatum laedit sequaces, hoc\npericulosum esse tacentibus? necesse est enim apud eos\nlaborare ueritatem, apud quos non manifestatum latet sub\nueritatis colore mendacium; magnum robur adimpugnantium\nfidem, quamdiu aduersus eos prolatae sententiae non uiriliter\nasseruntur.\nsed de uobis dicere opto meliora: ut ea, quae\nper improbos confusa sunt, per uos correctionis remedium\nconsequantur. non est tam durum decipi quem quam deceptum\nin errore persistere. malum hoc et malis omnibus grauius,\nquando a corpore suo membra dissentiunt; nam etsi non\n\n\n\n\n\n\nsingillatim occupet omnia liniamenta debilitas, necesse est\ntamen iuxta apostolicam uocem totum corpus ex parte praegrauari.\nunde addictorum fugienda communio; iuxta beatum\napostolum pronuntiationem fidei nullus erubescat, uirtus enim\nest omni credenti. declinemus sacrilegum Eutychetis errorem\ncum Manichaea malitia congruentem; communionem quoque\neorum, qui sunt a talibus educati, pari intentione uitemus,\nquae nunc quasi morbosa contagio ecclesiis partium uestrarum\ntemptat inripere. nemo enim se pari cum praedictis ferri\ntempestate dissimulet, donec portum uerae fidei ab eorum\ncommunione separatus introeat.\nquae quidem amans moneo,\nnon odio persequentis accuso. nam qui culpanda uituperat nec\nutilia subministrat, exprobrantis habet potius studium quam\namantis affectum, et qui hortatur ad profutura, uehementius\nboni propositi designat imaginem, ut feruentius utilia expetantur,\ninuitans. propter quod, fratres, illius bonam ecclesiae\ndesiderantes unitatem et beatum decorem sacrae concordiae\npraesumentes dicamus cum sancto Dauid: quam bonum et\nquam iocundum habitare fratres in unum; ut et de\nnobis apostolus Paulus dixerit: uos autem omnes fratres\nin Christo unum estis. donec enim unitas ista non redeat,\nnullus ambigat eadem nihilominus esse uentura, quae in\nConstantinopolitana nuper ecclesia contigerunt. de quibus\npariter mihi ingemescere necesse est et tacere: nam qui\napostolicae sedis ammonitionem neglegendam esse crediderunt,\n\n\n\n\n\n\nmerito inciderunt ea, quae uenire solent solatio destitutis.\nsi quis ergo salutem propriam cogitans seruare cupit apostolica\niudicia, cum a praefatorum se labe seiunxerit, nostrae communionis\nse nouerit sine dubitatione participem: qui autem se\nab eorum, quos apostolica sedes damnauit, non societate remouerit,\nsciat nullo colore nullo figmento nullaque calliditate\necclesiasticae custodiae posse subripere, quia sicut illos, qui\na supra scriptorum se, hoc est Eutychetis Dioscori Timothei\nPetri et Acacii, uenenis dissociant, libenter amplectimur, ita\ncirca istorum sectatores cura et sollicitudo nostra, ne subripere\npossint, semper inuigilat. ET ALIA MANU: Deus uos incolomes\ncustodiat, fratres karissimi. Data VIII. Iduum Oct. post\ncons. Felicis u. c.\nSACRO ET BEATISSIMO ET COMMINISTRO PATRI HORMISDAE DORO-\nTHEUS IN DOMINO SALUTEM. Ait quodam loco cuncta beatissimus\ndiuinorum praeceptorum promens miracula Salomon,\nsicut aqua frigida animae sitienti suauis, sic benignum nuntium\nlonginquis ex terris, et sacer Dauid spiritalem pulsans lyram\npsallit: quam speciosi pedes eorum, qui euangelizant\nbona! sed equidem et uos cunctos t dicetis.\nquid\nautem sic est animae hominis suaue aut quid ita impinguat\nossa quam specioso nuntio cognoscere uerae pacis nutritorem\net rectae numquam errantem propugnatorem fidei ad ecclesiarum\nsanctarum transire gubernacula et tamquam ex arce\nquadam ad consensum rogare dispersa et continuo quidem\nin principatum suae sedis festinantis membra ecclesiae, quae\n\n\n\n\n\n\n\n\n\n\nuobis Christus et deus noster credidit uenerandi patris supplicationibus\nannuens, contemnentia prius concordiam ad unitatem\nuenire et praecedentem diuisionem atque inuidiam uestrae\ntantum ordinationis perimere calculo et nunc in concordiam\natque serenitatem constare omnem terminum sanctae illius\necclesiae?\nhaec <di>dicimus non ante multa spatia temporis,\nsperabam autem et antiquam consuetudinem cognoscens ecclesiae\net uestrum audiens socialem atque inreprehensibilem morem\nuestris litteris firmiora atque manifestiora cognoscere. sed\nquia tempore hiemis ad haec uos implenda retentos esse\nconsideraui et aptum atque debitum fuit et plenam et dei\namatricem caritatem etiam scripulosa transire, scribo atque\nalloquor beatum uestrae sanctitatis caput, significans conlaetari\nbeatae sedi sacratissimi Petri apostoli, quod tali regitur\nmanu, quae suscepit principem, non qui honorem raperet sed\nqui raperetur ab eo et, sicut multiplex tradit sermo ac nos\nita habere credimus, nutritorem pacis et rectae fidei certatorem\net humanitate mentis et caritate, quae circa cunctos\nest, tamquam pretiosis lapidibus coronatum.\netenim cuncta\nte uolo uenerande pater agnoscere, quod ex antiquis sanctis\nac uenerandis patribus suscipiens illius beatae sedis affectum\net hunc tamquam paternam sortem custodiens addere hoc\nopto atque festino, ut ueniat in hoc studio terminus utilis\nhumanitate quidem domini et dei nostri Iesu Christi, intercessionibus\nautem in cunctis beatissimi apostoli Petri et in 26\nomnibus sapientissimi Pauli, ut uenerandae eorum sedi et tuae\nbeatitudini iuste debitus honor custodiatur atque reddatur, ut\n\n\n\n\nuestris temporibus uelut secundum principatum sedes apostolica\nhonore congruenti suscipiat et omnis discordia recedat\nex ecclesia omnium nostrum catholica uoluntate, domini etiam\net dei nostri Iesu Christi, et Nestorium et Eutvchen impios\net horum seruantes dogmata et qui istorum fuere sectatores\naut extant et omnem haeresim anathematizantium semper et\nrectam atque incontaminabilem fidem inconcussam tamquam\nanchoram certam atque firmam tenentium et paratorum ad\npacem, nullo, quod absit, impediente, praesertim uenerando\ncapite uestro, sicut didicimus, homines contentiosos horrente,\nquibus et uita et esca est sacerdotum dei inter se altercantium\nseparatio, ut non ab omnibus uelociter cogniti tamquam\nlupi in uestimentis ouium facile ab apostolica ecclesia\nrepellantur.\nista nunc scripsi beato capiti uestro per Patricium\nspectabilem, communem filium, et consuetudinis affectu\nsuperans rationem et circa illam beatam sedem caritate deuinctus\net omni die uidere desiderans congruentem atque\ndebitam uenerationem ei seruari.\nscribe igitur, in cunctis\nbeate, tamquam unianimi atque optanti animam quoque offerre\npro fide orthodoxa et ecclesiarum pace sanctarum et ut custodiantur\nuenerandae sedi in omnibus beati Petri conuenientia.\nquod facile fiet ordinata unitate cunctorum et omnium ad\nuos tamquam ad firmum festinantium portum; diuisiones\netenim et cetera contemnere consuerunt et ordini decentia\nnon seruant.\nomnem fraternitatem, quae est uestrae sanctitati\nconiuncta, ego et qui mecum sunt multum in domino\nsalutamus. ET ALIA IANU: Saluari me in domino orate, sanctissimi\net beatissimi patres! Accepta epistola Dorothei\n\n\n\n\n\n\n\n\nepiscopi Thessalonicensis ecclesiae missa per Patricium u. 8.\nsub die V. Kal. Apr. Florentio u. c. cons.\nDILECTISSIMO FRATRI DOROTHEO HORMISDA. Ubi caritatis interest\nseruare praecepta, etiamsi aliquid tale eueniat, quod cuiuslibet\npossit animos commouere, tamen, ut ea, quae de\nconcordiae conseruatione praediximus, debeant custodiri, oportet\naequanimiter praetermitti, quia utique, si quid ignorantia tale\nproueniat, excusationem potest de ipsa simplicitate recipere.\nsuam deus noster ecclesiam propria ordinatione constituit et,\nquod diuinis praeceptis noscitur esse dispositum, nullatenus\npoterit praeteriri.\ncuius notitiam uel scientiam te non\ncognoui ignorare: in faciendo namque bona laudantur et tunc\nuerborum cultus ornatur, quando sibi conuenientia rite coniungit.\nlitteras siquidem per Patricium filium nostrum spectabilem\nuirum tuae suscepimus caritatis, in quibus spera<ba>mus\nopus plenum et probabile reperire, ut nihil esset, quod ab\nintegritate unitatis secerneret.\nsed quia in his ipsis hunc\npromittis affectum, qui nos < ad > hoc < quod > praediximus\npossit specialiter prouocare, domino nostro preces effundimus,\nut ipse, cuius et causa tractatur, abstersis uel amputatis\nuniuersis scandalis ex ecclesia sua sub uno consensu et parili\nfaciat fide conexos nec in sacerdotibus suis quicquam reperiri\npatiatur, quod cuiuslibet aut odiis propriis aut inanibus intentionibus\naut hominibus in iniuriam dei, quod nefas est, uelle\n\n\n\n\n\n\nplacere et non magis uniuersa secundum beatum apostolum\nsaecularia contemnentem ab spe non possit exorbitare futura.\nhortor propter commune remedium, inuito pro salute delium,\npropter generalem suadeo medicinam. quis namque contentus\nest hos uidere diuisos, quorum potest unitate gloriari? unde\nopus est labore communi, ut hoc, quod a patribus nostris\naccepimus, conseruantes securi de his in illo diuino possimus\nasstare iudicio.\nUICTOR ANASTASIUS PIUS FELIX INCLITUS TRIUMPHATOR SEMPER\nAUGUSTUS HORMISDAE SANCTISSIMO AC RELIGIOSO ARCHIEPISCOPO\nET PATRIARCHAE. Beatitudini uestrae non putamus ignotum,\nquod pro temporis qualitate loquendum atque tacendum etiam\ndiuinae scripturae prouida est ammonitione dispositum. exactum\nproinde silentii tempus incitamenta nobis loquendi\nconcessit atque ideo oportunum esse perspeximus, quae apud\nnos sub religionis specie commouentur, auditui uestro committere.\nante hoc siquidem duritia eorum, quibus episcopatus,\nquem nunc geritis, erat sollicitudo commissa, temperare nos\na transmittendis faciebat epistolis; nunc autem currens de\nuobis suauis opinio ad memoriam nostram bonitatem paternae\naffectionis adduxit, ut illa requiramus, quae deus et saluator\nnoster sanctos apostolos diuino sermone docuit ac maxime\nbeatum Petrum, in quo fortitudinem ecclesiae suae constituit.\nhis igitur praefatis initiis hortamur, ut ad ea, quae de Scythiae\npartibus mota sunt, unde et concilium fieri conuenire\nperspeximus, mediatorem se apostolatus uester faciat, ut contentionibus\namputatis unitas sanctae restituatur ecclesiae.\nnobis autem omnia optata praestantur, si orationibus uestris\net frequenti paginarum allocutione nostri memores fueritis.\nData pridie Idus Ian. Constantinopoli et accepta Anthemio\net Florentio uu. cc. conss. V. Kal. April. per Patricium.\nHORMISDA ANASTASIO AUGUSTO. Gratias supernae uirtuti,\nquae per uestrae pietatis affatus diuturnum dignata est terminare\nsilentium, tale praestans collocutionis exordium, ut et\nde uestrae clementiae prosperitate laetemur et ad unitatem\ndeo donante reuerti posse sanctam confidamus ecclesiam.\nhoc\nopus supernae clementiae, haec et decessorum nostrorum\nfuit semper oratio, quos etiam rerum actus paternae traditionis\nministros et rectae fidei declarat fuisse custodes.\npax\nest enim totius bonitatis initium, qua nihil, quantum ad\ncatholicae fidei cultum, ualidius, nihil aestimari oportet excelsius:\n<pro> hac scilicet et facere cuncta et sustinere conuenit,\nqui sanctarum scripturarum probabilis cupit esse discipulus;\nhanc omnium bonorum matrem et nutricem Christum\n\n\n\n\n\n\ndominum nostrum his constat praedicasse discipulis dicentem:\npacem meam do uobis, pacem relinquo uobis.\nquam\nnos religiosi cura propositi domino adspirante prouidentes de\northodoxae concordia cogitatis ecclesiae in beati apostoli Petri\nreuerentia diuina specialiter praecepta seruantes. quae res\nmaiorem superni fauoris defensionem uestro procurat imperio;\nTecte enim oblata deo ueneratio inexpugnabilem deuotis mentibus\nmurum defensionis indulget.\nproinde omnipotentem\ndeum fusis precibus exoramus, ut qui uobis studium quaerendae\necclesiarum pacis indulsit, ipse quoque sub consecratione\ncatholicae fidei desiderio uestro super hac parte praestet\neffectum.\npraeterea directis ad nos sacris affatibus commemorationem\nsancti - concilii facere pietas uestra dignata est.\nde qua re tunc plenissimum poterimus praebere responsum,\ndum causam congregationis nos uolueritis euidenter agnoscere.\n> nunc uero quia praestante domino nostro data est facultas\nalloquio, congrua ueneratione debiti praebebimus sermonis\nofficia. Data prid. Non. April. Florentio u. c. cons. Per\nPatricium.\nANASTASIUS AUGUSTUS HORMISDAE PAPAE. Omnibus negotiis\ndiuinae res praeponendae sunt; deo etenim omnipotente\npropitio rem publicam et conseruandam et meliorandam esse\n\n\n\n\n\n\n\n\nconfidimus.\nquia igitur dubitationes quaedam de orthodoxa\nreligione in Scythiae partibus uidentur esse commotae, id\nspecialiter clementiae nostrae placuit, ut uenerabilis synodus\nin Heracleotana ciuitate prouinciae Europae celebretur, quatenus\nconcordantibus animis et omni ueritate discussa uera Â»\nfides nostra orbi terrarum omni manifestius innotescat, ut\ndeinceps nulla possit esse dubitatio uel discordia.\nquapropter\nsanctitas tua cum quibus sibi placuerit reuerentissimis episcopis,\nquos de ecclesiis sub sui sacerdotii cura constitutis\nidoneos et instructos erga orthodoxam religionem esse probauerit,\n. ad praedictam Heracleotanam ciuitatem intra diem\nKalendarum Iuliarum uenire dignetur. Data Y. Kal. Ian.\nConstantinopoli Senatore u. c. cons. Accepta prid. Idus\nMaias Florentio u. c. cons.\nHORMISDA ANASTASIO AUGUSTO. PER SEUERIANUM. Bene dementia\nuestra confidit, sicut datis ad me gloriosis designauit\naffatibus, quod rei publicae uestrae specialiter proficiat, si\nnegotiis omnibus orthodoxae fidei causa praeponatur. haec est\nenim, uenerabilis imperator, de suscepto moderamine rectoris\ncura salubrior, ut eius sibi fauorem per opera bona conciliet,\nqui uniuersum et tribuet et reget imperium.\nproinde me\nquoque et domino nostro Iesu Christo conuenit supplicare,\nut qui de ecclesiae suae concordia pietatem uestram cogitare\nuoluit, hunc super hac parte concedere dignetur effectum,\nquatenus temporibus uestris orthodoxa fide praeditus uniuersus\nterrarum orbis exultet. de his uero, quae pro synodali\n\n\n\n\n\n\ncongregatione praecepistis, quid fieri oporteat, per fratres et\ncoepiscopos meas, qui propere subsequentur, gloriae uestrae\ninsinuanda mandaui, quorum suggestione, si diuinus fauor\nmea uota prosequitur, competentius poteritis uniuersa cognoscere.\nData VIII. Idus Iul. Florentio consule.\nANASTASIUS AUGUSTUS HORMISDAE PAPAE. PER THEOPOMPUM\nET SEUERIANUM UU. CC. Omnia, quae benignitas conceperit,\nanimorum dulci ambitu et festinatione laudabili propagantur\nnec sibi requiem putant posse praestari, donec ad effectum\nsaluberrimum desiderata perduxerint, et tunc quaedam ipsius\nfestinationis fit requies, dum contigerit spes uotorum.\nquod\nin praesenti nos certa ratione pertulimus, donec caelestis fauor\net nostrae petitioni aditum et uestrae promissioni serenum\ndonet effectum.\nergo quia uel maxima itineris longitudo uel\nultra solitum morem hiemalis asperitas, quod optabamus,\nnobis fecit incertum, interim intra animos nostros desiderata\ncompressimus, beneficia diuina captantes, quae bonae exitus\nrei sua interpositione decidunt.\nagnoscentes igitur, quod eius\npietas primam nobis gratiam condonauit, ut missa legatio ad\nbeatitudinem tuam feliciter remearet, ad secundam processimus,\nut dirigeretur a nobis promissa legatio, per quam et commemoratio\nfieret eorum, quae cum sanctissimis uiris longa deliberatione\ncontulimus, et item deo auspice tam nostrae petitionis\nquam uestrae gratiae ad integrum lux serena desplendeat\net toto orbi gaudia expectata donentur.\ncommemorationis\n\n\n\n\nitaque loco uel salutationis honorem reddendo Theopompum\nuirum illustrem, comitem domesticorum, agentem sacri nostri\npalatii scolam, fidelem nobis uel pro suis moribus uel pro\nipsa affectione genitalis nostrae prouinciae, sed et Seuerianum\nu. c. comitem sacri nostri consistorii ad uestram direximus\nsanctitatem, qui ordinem litterarum propria uoce testantes ad\nceleritatem spectata prouocent, quae etiam caelesti misericordiae\ncredimus placuisse. Data XVII. Kal. Aug. Constantinop.\nPetro u. c. cons.\nHORMISDA ANASTASIO AUGUSTO. PER THEOPOMPUM ET SEUERIANUM. Sollicitari animum tuum, clementissime imperator,\nambitiosa auiditate commemoras, donec speratae unitatis redintegratio\noptata contingat. bona sunt desideria salutis et\n: laudabilis quae se huiusmodi deo commendat intentio; prudentiae\nsiquidem speciale documentum est, cum id, quod sibi\nutile credit, impatienter inquirit.\nnam si in corporum morbis\nnoxia est tarda curatio, quanto magis in salute animae grauius\nest ferendus remediorum fidelium serior appetitus ? commoneamur\nspiritalibus institutis, ne quae prodesse possunt, in diem\nposterum differantur clamante sapientissimo Salomone: ne tardes\nconuerti ad dominum et ne differas de die in diem,\nquia sicut in incerto uitae tempora, ita in tuto animae conuenit\nesse remedia, ut intret in gaudium domini sui, quem\nueniens dominus ea, quae sibi placent, inuenerit operari.\nunde et fateor me fuisse miratum, cur tam diu legatio promissa\ntardauerit, cum facienda uis sit, ut regna caelestia\nrapiantur. uerum tamen instinctus ipse, quem mansuetudinis\nuestrae declarat alloquium, spem supernae misericordiae pollicetur;\ndesuper est enim et ipsum uelle, quod bonum est.\nconfido autem, quoniam qui coepit in uobis opus bonum,\nperficiet usque in finem.\nergo uiae, cui coepistis, insistite\net spretis errantium lubricis nobiscum supra petram solida tenete\nuestigia. tali creuit ecclesia sancta consensu, quod his uerbis\napostolicorum actuum testatur historia: multitudinis credentium\nerat cor unum et anima una. nam quemadmodum\nconnecti poterunt gratiae uinculis, quorum distant corda sen- ,\ntentiis?\nfac, domine imperator, effectum rerum fidem probare\nuerborum. non enim sermonibus cognoscuntur hominum corda\nsed fructibus, cum et Abraham pater noster non nuda deo\nfide sed opere fidem commendante placuerit.\nunde uel, pro\ndispensatione mihi credita uel pietatis uestrae circa me benignitate\nperpensa, domine fili, hortor et supplico, ut studium\npacis, quod per scripta praefertis, ad componenda nobiscum\nadiutore deo ea in his, quibus laborant ecclesiae, dirigatis, quia\nsecundum prophetam pax multa diligentibus nomen tuum\net non est illis scandalum.\nnon suntincognita apudmansuetudinem\nuestram, quae nos ab ea, quam redintegrare cupimus,\nunitate discernant. date operam, ut laudando, quae profitemini,\ncompleantur effectu, et apostoli, cuius communionem creditis\nexpetendam, totis uiribus sequimini disciplinam. in totum\nperdita noxiorum declinate contagia scientes non habere cum\nreligiosis impios portionem nec ullum fidei cum perfidia esse\nconsortium.\nconsequens est, ut qui errorum detestatur prineipes,\noderit sectatores; exsecrabile habeatur in flore, quod\n\n\n\n\n\n\ndamnatur in semine. offerte hoc munus deo, pro uestris,\nprecor, offerte temporibus; iam diu hanc a uobis hostiam pro\ntantis, quae uobis contulit, Christus expectat.\nquid opus est\napud illum preces adhibere, qui supplicat? uos senatui urbis\nRomae, ut me ad pacem hortaretur, iniungitis; ego non solum\ncum his ad uos supplicationis uerba conuerto sed uestigiis\nuestris cum uniuersali aduoluor ecclesia.\naudite me pro Chnsto\nlegatione fungentem: non patiamini ab improbis canibus Christi\nmembra discerpi; quae insanabilia uidetis, abscidite, et quae\naegra, curate. cur quae sana sunt, inualidis coniuncta quatiantur?\nseruate ordinem, quem ueritas ipsa praefinit, et pacem\nmundo, quam poscitis, reddidistis.\nhaec et sub praesenti\noccasione deposco et rursum ac saepius supplicare curabo\nsperans importunitatem hanc meam et deo esse placituram et\napud uos quoque per adsiduas petitiones, quoniam id nos\ndominus docuit, uacuam non futuram. Data..\nIMPERATOR CAESAR FLAUIUS ANASTASIUS PONTIFEX INCLITUS\nGERMANICUS INCLITUS ALAMANNICUS INCLITUS FRANCICUS INCLITUS\nSARMATICUS INCLITUS TRIBUNICI IMPERII XXV CONS. TERTIO PIUS\nFELIX UICTOR AC TRIUMPHATOR SEMPER AUGUSTUS PATER PATRIAE\nPROCONSULIBUS CONSULIBUS PRAETORIBUS TRIBUNIS PLEBIS SENATUI\nSUO SALUTEM DICIT. Si uos liberique uestri ualetis, bene est;\nego exercitusque meus ualemus.\nquotiens utrisque publicis\nrebus prospera uoluntate consulitur, non solum exhortatio\n\n\n\n\n\n\nsed postulatio quoque creditur esse conueniens, ut duabus in\nunum concurrentibus causis animus incitatus, quod felix et\nbonum partibus sit. ualeat adipisci.\nsi enim Christus deus\net dominus noster et per mitissimam uoluntatem et quandam\ndispensationis petitionem nos reuocauit ad se et redemptos\nproprio sanguine libertati restituit, ut salutem mortalitati\npraestaret, non uidetur absurdum tam apud gloriosissimum\nregem quam apud beatissimum papam almae urbis Romae\npatres conscriptos imperiali petitioni coniunctos ea sperare,\nquae et nobis et sibi deo annuente in commune proficiant,\nhoc est, ne fugitiuorum audiant concinnatos sermones et mendacio\nsolo compositos sed satisfactione suscepta, quam et\nueritas et legatorum qui directi sunt inquisitio patefecit, ad\ndesideratam pacem acceptabili deo uoluntate concurrant.\nmdubitatum\nsiquidem est ex longa annorum serie multam\npartem rei publicae uestram uindicare constantiam. proinde\noportet sanctissimum coetum uestrum sollerti studio ac prouido\nlabore contendere tam apud excelsum regem, cui regendi\nuos potestas uel sollicitudo commissa est, quam apud uenerabilem\npapam, cui intercedendi apud deum facultas est praestita.\nut in ea parte animi sui bonitatem dignentur impendere,\nin qua utriusque rei publicae membra sperata sanitate saluentur.\nimplebitis enim ueterem consuetudinem et nimis\nconsilio uestro notissimam, si ea, quae publicae utilitati conueniunt,\ntractando sperando postulando effectum adipisci deo\nauspice feceritis. Data V. Kal. Aug. Chalcedone Petro cons.\nSi prima semper est, imperator inuicte, a regentibus supplicum\nspectata deuotio, si solo gratia dominorum conciliatiir\nobsequio, indubitanter agnosces, sacrae iussionis oracula quanta\nsenatus uestri fuerint gratulatione suscepta, maxime cum ad\nhoc et animus domini nostri inuictissimi regis Theoderici filii\nuestri mandatorum uestrorum oboedientiam praecipientis accederet\net sciamus supra omnia beneficia uestra tunc magis\nnos erigi, cum dignos creditis, quibus debeat imperari.\nmox\nigitur sacrae studio iussionis implendae beatissimum papam\nHormisdam credicdi >mus deprecandum. de quo parum est dicere,\nquia uota. supplicantium benignitate praecessit; sed et nobiscum\nsuas preces, ut quod hortamini fiat, adiunxit euangelicis\nuoluntatem suam testimoniis adserendo, ostendens mundum\nsupra multitudines peccatorum suorum scandalis plus grauatum,\ndum uox sit ista dominica: uae mundo ab scandalis, et\n< absc >idere oportere homines scandalizantem partem membrorum,\nquam ut in ignem non renuntiando scandalis mittantur\naeternum.\nsed et post haec diuinae lectionis exemplis, quam boni\nsint fructus pacis, ostendit, cum diceret et apostolum Paulum\ngratia dei plenum nihil tamen, quibus bene cupiebat, quod\noptaret, melius inuenisse, nisi ut pax dei, quae est supra\n\n\n\n\n\n\nomnem excellentiam, in eorum sensibus abundaret, quodque\nin euangelio domini sit uox ista dicentis: quoniam pacifici\nfilii dei uocabuntur.\net iterum ad ipsum scripturarum omnium\nreuertendo doctorem, quanto ipsa uel fide, qua et caelestia\nregna praesumimus et a peccatorum cruciatibus credendo saluamur,\ncaritas sit maior, ostendit testimonium tale subiciens:\nspes fides caritas, maior autem omnium caritas. idem\nspiritus gratia donante diuina caritatem uirtutibus omnibus\neuacuat non habentes.\nergo si et propter poenam scandala dedinamus\net pacem propter pacis bona sectamur et ad caritatem nos,\nqui est caritas, Christus hortatur: quid est enim, quod retinet\ncatholico ardore festinos? quid est, quod delinquentis Acacii\nimpedit uolentes Christum uidere persona? quid est, quod a\nsuo liberi alieno grauantur errore?\nhaec cum uenerabilis\npapae latius fuerint expedita rescriptis, pro nostrae tamen\nobsequio credidimus deuotionis indenda, ne non rogasse putaremur\nrecondendo responsum, quod accepimus deprecantes.\nproinde, piissime imperator, haec suo nomine senatus serenitatis\ntuae clementia prouocatus adiunxit, ut animo quam\nbenigno in utraque re publica concordanda fuisti, tam esse\npio in ecclesiae redintegranda unitate noscaris. nam ut pax\nilla regnorum tantum scitur prodesse subiectis, sic haec religionis\ncum populo suo proficit imperanti.\netenim quia non\nhaeresum perfidarum sequaces plus quam ipsos deliquisse\nputet auctores ? quis non post patibulum crucis diuidentes\niterum Christi membra condemnet? utinam haec iam uobis\nregnantibus causa coepisset, ut facilius mala reprimerentur\nnascentia quam prouecta! nam quis ambigat non potuisse\neius existere, cuius corrigi temporibus uideret errorem?\nHORMISDA ANASTASIO AUGUSTO. PER ENNODIUM ET FORTUNATUM\nEPISCOPOS UENANTIUS PRESBVTERUS UITALEM DIACONUS ET HILARUM\nNOTARIUM. Bene atque utiliter serenitas uestra curam principalis\nacuminis non tantum in administrando rei publicae\nexercet officio sed melioribus eam nobilitans institutis per\ncuram redintegrandae unitatis auctorem uenerandi placat imperii.\ncerti sunt enim de tutela regnantes, si nulla isdem praesidentibus\necclesiae castitas importuna diaboli commixtione\nmaculetur.\nunde enim potest fieri, ut nitidas <pro> principibus\nad deum nostrum preces dirigat, si sit letaliter populus\nperfidia corruptus? nam sicut ante bona omnia est perfecta\niuxta deum in imperatoribus sapientia, ita de sacrario\nmundorum pectorum pro his supplicatio debet et fideli\nanimarum ubertate procedere. nulla uobis, sublimissime domine,\ntriumphorum materia poterit esse iocundior quam de subiugatione\nperfidiae. hoc etiam fiducialiter et pro commissi nobis\nofficii praerogatiua suggerimus, quia prope est, ut suum\nsplendorem aliena patiatur nube fuscari, qui cum deo tribuente\namouere possit, in subditis tenebras manere permittit errorum.\nergo quia mansuetudo uestra futuram synodum scriptis\nsacratissimis indicauit, cui nos interesse debere isdem paginis\ndeo, ut credimus, sibi imperante commonuit, gaudemus scientes,\nquoniam directarum mentium est uenerabilis ecclesiae magistros\nexpetere; soli enim declinant examen conscientiae, quae iusta\n\n\n\n\n\n\nsunt, non tenentes. nam et feriato ore splendorem bonae\nuoluntatis enuntiat, qui per apostolicam inmaculatamque\nfidem et per competentes praedicatores aut confirmari se\noptat aut corrigi.\nuerumtamen licet in his nullum saeculi\npraecedentis exsistat exemplum neque senioris facti qualitas\naut commissa libris aut memoriis inserta teneatur, nihil ad\nnos, quibus dulce est beneficio dei pietate uestra inuitante\ninchoare meliora et hoc, quod non accepimus a parentibus,\ntam clari operis institutum nobis ipsis imponere:\nquia totum\npro redintegratione fidei < et> ecclesiarum pace facere libenter\namplectimur, si tamen maiorum nostrorum definitio et sanctorum\npatmm in suis radicibus inconcussa permaneat, si anathematizetur\nNestorius cum participibus suis, qui euacuans diuinae\nsacramenta naturae beatam Mariam uirginem nudi hominis\nmentitur esse genetricem oblitus angelicae annuntiationis,\nper quam mundo innotuit, quia quod ex ea nasceretur, uocandum\nesset sanctum, filius dei.\nfacessat impiorum tam conturoeliosa\nin deo honorificentia, quoniam sic est in utero uirginis\noperata diuinitas, ut ex ea unita sibi procederet carnis animaeque\nhumanae indiscreta quidem sed non confusa conexione substantia,\net sic in utrisque naturis pro nostrae redemptionis dilectione\nChristi Iesu nostri persona una est aedificante mysterio * *\nrestitutione mortem subire potuisset * * naturae fragilitatem\ncaelestis imperii ualuerit uirtute reparare uel ita pro unitate\npersonae et dominus maiestatis crucifixus et filius hominis\ncredatur descendisse de caelo.\nEutychetis quoque ignor * *\nbonorum omnium et ipso cum sociis detestanda iam nomine\n\n\n\n\n\n\n\n\n\n\nabdicetur hebetudo, qui deum et dominum nostrum legum\nChristum figuram tantum carnis habuisse testatus est et\nnostrae ueritatem non habuisse substantiae, nesciens de quo\npromissum sit, quia uidebunt persecutores eius, in quem\npupugerunt. ita enim in una eademque persona persistit\nutraque natura, ut deus atque homo unus dei filius Iesus\nChristus fidelium cordibus apparescat.\nquid enim quadraginta\ndierum post resurrectionem domini cum hominibus conuiuentis\net conuescentis egit praesentia, nisi ut istis negotiis illorum,\nqui ueritatem carnis eius negaturi erant, seniorem faceret\naetatem curationis esse quam uulneris? sic enim dixit ad\ndiscipulos: quid cogitatis in palpate? palpate\net uidete, quia spiritus carnem et ossa non habet,\nsicuti me uidetis habere. neque fuisset mysterium, quod\nostiis ad eos clausis ingressus est, si integritatem humani\ncorporis non habebat.\npossumus ex hoc dono uerbi procedentem\nlongius proferre sermonem, sed satis esse credimus\nper deum nostrum eruditae clementiae uestrae strictis supplicare\nsuggestionibus sperantes, ut laborem curamque pastoralis\nofficii uenerabilium decessorum uestrorum Marciani et Leonis\nformam secuti etiam principalis potentiae participatione fulciatis.\nhabebitis deo propitio spem de uictoriis non iacentem, si\npontificalem contra diaboli subreptiones congressionem pacifica\nad decertandum instructione muniatis.\nnumquam in sanctarum\necclesiarum memoria Dioscori, participis Eutychetis, Timothei\net Petri parricidarum commemoratio reuiuescat; seruetur ab\nomnibus suspiciendae Calcedonensis synodi deo per uos\noperante definitio; Acacius Petri tenebrarum filii communione\npollutus habeat participes, quos delegit, qui etiam inter suos\nexcessus nec de Petro Antiocheno et complicibus eius nitidum\nse esse perpessus est; cessent maledicta piis sanctae\n\n\n\n\n\n\nrecordationis papae Leonis ingesta dogmatibus, quae solos quidem\nillo in suis manente puniunt irrogantes.\nin his, quae praefati\nsumus, sollicitudinem uestri aduocamus imperii: poterit enim\npietas uestra hoc custodiens apices et sceptra sua post multos\nannos ad alium saeculum possidere translata.\nsuscipite preces\nnostras per Ennodium atque Fortunatum fratres et coepiscopos\nnostros nec non Uenantium presbyterum atque Uitalem\ndiaconum uel Hilarum notarium filios nostros, quorum apud\nnos fides in dei timore studiumque perclaruit, pro uestro\namore transmissas et placidam uice nostra supplicantibus\nconscientiam commodate!\nsperamus enim et de deo habentes\nfiduciam pollicemur studia, quae a uobis uerae religioni\nimpensa fuerint, sine retributione et praemio non futura.\nData 111. Id. Aug. Florentio u. c. cons.\nCum dei adiutorio et orationibus apostolorum uenientes in\npartes Graeciarum, si episcopi uoluerint occurrere, in qua\ndecet eos ueneratione suscipite, et si uoluerint successionem\nparare, nolite spernere. ne indicetur a laicis nullam uos cum\nipsis habere uelle concordiam.\nsi uero ad conuiuium uos\nrogare uoluerint, blanda excusatione eos declinate dicentes\n\\'orate, ut primum illam mysticam mensam mereamur habere\ncommunem, et tunc erit uobis ista iucundior\\'.\nuictualia uero\nuel si qua alia offerre uoluerint, excepta tamen subuectione,\nsi causa poposcerit, nolite suscipere sed taliter excusate nihil\ndeesse dicentes, sperantes etiam, ut animos suos uobis\n\n\n\n\n\n\n\n\nadcommodent, ubi sunt et dona et diuitiae et caritas et unitas\net quicquid ad gaudium religiosum certum est pertinere.\nCum ista ordinatione deo propitio Constantinopolim peruenientes\nibi succedite, ubi ordinauerit clementissimus imperator,\net antequam ipsum uideatis, nulli detis ad uos ueniendi\nlicentiam, praeter quos pietas eius miserit. postea tamen\nquam principem uideritis, si qui orthodoxi et nostrae communionis\nut habentes zelum unitatis uos uidere uoluerint,\neos sub omni cautela suscipite. per quos forte et quod agitur\ndeprehendere poteritis.\nPraesentati itaque lmperaton htteras porrigite cum tali allocutione\n\\'salutat pater uester, deum cotidie rogans et confessionibus\nsanctorum apostolorum Petri et Pauli uestrum regnum\ncommendans, ut deus, qui nobis tale desiderium dedit, ut pro\ncausa ecclesiae mitti et consulere beatitudinem ipsius eligeretis,\nipse et perfectionem bonae retribuat uoluntatis .\net si uoluent,\nantequam chartas suscipiat, ordinem legationis agnoscere, his\nuerbis utimini \\'iubete scripta suscipere\\'. si dixerit \\'quid habent\nchartae ?\\', respondetis (salutes ad pietatem uestram continent et\ndeo gratias agit, quia uos sollicitos de unitate cognoscit ecclesiae;\nlegite et agnoscitis\\'. et nullius causae mentionem penitus\nfaciatis, nisi prius acceptae litterae relegantur.\net post\nsusceptas litteras et relectas adicitis nam et ad Uitalianum\nfamulum uestrum misit litteras, quia accepta a pietate uestra,\nsicut ipse scripsit, licentia suos ad patrem uestrum sanctum\npapam homines destinauit. sed quia iustum erat, ut prius ad\ndementiam uestram dirigeret, hoc fecit, ut uobis iubentibus\natque ordinantibus ad eum scripta, quae detulimus, deo propitio\nperferamus').\nsi imperator petierit epistolas a nobis\n\n\n\n\nad Uitalianum directas, sic respondendum est \\'non hoc nobis\npater uester sanctus papa praecepit nec sine iussione ipsius\naliquid possumus facere; tamen ut sciatis simplicitatem litterarum,\nquia nil aliud habent nisi preces ad pietatem uestram\ndirectas, ut adcommodetis animum uestrum pro unitate ecclesiae,\niungite nobiscum personam, qua praesente traditae a\nnobis litterae relegantur\\\\ si uero dixerit imperator eas se\ndebere relegere, respondes iam te suggessisse iussum tibi a\nsancto papa non fuisse.\nsi dixerit (hoc tantum est, quod in\nlitteris continetur; possunt enim et mandatis alia nuntiari,\ntunc respondes \\'absit a conscientia nostra! nobis non est talis\nconsuetudo: nos pro dei causa uenimus et in deum commissuri\nsumus ? simplex est sancti papae legatio et omnibus\nnota ipsa eius petitio, ipsae preces, ut constituta patrum non\ncorrumpantur, ut haeretici de ecclesiis remoueantur. praeter\nista legatio nostra nil continet\\'.\nsi dixerit \\'inde et ad synodum\ninuitaui sanctum papam, ut si est aliquid ambiguum,\ntolleretur e medio\\', respondendum est \\'agimus deo gratias et\npietati uestrae, quia hunc uos affectum et animum habere\ncognoscimus, ut ea, quae a patribus constituta sunt, generalitas\nseruet, quia tunc uera et sancta unitas potest esse inter\necclesias Christi, si uos deo iuuante hoc, quod decessores\nuestri Marcianus et Leo custodierunt, eligitis esse seruandum\\'.\nsi ille dixerit \\'et quae sunt ista, quae dicis?\n\\', respondes \\'ut\nsynodus Chalcedonensis et epistolae sancti papae Leonis, quae\nscriptae sunt contra haereticos Nestorium et Eutychen et Dioscorum,\nnullatenus corrumpantur\\'.\nsi dixerit lnos synodum\nChalcedonensem et epistolas papae Leonis et recipimus et\ntenemus\\', uos mox gratias agite et pectus eius osculamini\nclementiae dicentes \\'modo cognouimus deum nobis esse propitium,\nquando praestare talia festinatis, quia ista est fides\ncatholica, ista est, quam praedicauerunt apostoli, sine qua\n\n\n\n\nnullus esse potest orthodoxus, ista, <quain> debet sacerdotum\ngeneralitas tenere et praedicando seruare\\'.\nsi dixerit \\'orthodoxi\nsunt episcopi, de constitutis patrum non recedunt\\',\nrespondes \\'ergo si constituta patrum seruantur et in nullo\ncorrumpitur, quod in sancto Calcedonensi concilio firmatum\nest, quae causa est tantum inter ecclesias partium istarum\nesse discordiae uel quae causa facit in uno Orientis episcopos\nnon sentire?\\' si dixerit \\'quieti erant episcopi, nulla inter\nipsos discordia uersabatur: decessor sancti papae animos\neorum missis litteris excitauit et ad confusionem sollicitando\nperduxit\\', respondendum \\'litteras, quas sanctae memoriae\npapa Symmachus destinauit, prae manibus habemus: si extra\nhaec, quae pietas uestra dixit, hoc est \"Calcedonense concilium\nsequor, epistolas papae Leonis admitto\", aliud quicquam\ncontinent nisi exhortationem, ut ista seruentur, uerum\nest, quia per ipsum est generata confusio; at si hoc continetur\nin litteris, quod et pater uester sperat et pietas uestra\nconsentit, quid ille fecit, quod in eum uideatur esse culpa-\nbile?\\' his adicite preces et lacrimas rogantes \\'domine imperator,\nconsiderate deum, ponite ante oculos uestros futurum\neius iudicium! sancti patres, qui ista constituerunt, beati\napostoli Petri fidem secuti sunt, per quam aedificata est\necclesia Christi\\'.\nsi dixerit imperator lquod me uultis per\nsecutionem facere, habeo; ecce mihi communicate, qui synodum\nCalcedonensem recipio et epistolas papae Leonis amplector;\nnunc communicate mihi!\\', respondendum est \\'quo ordine pietas\nuestra communicari sibi desiderat? nec nos praedicantem ista\npietatem uestram uitamus, quod scimus deum timere, et gaudemus,\nquia gratum uobis est patrum constituta seruare.\n\n\n\n\nfiducialiter ergo rogamus, ut per uos in unitatem reuertatur\necclesia, sciant omues episcopi uoluntatem uestram et quia\nsynodum Calcedonensem et epistolas papae Leonis seruatis\nuel sedis apostolicae constituta\\'.\nsi dixerit, quo ordine facienda\nsint haec, se debere cognoscere, iterum preces adhibete cum\nhumilitate dicentes \\'pater uester scripsit episcopis generaliter:\niungite his litteris sacras uestras significantes hoc uos uindicare,\nquod et sedes apostolica praedicat, et tunc, qui sunt\northodoxi, de unitate sedis apostolicae minime separantur et,\nqui his sunt contrarii, cognoscuntur. quibus ordinatis paratus\nest pater uester, si opus fuerit, suam accommodare praesentiam\net, quicquid expedit, seruatis patrum constitutis pro\nintegritate ecclesiae non negare\\'.\nsi dixerit imperator lbene\nista; suscipite iterum nostrae ciuitatis episcopum!\\', iterum\npreces adiungite humiliter dicentes \\'domine imperator, pacem\nuenimus cum dei adiutorio uobis adnitentibus et praestantibus\nfacere et intentionem sopire in ciuitate uestra. de duabus\nest personis intentio: ista causa proprium cursum habet.\ngeneralitas episcoporum primitus ordinetur, fiat una communio\ncatholica, et sequenti loco de istis uel si qui sunt alii extra\necclesias suas tunc diligentius potest causa cognosci\\'.\nsi\ndixerit imperator *de Macedonio dicitis, intellego subtilitatem\nuestram: haereticus est; nulla ratione reuocari potest\\', respondes\n\\'nos, domne imperator, nullum personaliter uindicamus, et\nsi pietas uestra considerat, magis pro anima uestra et opinione\nloquimur, ut sit discussio et, si haereticus est, iudicio\ncognoscatur et non sub opinione orthodoxi iniuste dicatur\noppressus\\'. si dixerit imperator \\'quid uultis, modo dicite!\nde synodo Calcedonensi dicetis et de epistolis papae Leonis?\necce qui est ciuitatis episcopus, ad ista consentit\\', respondendum\nest \\'si ista custodit, in examinatione causae eum\n\n\n\n\niuuare plus poterunt; et quia seruo uestro Uitaliano magistro\nmilitum talem dedistis licentiam, ut [si] speraret a beatissimo\npapa, ut pro talibus causis, apud eum discussionem causae,\nhis personis, quibus de loco potest esse intentio, integra\nuniuersa seruentur\\'.\nsi imperator dixerit \\'sine episcopo habet\nesse ciuitas mea? hoc uobis placet, ut ubi ego maneo, episcopus\nuon sit?\\' respondendum \\'praediximus duarum personarum\nintentionem esse in ista ciuitate. quod ad canones\npertinet, iam ante suggessimus: canones soluere in religionem\ncommittere est. multa sunt remedia, multa inuenta, per quae\npietas uestra sine communione esse non possit et integra\niudiciorum forma seruetur\\'.\nsi dixerit \\'quae sunt ista remedia?\\'\nrespondes (non a nobis nouiter inchoata: suspensa causa de\naliis episcopis persona, quae consentit confessioni pietatis\nuestrae et constitutis sedis apostolicae; interim usque ad euentum\ncognitionis locum Constantinopolitani teneat sacerdotis\\'.\nSi cum dei adiutorio episcopi uoluerint se adcommodare\nsedi apostolicae, habetis textum libelli ex scrinio ecclesiae\neditum, iuxta quem debeant profiteri. si tamen contra\nalios episcopos catholicis datae fuerint petitiones, magnopere\ncontra illos, qui sine uerecundia Calcedonensem synodum\nanathematizant et epistolas non recipiunt sancti papae Leonis,\npetitiones suscipite, causam tamen sedis apostolicae reseruate\niudicio, ut et spem de audientia detis et tamen nobis debita\nreseruetur auctoritas.\nsi tamen imperator serenissimus totum\nse promiserit esse facturum, tantum ut nostram praesentiam\ncommodemus, modis omnibus prius sacra ipsius per episcopos\nuel epistolam nostram uno de uestris perferente per prouincias\nuna cum personis: quas imperator deputauerit, destinate,\nut sic eum seruare Calcedonense concilium et epistolas sancti\npapae Leonis omnibus innotescat. quibus ita procedentibus\n\n\n\n\nad nos in Christi signo, ut aduentum procuremus, scripta\ndirigite.\npraeterea est consuetudo per episcopum Constantinopolitanum\nomnes imperatori episcopos praesentari. si hoc\nillorum callidus tractatus inuenerit uolentum formam legationis\nagnoscere, ut cum Timotheo, qui uidetur modo Constantinopolitanam\necclesiam gubernare, imperatorem uideatis, sic\nfacite, ut si ante agnoueritis, quam ad imperatorem ingrediamini.\nista disponi per aliquos, necdum praesentati mandetis\n\\'talia nobis dedit praecepta pater pietatis uestrae, ut sine\naliquo episcoporum uestram clementiam uideamus\\'.\nergo\nagite, donec se ab hac consuetudine ipse remouerit. quod si\nomnino noluerit aut si captiose contigerit, ut ante imperatorem\ninopinati Timotheum uideatis, ita suggerite \\'praecipiat pietas\nuestra nobis dare secretum, ut causas, pro quibus missi sumus,\n<<exponamus>>. si dixerit (dicite ecce ante ipsum!\n\\', respondetis\n\\'non iniuriam facimus sed, quod ad causam pertinet,\nintimamus; etiam et ipsius continet legatio nostra personam,\net suggestionibus nostris praesens esse non potest\\'. et nulla\nratione eo praesente aliquid allegetis sed egresso ordinem\ndelegationis exerite.\nUt sancta synodus Calcedonensis et epistolae sancti papae\nLeonis seruentur. atque clementissimus imperator consentiens\n\n\n\n\ndebet pietatis suae sacra generalia ad uniuersos episcopos\ndestinare, in quibus significet supra dicta se et credere et\nuindicare; consentientes etiam episcopi in ecclesia praesente\nplebe Christiana haec praedicare debent: amplecti se sanctam\nsynodum Calcedonensem et epistolas sanctissimi papae Leonis,\nquas scripsit conta haereticos Nestorium et Eutychen, Dioscorum,\nsed et contra sequaces eorum Timotheum Ellurum,\nPetrum uel contra eos, qui in ipsa causa tenentur obnoxii,\nsimul etiam et Acacium, qui quondam Constantinopolitanae\necclesiae fuit episcopus, sed et Petrum et Antiochenum\nanathematizantes cum sociis eorum. haec manu propria praesentibus\nelectis uiris uenerabilibus scribentes faciunt secundum\ntextum libelli, quem per notarios nostros edidimus.\nIn exilium deportatos pro causa ecclesiastica ad audientiam\nsedis apostolicae reuocandos, ut iudicium et uera examinatio\nde his haberi possit, ita ut causa eorum inquisitioni integra\nreseruetur. si qui uero sedi apostolicae communicantes catholicam\nfidem praedicantes atque sequentes fugati sunt uel in exilio\ndetinentur, hos iustum est ante omnia reuocari.\nPraeterea quae legatis inter reliqua iniuDximus: ut si\ncontigerit libellos porrigi aduersus eos episcopos, qui persecuti\nsunt catholicos, de his iudicium sedi apostolicae seruetur,\nut circa eos uenerandorum patrum possint constituta seruari,\nper quae aedificatio generalitati proueniat.\nPrima salus est rectae fidei regulam custodire et a constitutis\npatrum nullatenus deuiare. et quia non potest domini\n\n\n\n\nnostri Iesu Christi praetermitti sententia dicentis: tu es\nPetrus et super hanc petram aedificabo ecclesiam\nmeam, haec, quae dicta sunt, rerum probantur effectibus,\nquia in sede apostolica immaculata est semper catholica\nseruata religio.\nde hac ergo spe et fide separari minime\ncapientes et patrum sequentes in omnibus constituta anathematizamus\nomnes haereses, praecipue Nestorium haereticum,\nqui quondam Constantinopolitanae fuit urbis episcopus, damnatum\nin concilio Epheseno a Caelestino papa urbis Romae\net a sancto Cyrillo Alexandrinae ciuitatis antistite; una cum\nisto anathematizantes Eutychen et Dioscorum Alexandrinum\nin sancta synodo, quam sequimur et amplectimur, Calcedonensi\ndamnatos;\nhis Timotheum adicientes panicidam Ellurum\ncognomento et discipulum quoque ipsius atque sequacem\n<in omnibus Petrum Alexandrinum; itemque condemnamus\natque anathematizamus Acacium Constantinupolitanum quondam\nepiscopum ab apostolica sede damnatum eorum complicem\natque sequacem> uel qui in eorum communionis societate\npermanserint: quia quorum se communioni <quis> miscuit,\nipsorum similem meruit in damnatione sententiam; Petrum\nnihilominus Antiochenum damnantes cum sequacibus suis et\nomnium supra scriptorum.\nquapropter suscipimus et probamus\nepistolas beati Leonis papae uniuersas, quas de Christiana\nreligione conscripsit. unde, sicut praediximus, sequentes in\nomnibus apostolicam sedem et praedicantes eius omnia constituta,\nspero, ut in una communione uobiscum, quam sedes\napostolica praedicat, esse merear, in qua est integra et uerax\nChristianae religionis soliditas: promittentes etiam sequestratos\n\n\n\n\n\n\na communione ecclesiae catholicae, id est non consentientes\nsedi apostolicae, eorum nomina inter sacra non recitanda esse\nmysteria.\nhanc autem professionem meam manu propria\nsubscripsi et tibi Hormisdae sancto et uenerabili papae urbis\nRomae obtuli die XV. Kalendarum Aprilium Agapito u. c.\ncons.\nDOMINO MEO CUNCTA SANCTISSIMO AC BEATISSIMO PATRI PATRUM\nCOMMINISTRO AC PRINCIPI EPISCOPORUM HORMISDAE IOHANNES IN\nDOMINO SALUTEM.\nCura mihi extitit semper nihil amplius\nquaerere nisi agere propria et familiarem conuersationem\nsollicitudinis anxietati mandare. sed quia dei iudicia abyssus\nmulta est, sicut et uestram cognosco docere beatitudinem,\npatre nostro quondam atque archiepiscopo Alcisone a pastorum\nprincipe Christo ad supernas mansiones euocato ea ratione,\nqua ipse cognoscit qui est possibilium dominus, in me sancta\nsynodus bonorum actuum ac clerus pastoris transtulit sortem.\nego autem cuncta referens deo, qui balbutientium linguas\nliberas facit, decenter ad uestras orationes concurro, ut iuxta\nconsuetudinem apostolicae sedis uestrae cunctarum ecclesiarum\ncuram et Nicopolitanorum habere dignemini secundum antiquam\nspiritalem dispositionem uestram.\npetenti etenim mihi dari\n\n\n\n\n\n\nresponsum ad apertionem oris, sicuti docuit beatus apostolus\natque ipse etiam dominus praecepit, mecum petite\nhorum datorem et cum quaerente pariter quaerite et pulsantem\nspiritali manu uestra suscipite. hoc enim uobis facientibus\npotero, sanctissime, et accipere et inuenire et adaperiente\nChristo recte per uerbum ueritatis incedere.\nquoniam uero\nquidam dissimulantes nobiscum credere atque sectari sanctas\nsynodos, quae Nicaeae Constantinopoli atque Ephesi congregatae\nsunt, in quibus principes extiterunt sanctissimi <beatae>\nmemoriae episcopi Caelestinus apostolicae sedis uestrae et\nCyrillus Alexandrinae, insuper etiam quae Calcedone aduersus\nEutychem impium congregata est, quae omnes praedictas\nueritatis atque orthoaoxiae in se ratione firmauit: tamen\naudent nos impugnare tamquam uinculum concordiae sine\nratione uitantes.\nuotum autem mihi est uestram sequi\ndoctrinam, sicut inter sanctos praecessor meus Alcison extiterat,\net anathematizo Dioscorum ac Timotheum appellatione Ellurum\net Petrum horum successorem et Petri communione cum his\npermixtum Acacium et Petrum, qui Antiochenam perturbauit\necclesiam, sequens in omnibus synodicas ac proprie apostolicas\nepistolas scriptas a uero praesule Romanae ecclesiae Leone.\nrogo autem:\nplenius atque perfectius, quae seruari oportet,\ncommonete et, quibus abstinere debeam, uestris custodibus\nlitteris intimate, ut etsi fortassis adhuc inexercitatus ordini\ndeputor lectionum seu dixi sine egi apostolicis doctrinis uestris\nincongruum, uestris imbutus sermonibus possim haereticorum\nobsistere machinis. hoc enim facientes, sanctissimi, firmiores\n\n\n\n\n\n\nnostrae sanctae synodi inuenietis episcopos et bonorum actuum\nclerum ac populum confirmabitis tamquam familiarem uobis\nreddentes sanctam Nicopolitanorum ecclesiam.\nuenerabilem uero\ndiaconum Rufinum ad tam necessariam causam directum pacifice,\nsicut uos decet, rogati suscipite et fiduciam tribuentes celerem\neius recursum ad nos praestare dignemini portantem spiritalia\natque apostolica constituta, cuncta sanctissime.\nomnem in\nChristo fraternitatem uestrae beatitudinis ego et qui mecum\nsunt plurimum salutamus in domino.\nHORMISDA IOHANNI EPISCOPO NICOPOLITANO. PER RUFINUM DIACONUM. Gauisi sumus in domino ualde, frater karissime,\nacceptis litteris tuis, in quibus te profiteris sacerdotium dei\ngratia suscepisse. haec est fides certa, haec spes sine ambiguitate\nsecura, qua creditur totius boni causa in superna\ndispensatione consistere.\ncuius rei scientiam habens, frater\nkarissime, beneficiorum, quae a deo nostro consecutus es,\nreligioso animo gratiam confiteris, licet hoc quoque de eodem\nclementiae fonte descendit, ut se auctori suo humana submittat\nhumilitas: ait enim: super quem requiescit spiritus\nmeus nisi super humilem et quietum et trementem\nsermones meos?\nin his ergo, in quibus huiusmodi probans,\nclarius elucescet aliis etiam uirtutis huius futurum exemplum,\nquando ad hoc etiam deo instituente perductus es, ut et in\nte catholicorum glorietur ecclesia.\nnam sicut diuinis testimoniis\neruditus et iuxta apostolum sacrarum litterarum institutione\nformatus hoc auspicium tuae ordinationis edidisti, ut aduersum\ndeuiantes cum sedis apostolicae sententiis conuenires. neque\n\n\n\n\n\n\n\n\nenim remunerari aliter tantorum beneficiorum poteras largitorem,\nnisi aduersus inimicos eius euidentem zelum apostolicae\nconfessionis ostenderes.\nnotum est enim eos extra\nreligiosa septa consistere, qui et ipsi profitentur conscientiam\nfidei, fiduciam * * atque ideo et infructuosa est apud eos\nquamuis cum religiosis congrua sanctae communionis aequalitas,\nquia procul dubio qui ea, quam meruit, libertate non\nutitur, subiectum se iniquitatibus confitetur. quid gloriemur\nhis, quas non sequimur, disciplinis? falso appellat magistrum,\nqui se institutionibus eius non probat esse discipulum.\nsed\nquia nobis nunc omnia in confessione similia et libertatis\npropriae resumpsistis affectum, paternae rursus hereditatis\ncupientes esse consortes amplectimini gratiam traditionis\nantiquae et in illius inconuulsi fundamenti stabilitate persistere,\nnon cum temporibus corda mutantes (inconstantis enim\nmutabilitas ista solet esse propositi atque ideo bene fundatis\noportet inhaerere, quando huiusmodi studia clementia scit\nfouere diuina), ut fidei uestrae firmitas uobis de aliorum\nsalute fructificet et feruore uestri studii aliorum quoque\nanimus ad resumptionem bonorum suorum possit accendi,\nquatenus et de uobis quoque sanctus apostolus dixisse credatur:\naemulatio uestra prouocauit plurimos.\nergo\nNestorii et Eutychetis impietatibus iuxta synodalia constituta\ndamnatis sectatores quoque eorum similiter exsecrantes cum\nexultatione dicamus: \\'exite de medio et separamini et\ninmundum ne tetigeritis\\' dicit dominus. quemadmodum\nenim quis malarum inuentionum de<te>stabitur principes, si non\n\n\n\n\n\n\ndeclinat sequaces, aut quemadmodum odit originem, qui non\nexsecratur et subolem? in discipulis praedicatur fama docentium,\net donec male iactorum seminum radix per succedentes\nculta floruerit, tamdiu auctorum memoria non peribit.\naddatur\nperditis Eutychetis et Acacius disciplinis sub communione\nPetri omnium quoque damnatorum mixtus errori; quod uestra\ndilectio litteris suis, dura fidem suam asserit, euidenter expressit.\nad instructionem uestrae fidei pleniorem, quo ordine\nad communionem nostram suscipi deceat reuertentes, indiculum\nsubteradiecimus sperantes in deum bonorum omnium\nlargitorem, quod laudabili circa fidem uestrae dilectionis\ninstantia non solum hoc eorum, qui uobis uicinitate iunguntur,\nsaluti prosit sed eorum quoque, ad quos fidei uestrae et\nreligiosae uoluntatis uelox fama peruenerit.\nRufinum siquidem\ndiaconum, qui nobis litteras uestras obtulit, in Christi\ncaritate suscepimus; quem apostolorum orationibus commendantes\ncum pace remisimus, hortantes, litteras a nobis tam\nad caritatem tuam quam ad synodum directas populo relegatis.\nquod et nos pro fidei uestrae commendatione fecisse cognosce.\nData XVII. Kal. Decembr. Petro cons.\nDOMINO NOSTRO. CUNCTA SANCTISSIMO AC BEATISSIMO PATRI\nPATRUM COMMINISTRO AC PRINCIPI EPISCOPORUM HORMISDAE SVNODUS\n\n\n\n\n\n\nUETERIS EPIRI IOHANNES MATTHAEUS CONSTANTINTS CHRISTODORUS\nHILARIUS PHILIPPUS IULIANUS ET CHRVSIPPUS. Si dignis prooemiis\nuti temptemus, necesse est multis fletibus horum\ndepromptiones efficere.\nplurimi namque ex nobis in regnante\nfuere Constantinopoli, cum uestri sanctissimi uicarii Ennodius\net Fortunatus episcopi, Uenantius presbyter, Uitalis diaconus,\nHilarus notarius degerent, pietatis agona susceptum tenentes.\nnobiscum autem fuit et inter sanctos factus pater atque\narchiepiscopus noster Alcison, qui cum omni praesumptione\nsupplicibus utens libellis apud uestram beatitudinem dignus\neffectus est apostolicae sedi uestrae communicare nobiscum.\nsed quia repente, qui cunctorum retinet potestatem, hunc ad\nse euocauit, nos inrefrenabili fletu retenti peruenimus tamen\nad patriam nullo modo errorem propter dei gratiam sustinentes\nsed ubique uestra decreta sectantes.\nflentibus autem nobis\natque lamentantibus cum his, qui nobiscum relicti sunt in\nparoecia comministri, quis possit de orthodoxis recte Christi\noues transigere, qui consolatur humiles, consolatus est etiam\nnos per uestras orationes, demonstrans metropolitanae ciuitati\nin cunctis sanctissimum Iohannem, qui a pueritia in ecclesia\nsine culpa nutritus, immo laudabiliter in ea degens, ita ut\nneque eum in hac quisquam moribus antecellat, zelo autem\ncirca orthodoxiam iuxta apostolicas ammonitiones uestras\nnulli omnino cedente.\nhunc ergo dei prouidentia ordinauimus\npraesulem Nicopolitanorum sanctissimae ecclesiae et rogamus,\nut iuxta antiquam consuetudinem hunc quoque complectamini\npaternis uisceribus uestris nobisque atque ipsi dei gratia\n\n\n\n\n\n\n\n\nefficiamini arma inexpugnabilia commonitionibus uestris atque\ndoctrinis et precantibus nobis inclinetis aurem et pietatem\nconcordiae reperiatis iuxta inspiratam uobis diuinitus apostolicam\nprouidentiam, ut in pace, quae est ei amabilis, cunctae\nsanctissimae ecclesiae coaptatae inmarcescibilem uobis coronam\nnectentes in omni pietate atque humilitate comprehendantur\nin Christo.\nuenerabilem uero diaconum Rufinum propter hanc\ntam necessariam causam directum libenter rogati conspicite\net ad nos sub uelocitate remittite portantem doctrinas uestras\napostolicas.\nET ALIA MANU: Incolomem me ora, sanctissime pater patrum.\nego Iohannes episcopus Euroeas retuli.\nIncolomem me ora in domino, sanctissime ac beatissime\npater patrum. ego Matthaeus episcopus Butroiti retuli.\n<Ego> Constantinus episcopus Hadrianopoleos retuli.\nIncolomem me in domino ora, sanctissime ac beatissime\npater patrum. ego Christodorus episcopus Anciasmu retuli.\nEgo Hilarius episcopus Fotices retuli.\nEgo Philippus episcopus Phoenices retuli.\nEgo Iulianus episcopus Dodones retuli.\nEgo Chrysippus episcopus Cercyres retuli.\nBenedictus deus ecclesiae suae membra consocians ! benedictus\ndeus, qui maligno instigante diuisos sub eadem, qua olim\nfuerunt, facit soliditate coniunctos! etsi enim diu perdicis modo\nuociferauit inimicus et eos, quos non genuit, sicut asseruit\npropheta, collegit, tamen ab his sine ambiguitate desolabitur;\nneque enim oues dominicae sequuntur alienum aut alterius\nuocem pastoris exaudiunt.\nunde nec uos ad salutis iter\nredisse miramur, cum tarditatem magis in hac redintegratione\nculpemus. debemus, karissimi fratres, domesticis uti < in) hac,\nquam quaerimus, stabilitate documentis.\nsiquidem tunc\nTimotheus Cersonensis, grauis cum disceret, grauior cum\ndoceiet (nam Dioscori sectator et idem Petri nihilominus\ninstitutor), aduersum beatae recordationis Proterium saeuitiam\nsuae temeritatis exeruit et totius finem crudelitatis excessit\nreligiosi uiri caedem inter ipsa operatus altaria uix faucibus\nsuis ab illo pio cruore suspensis;\ntunc excitata uniuersalis\necclesia in odium parricidae auctorem facinoris tanti non\nsolum communione uerum etiam ipsa quoque Christiani * *\nomnium mentes noua quadam admiratione stupuerunt tantae\npraesumptionis audaciam; tunc beatus Eugenius paroeciae\nuestrae obtinens principatum cum subiecta sibi sancta synodo\n\n\n\n\n\n\n\n\nzelum quendam, quali Finees se deo commendauit, ostendit.\ncuius rei memoriam non solum non potest tempus abscondere\nuerum etiam de die in diem magna apud orthodoxos fama\nmultiplicat. horum studia sic probata neglegere et sententias\nnon amare id est in ipsa domini nostri confessione delinquere.\net nobis quidem nunc post professionem ac litteras uestras\nomnia fidei dogmata deo suos coniungente similia: orandum\nest, ut in ea uoluntas uestra, qua nostros animos releuauit,\nconfessione permaneat. sed opus est citra respectum timoris\ninsectari eorum rabiem, qui fidei aduersa nituntur; quanto\nenim infidelium error exaestuat, tanto magis se, si resistat,\nsecuritas nostra commendat. neque enim haec sunt per patientiam\nneglegenda, quando malum hoc uitio prauae consuetudinis\nanimatum apud plures sub quodam colore legis inoleuit,\ndum aut praua studia in unum congruunt aut recta se\nsubtrahunt.\nnam ut eam quae imminet rem loquamur,\nEutyches ut nefandae haeresis inuentor excluditur etiam ab\nhis, a quibus eius dogmata diliguntur, apud eos ipsos ita\nexosus atque fugiendus, ut nominis quoque ipsius oderint\nmentionem; sed peruersi religiosarum institutionum ministri,\nquem sicut uerum detestantur haereticum, hunc alia uia\ntamquam uerum amplexantur orthodoxum. siquidem in sancta\nChalcedonensi synodo Dioscorus eadem sentiens pari ratione\ndamnatus est et, cum una persecuta sit utrumque sententia,\nhorum alterum si quis sequatur aut diligat, dicat aliquis,\n-quemadmodum se a sententia, quae designatos damnauit,\n-excipiat, cum eos, quos transgressionis aut impietatis conectit\naequalitas, sine dubio unum quoque uinculum damnationis\nadstringat.\nTimotheus et Petrus horum sequaces homines\nmente corrupti et pestis quaedam nominis detestanda catholici:\n\n\n\n\n\n\nquorum communionem in Petro amplexus Acacius similiter\nquoque meruit subire sententias. qui tantum malum quasi\nparuo aestimans et propositum numquam ad meliora conuertens\nne ab illis quidem se, quae in Antiochia detestamur, abstinuit,\nibi quoque transgressori Petro commu( nio )ne conexus, in Apamenam\nnihilominus hostiliter uersatus ecclesiam, Tyriam\nquoque non ea qua decuit integritate disponens.\npropter\nquae, dilectissimi fratres, ab eorum innodatione soluentes\nuelut regionem quandam pestiferam relinquentes seruemus\napostolicam disciplinam; saluti nostrae omni diligentia et\nsollicitudine prouidentes ea cura nefandi Nestorii declinemus\nerrores, qua Eutychetis impia inuenta persequimur. maxime\nenim nunc religiosae fidei dogmata diuerso incursu horum,\nqui praedicti sunt, incursantur insidiis, scelestis pro ratione\ntemporum sua argumenta nectentibus, si quo modo possint\ninnocentium uiis fraudem suae impietatis inserere, atque ideo\nsicut docti nummularii et prudenter instructi ab improbandis\nlaudata separantes talenti uobis crediti poteritis multiplicare\nsubstantiam.\nhaec, dilectissimi fratres, scripsimus plenae\ncaritatis impulsu, quia et spem fidei uestrae primum de dei\ndono, deinde et fratris nostri Iohannis, qui uobis praesidet,\nprofessione praesumpsimus, qua nominatim omnes, quos\napostolica et generalis catholicorum condemnat ecclesia,\nexecrabiles sibi esse declarauit.\nquod uos quoque in litteris\nuestris oportuit euidenter exprimere nec arbitrari posse sufficere\nsub tantis praesertim insidiis callidorum, quos uiritim\net singulos insecrari conuenit atque damnari, sub quadam\ngenerali eos damnatione concludere. diligentem quaerunt\nuulnera antiqua medicinam nec abundans esse creditur,\n\n\n\n\nquicquid pro integritate fidei et stabilitate religionis adhibetur.\n. unde libellum cum litteris misimus, cui uos subscriptiones\nproprias < oportet > inserere, ut fides uestra, quam directa\nper Rufinum diaconem scripta testantur, apud nos fiat huius\nquoque repetitionis adiectione manifestior. Data XVII. Kal.\nDecembr. Petro cons.\nHORMISDA IOHANNI EPISCOPO NICOPOLITANO. PER PULLIONEM\nSUBDIACONUM. Litterarum, quas direxisti, series et expositio\ntuae fidei conueniens sedis apostolicae iudiciis nostros animos\nreleuauit. tot incitati gaudiis contenti non fuimus, nisi per\nPullionem subdiaconum ecclesiae Romanae, quid plenius circa\nuos ageretur, cuperemus agnoscere, magnopere quia in relatione\nepiscoporum sub ordinatione caritatis tuae degentium\nnon uniuersa, quae ad ecclesiastica constituta pertinent, sicut\nin uestra, leguntur euidenter expressa.\nunde et pro nostra\nsollicitudine et illorum integra nobiscum coniunctione libellum\ndireximus, in quo eos oportet debere subscribere, quia et\nomnes sacerdotes uestrarum partium, qui ad sedis apostolicae\ncommu<nio>nem reuersi sunt, in eadem professione subscripserunt.\nista caritas, ista communis salutis excitauit ambitio:\nquod credo et fraternitatem uestram gratanter accipere, quia\nubi de animarum salute res geritur, studii tui uel intentionis\ndebes operam commodare, ut antecedendo fructum de tali\npossis laude percipere.\nPullionem praedictum cum rescriptis\ncaritatis uestrae ad nos iuuante deo sub celeritate remittite,\n\n\n\n\n\n\nquatenus desideria nostra diu suspensa esse non possint.\nData XIII. Kal. Decemb. Petro cons.\nCum dei adiutorio et orationibus sanctorum apostolorum\nPetri et Pauli ueniens ad Nicopolim sic debes agere, ut postquam\nepiscopus Nicopolitanus acceperit litteras nostras, episcopos,\nqui sunt in sua paroecia, colligat et faciat subscribere\nin libellum, quem in epistolis suis habent adnexum.\nsi tamen dixerit praedictus episcopus esse laboriosum episcopos\ncolligere, dirigat tecum personas per singulos episcopos, ut\nte praesente subscribant in praedictum libellum.\nsic tamen\ncum dei misericordia facere debes, ut epistolae, quae<a> nobis\nmissae sunt, publice legantur, aut si uideris prae timore hoc\nepiscopos facere nolle, saltem uel clericis suis haec relegant.\nquae tamen in ipsorum dimitte potestatem et scripta episcoporum\net illius episcopi, hoc est Iohannis metropolitani, ad\nnos cum dei misericordia reporta.\npost hoc factum nullas\nmoras te uolumus ibidem facere propter insidias et calliditates\ninimicorum.\nHORMISDA IOHANNI EPISCOPO NICOPOLITAXO CUM SVNODO UT\nSUPRA. PER IOHANNEM DIACONUM EIUS. Optaremus, dilectissimi\nfratres, ab omnibus uos molestiarum fluctibus alienos uitam\nsub tranquillitatis securitate transigere et deo nostro remota\nmundanarum tempestatum mentis perturbatione * * mouerunt,\nquia quae fieri nolumus, necesse est, ut facta doleamus.\nsed\nabundat mundus incommodis et temptationibus saeculum istud,\nin quo peregrinamur, expositum est passim; uelut magnae\nmoles uentorum procellis, ita fidelium mentes diabolicis pulsantur\ninsidiis et, sicut dictum est, qui uolunt pie uiuere\nin Christo, persecutionem patiuntur.\nsed consolatur\nspes a iusto retributore promissa, quia beatus est, qui\nnon fuerit scandalizatus in domino. non deiciant\nmilites dei impetus fragiles et caduci. qui adsistit strenuis,\nnon delectatur ignauis. facile contemnuntur ista quae transeunt,\nsi illa quae sunt mansura cogitentur. amplectenda est probationis\noccasio, quia licet sint dura onera laborum, praemia\ntamen maiora uirtutum.\nquemadmodum par erit remunerationi,\nqui se imparem monstrat examini? non simus segnes ad fortia,\nsi peruenire cupimus ad promissa. quis super hoc expectet\n\n\n\n\n\n\nuocem hominis, cum cottidie nobis insonet sententia ueritatis:\nbeati, qui persecutionem patiuntur propter iustitiam!\nsed ne me, fratres karissimi, licet apud ndeles magna\nsit, spiritali tamen uos solum credatis confirmatione solari,\na prouidendis pro uestra tribulatione remediis, quantum in\nhomine esse potuit, non quieui. nam per legatos ad Orientis\nprincipem destinatos et Thessalonicensem episcopum, ut ab\ninsectatione uestra cessaret, admonui et prorogatis paginis,\nut imperatori supplicaretur, iniunxi.\nhaec quantum ad praesentia\nsunt prouisa; sed illa, quae ad spem futuram pertinent,\nhaec sunt potius mentibus intuenda. sane hoc me fateor fuisse\nmiratum, quod inter allegationes angustiarum religiosae prudentiae\nuestrae haec potuit cura subripere, ut <a> me sub\nconsultationis colore dirigendi ad Thessalonicensem episcopum\nsolitas litteras licentia posceretur. egone huius rei auctor\nexisterem. quam si inscio me cognoscerem factam esse, culparem?\nabsit ista peruersitas!\naudite apostolicam uocem sed\npersonae meae conuenienter aptandam: si quae destruxi,\nhaec iterum reaedifico, praeuaricatorem me constituo.\nnolite, obsecro, ad euitata uix redire contagia nec\npedes luto, quo tenebantur, auulsos patiamini male rursus\nimmergi. sinite oblitterata esse transacta. nemo mittens\nmanum suam in aratrum et aspiciens retro aptus\nest regno dei.\nimpediuntur a processu propositi itineris,\nqui reflexis oculis respiciunt, quod relinquunt. non amant\necclesiasticae disciplinae eos, in quibus remanet memoria ulla\nperfidiae; totos ab errantibus oportet abscidi, quia in tantum\ndetestabiles aestimantur ad spreta redeuntes, ut beatus apostolus\nPetrus melius illis esse praedicauerit, ut non\n\n\n\n\n\n\ncognoscerent uiam iustitiae, quam cognoscentes retrorsum reflecti a\ntradito sibi sancto mandato. in aperto est, qua pertinacia\ntraditae fidei debeat constantia custodiri, si tolerabilius est\nin errore persistere quam coinquinationibus rursus, quas quis\nfugerit, implicari. Data pridie Idus April. Agapito cons.\nHORMISDA IOHANNI EPISCOPO NICOPOLITANO. PER PUILIONEM\nSUBDIACONUM. Remeante Pullione subdiacono nostro litteras\ncaritatis uestrae suscepimus de constantia fidei uel de intentione,\nquam circa communionem sedis apostolicae geritis,\ngratulantes; sed contristati sumus, quod uos aliquas sustinere\nmolestias perhibetis. ista tamen diuturnam non possunt habere\nsubstantiam, quia ubi deus pure colitur, etsi aduersa contigerint,\nin prosperis commutantur secundum apostolum dicentem:\nspes non decipit.\ndubitans apostolorum princeps\nincedens per pelagus laborauit; mox tamen inuocato domino\nsuo paratum habuit, qui eum porrecta manu non pateretur\nsustinere discrimen. ergo auctorum nostrorum sequentes exempla\net in ipsorum fide permanentes illius poscamus auxilium, de\nquo scriptum est: qui non nos dimittit temptari super\nquod possumus.\nigitur salutantes caritatem tuam hortamur,\nut quemadmodum praediximus, in his, quae bene\n\n\n\n\n\n\n\n\ninchoata sunt, perseueres, quia (qui) perstiterit usque\nin finem, hic saluus erit. frequenter alloquiis tuis nostram\nsollicitudinem releuare non desinas; paroeciales quoque sacerdotes\ntuos competenti adhortatione confirma, quia ista faciendo\ntalentum tibi creditum poteris multiplicare cottidie.\nde illa\nquoque parte, qua dilectio tua postulat, cogitamus, ut ad\nimperatorem clementissimum pro generalitatis quiete preces\nnostrae perueniant. tuum est, ut uotum studiumque nostrum\ncongruis orationibus iuuare non cesses, quia nos in his deo\nauctore perficiendis uacare minime poterimus. Data V. Nonas\nMartias Agapito cons.\nGratias omnipotenti deo referimus, quod sanctitas uestra\ndisciplinis caelestibus instituta, sicut poposcimus, legatos fidei\nEnnodium et Fortunatum uenerabiles episcopos sed etiam uiros\nreligiosos Uenantium presbyterum Uitalem diaconum et Hilarum\nnotarium, quales poscebat causae sublimitas, destinauit,\nqui negotii magnitudinem implere possint ecclesiastici luce\nsermonis quique operante deo omnia subtiliter requirentes,\nquae ad rectam et ueram Christianorum pertinent fidem, et\nipsi sicut decuit declararunt et a nobis sicut oportuit\n\n\n\n\n\n\n\n\nagnouerunt, quia una est ecclesia dei apostolicis ubique firmata\ndoctrinis.\nunde quis audeat de domini nostri Iesu Christi\nincarnatione aliter quam habet ueritas ipsa sentire, nisi ut\nconfiteatur aequalem et consubstantialem patri filium salutis\nnostrae causa iuxta annuntiationem archangeli in utero uirginis\ncarnem ex eadem assumentem hominem factum et, sicut ait\napostolus, in seruili forma, ut crucem pro nobis carne\nsusciperet? de quo beatus Petrus apostolus Iudaeis dicit:\nuos petistis uobis dimitti liirum homicidam, auctorem\nuero uitae interfecistis; de quo etiam legitur\nin Paulo apostolo: factus oboediens usque ad mortem,\nmortem autem crucis.\nconfitemur enim, quod genetrix\ndei beata uirgo Maria in uera carne et anima rationabili et\nintellegibili nobis deum peperit saluatorem, quem homousion\ndeo patri et spiritui sancto ante saecula, eundem nobis quoque\nhomousion praeter peccata nostra in fine temporum credimus\net probamus fuisse progenitum, sicut propheta Dauid\ndicit: de uentre matris meae deus meus es tu.\nquae\ntamen ita sine defectu uel confusione nostri corporis est adsumpta\nnostra substantia. ut in eadem carne dei filius mundum\nexaminaturus adueniat oculis omnium uulnerum et clauorum\nndicia repraesentans, sicut scriptum est: et uidebunt, in\nquem pupugerunt.\ncum omnibus etiam orthodosis impiissimos\nNestorium atque Eutychetem uitamus pariter et horremus\neorum condemnantes et anathematizantes et personas et dogmata\ndetestabilibus sacrilegiis comparanda, qui dispensationem\ndiuinam et humanae remedia infirmitatis similiter aut nescire\nuoluerunt aut cognita blasphemare.\ntale igitur circa fidem\nclementiae nostrae propositum summus deus ab exordio uitae\nsensibus nostris immisit, unde et imperium nostrum credimus\n\n\n\n\n\n\ncustodiri.\nmiramur autem, quam ob rem de beatissimis\npatribus, qui in Chalcedona conuenerunt, aliqua nobis scribere\nuoluistis, dum ea, quae ab his fuerant constituta, decessorum\nnostrorum multiplicibus decretis confirmata monstrantur et\ncum nec alia synodus facta fuerit, per quam, quae ab illa\ndisposita sunt, redderentur infirma, nec lex a nobis processerit,\ncuius nouitate statuta praefati episcopalis concilii soluerentur,\nmaxime cum ipsa synodus dixerit anathema esse debere, quicumque\naliam fidem, quam apud Nicaeam trecenti <decem>\net octo uenerabiles patres constituerunt, docere uel Immutare\nuoluerit.\nad hoc etiam eos, quos superius comprehendimus,\nid est Nestorium et Eutychetem, damnauerunt, quos nos quoque\ndamnamus. nam pro hac causa attestantur nobis etiam\ndiuinae litterae ad Alexandriam non semel sed multotiens\ndestinatae, per quas obiurgauimus, cur sibi non arbitrarentur\nposse sufficere directam fidei doctrinam recedentes ab anathemate\nChalcedonensis synodi uel uenerandae memoriae Leonis\nepiscopi.\nunde non paruum studium apud nos et intentio\nin praesenti quoque perdurat, quatenus a superfluo anathemate\neosdem possimus abstrahere et sanctae ecclesiae uniuersali\nconiungere.\nde capitulo uero, quod solum uidetur esse residuum,\nnostra uoluntas petitioni uestrae fortasse propter unitatem\necclesiarum conuenerat, nisi alia uenerabilibus ecclesiis\nex hac re moueri scandala crederemus.\nnunc uniuersa, quae\nsint facienda, perpendite, quia graue esse clementia nostra\niudicat de ecclesia uenerabili propter mortuos uiuos expelli\nnec sine multa effusione humani sanguinis scimus posse ea,\nquae super hoc scribitis, ordinari. omnia tamen a deo sperantes\nconsilium melius agere poteritis quam ab his hominibus,\nqui propter errores suos prouincias percurrentes inimicam\n\n\n\n\neuangeliis sanctis et ecclesiis uolunt esse discordiam.\nergo\nut sit placens supernae maiestati ecclesiarum unitas prouidete,\nquia qui nobis in his, quae praefati sumus, obsistit, ignoramus\nsi bene nos arguit. per omnia tamen uoluntatis nostrae\npuritatem legatorum uestrorum poteritis narratione cognoscere.\npetimus autem, ut pro nobis apostolatus uester orare dignetur:\nquod uos libenti animo facere hac poterimus maxime ratione\ncognoscere, si perfectam nobis unitatem ecclesiarum dignatus\nfuerit deus uobis disponentibus condonare. illa enim uox dei\nmagnam benedictionem diligentibus se mandauit atque donauit,\nqua declarauit: pacem meam do nobis, pacem meam\ndimitto uobis.\nEPISCOPOS. Dudum legatis mansuetudinis uestrae remeantibus\nad litteras uestras et mandata respondi, non quidem uniuersa\nplene, sicut magnitudo rei postulabat, expediens sed tamen\npro tempore certa praestringens. uerum etsi sufficienter allegare\nme omnia contigisset. numquid agens apud clementiam\nuestram causam fidei poteram repetitis precibus importunitatis\nincessi?\ntimeant notam huius ingratitndinis, quibus cura est\nstudium negotiis nauare mundanis! opus non implet euangelii,\nqui a praedicatione eius uenialiter putat posse cessari. peruigilem\npastorum oportet esse custodiam et lumbos sine\nrelaxatione praecinctos. bonae admonitionis sicut constat\n1 dulcem fructum, ita eius non decet esse fastidium.\net alias,\n\n\n\n\n\n\n\n\ncur postulationis meae molestam mansuetudini uestrae quisquam\ndicat esse frequentiam, cum per ea, quae fiunt ex officio\nmeo, per remedia fidei uestro consulatur imperio? etenim quae\nme onerat cura, uos releuat; mihi incumbit, sed uobis proficiet;\nlicet ex diuerso semine unus fructus amborum est.\nnam sicut poena est nec dicere deo accepta nec facere, ita\ncerta remuneratio uel illi, qui spiritalia praedicauerit, uel illi,\nqui audita non spreuerit.\ndedit quidem clementia uestra\nuelut obsidem propositi sui sub testimonio imperialis alloquii\net se quasi pignore quodam bonae uoluntatis adstrinxit, sed\nopus est coeptis <a)dicere firmitatem. sumant plenum decorem\niacta fundamina, non remittantur propugnantes pro dei ecclesiis\nmanus: totiens Israheliticus hostis intercidit, quotiens Moyses\nbrachia non remisit. effectus opera, finis commendat initia;\nnon prodest coepisse deserentem, quia sola perseuerantia fidei\ndat salutem.\nbenedicimus deum, cuius zelo pietas uestra\ntransgressores impios Nestorium et Eutychen se uelle odisse\npersequique cum nefandis et sacrilegis dogmatibus profitetur\nprobat odisse se uitia, qui condemnat errantes, nec relinquit\nsibi locum deuiandi, qui non pepercerit excedenti.\nprimus\ninnocentiae gradus est odisse culpanda, sed ueritatis interest,\ndomine fili, et catholicae disciplinae, ut sectatores etiam\neorum atque participes oderitis, quorum exsecrandos principes\niudicatis. non in damnandis sola id est certa nomina, sed in\nhis etiam, qui damnatos sequuntur, sunt crimina persequenda.\nfrustra auersari se plures asserit, qui unum de his, qui detestatione\ndigni iudicantur, exceperit; non enim numerus errantium\nhominum sed meritum consideratur errorum.\nhoc ideo,\n\n\n\n\n\n\nne facile putet uestra clementia Acacii praetereundam esse\npersonam. nonne ille est Acacius, qui caeno Petri Dioscori\net Eutychetis dogmate et communione polluti, dum copulatur,\ninmersus est, illius sustinens in condemnatione supplicium,\ncuius elegit in communione consortium? qui uiritim propter\nimpietates suas horum singulos odit, et in illis Acacium\nnecesse est oderit et omnes in Acacio non amabit.\nab illo\nper Orientales ecclesias fermentum nefandi erroris inoleuit;\ninde Alexandrinae perfidiae eo usque nutrita superbia, ut non\nacquiescat, sicut scripsistis, eius mandatis salutaribus, cuius\nfamulatur imperiis, et in errore declinando non sequatur admonitionem,\ncuius in agendis rebus experitur sibi utilem\npotestatem.\nunde et maiore huiusmodi homines conuenit detestatione\nuitari, quia, quae docere debuerunt, nec dum ab\naliis instruuntur adsumunt, spernentes in his imperantis monita,\nin quibus tantum non timeri iubentur imperia, et immemores\ndeuotionis contra salutem animae, quos contumaces esse oportuit\npro salute.\nhos mentibus perditis ausus nutriuit Acacii\ncum perfidis iuncta communio atque ideo aestimandus est\nauctoris loco, cuius grauius peccatur exemplo. nihil enim\nuitia magis quam imitatio fouet, dum creduntur non improbanda\nesse, ad quae alii quoque uidentur accedere. fragilis\nest et caduca mortalitas; uix nefariae cogitationes dum comprimuntur\nintereunt. iacet saepe semen noxium sub terrore\nnec deficit; latum pandit delinquentibus aditum, qui iungit\ncum prauitate consensum.\nutinam, clementissime imperator,\ninter ipsa apostolicae districtionis initia Orientales ecclesiae\nAcacii contagia nefanda uitassent! non per multos error ille\n\n\n\n\n\n\nnoxia uenena diffuderat; ipsa quoque erecta nunc fortassis\nAlexandriae tunc colla cecidissent, dum perculsam perfidiam\nsuam in damnatione imitatoris agnosceret et displicere in conplicibus\nse uideret. sed dum male nutriti fouentur errores et\nprauorum consensus inutili aequitate corrigendus dissimulatur,\nper impunitatem sequacium mala dogmata multiplicauit auctorum.\net uos quidem, si placita deo efficaciter imperetis,\ncommendatis uestrum et de alieno erro( re > propositum; sed\ncogitandum est, clementissime imperator, si ei apud deum\nsufficiat errata culpasse, cui dedit posse corrigere. non est\ndifferenda curatio; ammoueantur medicae profundis uulneribus\nmanus! sola ante Acacium Alexandria perfidiae suae foeditate\nsordebat: respicite, quantas iam partes emendatio neglecta\npolluerit!\nquousque patieris, domine fili, ecclesiam dei diuisionem\nsuorum maerere membrorum t anticipent beneficia tua\nad deum peruentura suspiria: adsume fidei curam et uexillum\nsalutis attollens ad errores ab Israhele remouendos uelut\nEzechias alter exsurge. fas tibi laude nouorum operum titulos\naequare priscorum: ille dissipauit excelsa, tu superbiam erectae\nimpietatis inclina; ille simulacra contriuit, tu dura infidelium\ncorda confringe; ille memoriam serpentis aerei, tu uirus praesentis\neffunde. offer deo recta, quae fecit, et spera dona, quae\nmeruit. fidelis est enim dominus, qui reddit singulis secundum\nopera eorum.\nin aperto est, quanta sit expectatio ndelium,\n25 quanta trepidatio perfidorum: illi ambiunt gaudere cum angelis\nde receptis; isti metuunt, ne ab his, quos deceperant, destituti\n\n\n\n\n\n\n\n\n\n\npoenis remaneant praeparatis. pendent anxia corda cunctorum.\nab ultimis ad nos Galliis directa legatio, si quid de unitatis\nredintegratione sollicitudo nostra promouisset, famam secuta\nconsuluit.\nnec difficile opus clementiae tuae: scit deus suorum\nlaboribus subuenire. ex usu est ad principes suos conuertere\ncorda subiectos. dat specie maximum signum recens religiosae\nmemoriae Marciani imperatoris exemplum. quid egit tunc\nuulgus aut populus? non opus nota reuoluere: adulta est\nperfidia ista per deuios, sopita per iustos; imitare religiosi\nintegritate propositi, quem studio ciuilitatis aequasti.\nad\nhaec nostris lacrimis, nostris precibus alleganda Ennodium\natque Peregrinum fratres et coepiscopos nostros uice nostra\npro exhibenda etiam honorifica salutatione direximus, ideo\nmaxime designato uiro fasce secundae legationis imposito, ut\nqui nobis spei bonae detulit initium, nunc adiutore deo plenum\nreportet effectum. acquiescite, precamur, fidelibus monitis,\ncuius uos delectatos dudum legimus institutis. Data III.\nNon. April. Agapito cons.\nHORMISDA ANASTASIO AUGUSTO. PER ENNODIUM ET PEREGRINUM\nEPISCOPOS. Dum sapientiae uestrae, clementissime imperator,\nprofunda considero, prouidentes saluti propriae uobis displicere\nnon aestimo, neque enim aut diuina monita aut humana\ncontinent instituta, ut qui consulit bonae spei, qualibet\ndebeat reprehensione culpari, cum maxime pietas quoque\nuestra affectu se unitatis et pacis flagrare fateatur. quae\n\n\n\n\n\n\nres me quoque uel pro fiducia conscientiae uestrae uel pro\ncreditae mihi dispensationis officio emergente compulit non\nsupersedere negotio.\nIohannes frater et coepiscopus meus\nNicopolitanae ciuitatis antistes decessoris sui sanctae recordationis\nAlcisonis secutus exemplum beati Petri apostoli communionem\ncum synodo sua damnatis his, quos ecclesia detestatur,\nexpetiit. is nunc grauibus fatigatur insidiis. precor mansuetudinem\nuestram: iniqua molientibus obuiate et remouete\nmolestias et correctum fouete, cui ut corrigeret, debuisset\ninsisti. scient enim, qui tardauerint, se reos futuros, cum a\nuobis foueri uiderint iam reuersos.\nfateor, clementissime\nimperator: miror insidiantium pertinaciam neque dei neque\nuestro intuitu permoueri; nam qui oderunt in homine studium\ndesiderii boni, quod de se aestimant iudicari, insequuntur.\nad recta reduces iure culpandi, si non conuerterint deuiantes;\ndatae fidei uestrae clara documenta, si affueritis ad unitatem\nreductis: (quod) effici omni adhortatione cogitetis.\nHORMISDA TIMOTHEO EPISCOPO CONSTANTINOPOLITANO. Non\nmirabitur dilectio tua rationem praeteriti silentii mei, si quae\npraecesserint uniuersa considerat; non mirabitur praesentis\nalloquii. si quae sit uis caritatis expendat. sustinere enim\nomnia caritatem magistro gentium docente cognouimus; quae\n\n\n\n\n\n\n\n\n\n\nsi sua, sicut continet doctrina ipsa, non quaerit, non incongrue\nabusus priuilegio meo, quod tibi potius prodesse possit,\nexhibeo.\nexpectare enim me decuit ab errantium coniunctione\nte liberum et sic amare correctum, uidere ab improbandis\ndiuidi atque ita litterario sermone complecti. sed quem optes\nreducem, cur differas uocare tardantem? cur non detur locus\nmoderationi, cum nihil detrahitur aequitati? impendenda sunt,\nquae laborantibus prosunt, si nos societatis contagione non\npolluunt.\nhaec causa mihi fuit praesentium litterarum, ut\nhorter, ut moneam, ne terram nostram iacere patiamur neglegentius\ninfecundam. non diu infructuosam arborem occupare\nsolum diligens permittit agricola; patienter expectat, sed\nnumquid sub continuatione perdurat?\nuocatus ad salutaria\nnon moreris; prope ab innocentia non recedit, qui ad eam sine\ntarditate reuerterit. mouere patrum monitis et insistens fidelibus\nsine lapsu aut errore uestigiis praecedentia delue per futura.\nadiacet tibi modo ad iusta populos incitando, modo pro fide\nprincipalibus uestigiis supplicando dirigere quod deuium est,\nsolidare quod dubium. magno te conuenit labore prouidere,\nut causas transacti temporis rectae tegat sedulitas actionis.\npraestat quidem animae suae, per quem uniuersali aliquid\nconfertur ecclesiae, et ita se res habet, ut si studiosus, si\nindefessus institeris, fiat tibi utilis causa communis. Data\nut supra.\nHORMISDA UNIUERSIS EPISCOPIS IN ORIENTIS PARTIBUS CONSTITUTIS. Etsi admonitionis meae cura desisteret, uos tamen\nproprii memores conueniret officii non neglegenter omittere,\nquae enixe omnes decet pro animae suae salute seruare, ut\nmandatorum caelestium disciplina non alieno studio sed ipso\nuobis clareret inesse proposito. nam licet laude non careat,\nqui bonis consiliis obsecundat, tanto est tamen potior in\nhonore sapientiae qui praeuenit recta quam qui sequitur\ninstituta, quanto est illustrius docere quam discere.\nrecordetur\nunusquisque, in qua uocatione a domino sit uocatus, et quid\nab eo expectetur aduertat. miserum est intra meritum iacere\npropositi, cum id, quod praefertur nomine, non ostenditur\nactione. magna meruimus, si quod indulta postulant impleamus.\nqui se ad pascendas dominici gregis oues gaudet adscitum,\ncogitet de commissa sibi gubernatione iudicium. peruigil\nadhibenda tutela est, continuanda custodia; non dandus lupis\nrapacibus locus, non ullis casibus relinquendus, quia neglectus\nerror ouium culpa pastorum est. ueniet, qui rationes creditae\ndispensationis examinet.\nomnium quidem constat esse iustitiam\nnec ulli impunitam licentiam patere peccandi; sed quis gradus\nnesciat esse meritorum et sicut non aequa praemia, ita diuersa\net supplicia? multiplicantur scientibus plagae, pauca flagella\nleguntur inscitiae.\nquod si ita est, sicuti esse non dubium\nest aestimandum, quid in eo deceat esse propositi, cui alienos\nquoque errores necesse est imputari? clamat sanctus spiritus\nper prophetam: o pastores Israel, numquid semet\nipsos pascunt pastores? nonne oues pascunt\n\n\n\n\n\n\npastores? certum est plus ab eo, cui plus creditur, exigendum\net tanto magis nos obnoxios fieri, quanto effusiore gratia\nI contigerit honorari.\nmagister bonus et docens per obscura\nlucem, per similitudinum aegnimata ueritatem, seruum talenti\na se traditi praeter augmenta custodem non arguit infidelem\nsed condemnauit inutilem. unde in aperto est, in quo metu\nesse deceat eum, qui dominicum nomisma perdiderit, si\nculpatus est is, qui acceptum sine inminutione seruauit.\nnullus contentus sit innocentia sua, quia deo nostro uniuersa\ncernenti per praedicationis assiduitatem rationem quoque propositi\ndebemus alieni.\nlargam scientiam decet esse doctorum.\nnon amat fides Christiana secretum; quam quisque in augmenta\nnon effundit, abscondit. per uniuersas gentes uerbi praedicatio\nmandatur apostolis, et quam excusabiliter hoc quisquam potest\nsibi tacere commissis? quid prodest cuilibet paternarum\nreuerentiam seruare regularum, si concuti haec ab aliis, si\nsine honore tractari patienter accipiat?\nmfirmum ostendit\naffectum, qui quod diligit non tuetur. incursantur passim\nsancta a perfidis constituta et rediuiua subinde de compressis\nexcessibus resurgit improbitas. quemadmodum, rogo, pietatem\nin deum probat, qui tam nefanda dissimulat?\nrecordemur,\nqua catholicorum frequentia sacerdotum illa, quibus nitimur,\ncelebrata didicerimus esse concilia! quantos nec debilitas\nimpediuit nec senectus onerosa tardauit? exigua uisa sunt\nspatiosarum interualla regionum et labores ipsi pro quadam\nconsolatione iucundi, dum spiritu sanctarum congregationum\nregente sapientiam aera aetas, quod seruaret, acciperet.\net\nhaec insectantibus impiis post damnatam in radice perfidiam\ntacet, qui scit sibi esse mandatum: exalta uocem tuam,\nqui euangelizas Ierusalem; exalta, noli timere!?\n\n\n\n\n\n\nnonne hoc ante oculos habens discipulum ita gentium doctor\ninstituit, ut oportune inoportune euangelizare non cesset.\nadmonens: adtende tibi et doctrinae, insta in illis;\nhoc enim faciens et te ipsum saluum facies eteos\nqui te audiunt?\nergo uel propheticis stimulis excitati\nuel normis apostolicae eruditionis instructi curam salutaris\npraedicationis adsumite, diligite et uindicate sententias probatas\npiis, infidelibus inimicas et ad petram, supra quam est fundata\necclesia, reuertentes apud illorum etiam uos patrum spiritus,\nquorum ueneranda constituta improbe labefactantur, absoluite,\naestimantes, cum dominus ad illud quod expectatur examen\naduenerit, qualis apostolis creditus, qualis aliquorum temptantium\ndubitatione compertus, qualis angelo praenuntiante\npromissus, utrum ab illis melius sit argui an cum eorum\ncohorte coniungi, utrum talem qualis uidebitur aut qualis\nab impiis negatur dominum confiteri.\nnil uos retrahat a\nsalute; uelocibus ad uiam redite uestigiis. lapsus ruentem\nnon grauat, si resurgat. larga est dominicae doctrina clementiae;\nnoxia sunt erroris uincla, dum retinent. odit iustitia\npertinaces, fouet clementia corrigentes. Data III. Nonas Apriles\nAgapito cons.\nHORMISDA EPISCOPIS ORTHODOXIS. Est quidem fidelium speciale\nsolatium deus nec umquam inter quaelibet dura deficiunt,\nqui se ad eum toto mentis studio contulerunt. uerumtamen\nhoc uotum proposito uestro debere me fateor, ut sicut exulto\n\n\n\n\n\n\n\n\nde sinceritate fidei uestrae, ita de firmitate merear gaudere\nconstantiae.\nunde et aspectu interiore uos intuens ad desiderium\ncolloquendi uobiscum promptus adsnrgo, ut et dilectionem\ncirca deum uestram litterario sermone remunerer et\nspem paginali adhortatione confirmem atque ita his, cum\nquibus mihi est consortium sanctae communionis, iucundum\nreddam testimonium caritatis. non enim sufficit animo meo\nde nobis esse securum, nisi ostendero illum quoque, quo uos\ncomplector, affectum. siquidem declarat se non ex iudicio\nodisse a dei dilectione diuisos, qui potest non amare coniunctos.\nbenedico igitur deum, dum feruorem fidei uestrae\ninter procellas uarias et tempestatum aduersa considero. uos\nquoque ut super his pietatem eius glorificetis, uberiore exultatione\nsuadeo, qui electorum suorum mentes quo acceptiores\nsibi reddat, examinat et licet cognitos sibi quibusdam tamen\ndifficultatibus probat, ut iustitiam quoque inesse dono, quod\nlargitur, ostendat. atque ideo pertinaciter bono uos conuenit\nimminere proposito nec in uia, quae ducit ad caeli regna,\ndeficere.\nqui intuetur dominici munera non aestimanda promissi,\nnullius potest respectum habere periculi. non enim\nfrangit consideratio praesentium malorum, nisi futurorum\nbonorum uincat obliuio, quando omnem amaritudinem laboris\nexcludit, qui dulcedinem spei, quae expectatur, ammiserit.\nquae enim difficultas beatitudini par est aut quae condignae\npraemiis passiones ad futuram scilicet gloriam, quae in nobis\napostolo annuntiante reuelabitur?\nabsit ne quicquam a Christi\ncaritate nos separet! quanta est tribulatio, si gloriam parit?\nmateria prosperorum est, quae putatur aduersitas. dum inclinamur,\nerigimur. nemo haberet futuram remunerationem, nisi\nnecessitates praesentium sustineret. uidete, quanto opere\n\n\n\n\n\n\nhominum terrena messis adsurgat: quanto est igitur labore\nprocurandum, ut caelestia dona non pereant?\nquieta est\nneglegentium uita sed non opulenta substantia. dignus est\noperarius, ut fructum mercedis accipiat. indiscreta passim\npietas cum impietate languesceret, si examinatio bonos a\nmalis diuisura cessaret. gratum admodum spectaculum domino\nest in agone iustorum nec quicquam ita supernam gratiam\nconciliat homini sicut aduersorum impetus patienter excepti.\nquis milites sub pacis securitate miretur?\nnon est arduum\nin sicco secura fixisse uestigia nec artem gubernatoris ostendit\nmarina tranquillitas; satis est intrepidum inter bella procedere,\ninter lubrica non labare, fluctus in tempestate contemnere.\nsaeuiat et motus suos exerceat mundana temptatio, dum\nmanifesti appareant qui probantur.\nhaec scientes, karissimi\nfratres, fidei uestrae tenete constantiam et ipsa etiam, si\ninciderint, militantia meritis uestris amate pericula. annuntiate,\nquae colitis, et participate etiam per uniuersum orbem\nmandata euangelica, quae tenetis. supra stipendia uestra\ncorrectio quoque uobis adscribatur aliena.\ninter peccatorum\nenumerationem, quibus sibi diuinam gratiam plenus spiritu\ndei propheta conciliat, inter ea, quibus misericordiam, qua\nconseruetur, exorat, docere se iniquos uias domini et conuersionem\nper se fieri praedicat impiorum. beati, quibus uita\ninnocenter acta dat praemium; beati, per quos aliis quoque\npraestatur exemplum.\net nos quidem, quantum in nobis est,\nnec sollicitudine nec labore cessamus, ut humilitatem, quam\nnos dominus noster docuit, imitati, quae saluti eorum conueniunt,\npostulemus, ut dispensationis mihi creditae dum agnoscitur\ncura, probentur officia. nam repetita uice Ennodium\natque Peregrinum fratres et coepiscopos nostros mandata\nlegatione direximus rationem adhortationes preces lacrimas\n\n\n\n\n\n\ningerentes, ut ab impiorum contagione separati ad ueram\nfidem isdem, quibus uos, modis et apostolica scita se conferant\naut certe non nos defuisse praedicationi sed illos propriae\nsaluti mundus agnoscat.\nHORMISDA POSSESSORI EPISCOPO. Optimam uestrae caritatis\naudientes instantiam et cognoscentes rectae fidei tramitem,\nquem sine strepitu uindicatis, deo nostro gratias sine cessatione\npersoluimus, ut et in ea dispositione persistas et ceteris,\nquod sequantur, tribuere possis exemplum. ista sunt dona\ncaelestia, ista sunt diuinae tributionis indicia, ista sunt dei\niudicia, quae te a catholico sacerdotum noluerunt separari\nconsortio.\nunde, frater karissime, praesentibus hortamur\nalloquiis, ut in ea constantia, qua electus es, perseueres et\naugmenta probabilibus initiis subministres, quia bonum opus,\npraecipue quod ad doctrinam fidei pertinet, nisi semper creuerit,\nuidetur imminui, et si tribulatio mundana contigerit,\nante oculos nostros futura praemia ponentes apostolica nos\nadmonitione consolemur dicentes: non sunt condignae\npassiones huius temporis ad futuram gloriam, quae\nreuelabitur < in) nobis.\nmeliora tamen speramus, quia\ndeus, qui per beatum apostolum dixit: qui uos non dimisit\ntemptari super quod potestis, ipse pro sua pietate, quos\nsuos elegit esse, et de laqueis aduersariorum sicut semper\neripiet.\nlibellum dilectionis tuae de confessione rectae fidei\n\n\n\n\n\n\n\n\nper legatos nostros remeantes accepimus et in eo sinceritatem\ntuae fraternitatis agnouimus, quia, quod recte credit, sub\nadtestatio<ne> publica praedicare non distulit. Data III. Nonas\nApril. Agapito <cons.>\nHORMISDA CLERO POPULO ET MONACHIS ORTHODOXIS CONSTANTINOPOLI CONSISTENTIBUS. Si is, qui calicem aquae frigidae\nmandata euangelica secutus optulerit, mercedem boni propositi\nipso domino, qui haec docuit, restituente consequitur, nonne\nqui tanto populo fidelium ueritatem annuntiare distulerit, iuste\npoenam damnationis incurrit?\nhinc est, quod interminationem\nmandati caelestis effugiens, quod docet loquendum esse in\nhis, quae ad deum pertinent, nec tacendum, habens quoque\nuestrae salutis affectum, admonitionem eorum, quae praesens\nnecessitas poscit, adsumpsi, omnes, quibus cura est fide\nintegra Christianam religionem seruare, contestans, ut eos,\nqui sanctam Chalcedonensem synodum et beati Leonis de fide\ncatholica conscriptas epistolas declinant, quibus possunt\nuiribus auertantur et fugiant, quando ipsi sunt, qui Eutychetis\net Dioscori Alexandrini uel potius nefanda Manichaeorum\ncontagione polluti uerbo quidem aduersum constituta patrum\nuidentur habere certamen, rebus autem contra incarnationem\ndomini nostri Iesu Christi euidenter insurgunt.\nrecordamini,\nkarissimi, quae fuerunt Basilisco palatinam arcem incubante\ntemptata, et temporum illorum acta uel uisa alii uel audita;\n\n\n\n\n\n\n\n\nrecolite, quam scelesta tunc fuerit Timothei cognomento\nElluri, quam impudens et monstruosa <prae>sumptio, quantus\netiam per uniuersum orbem fidei se uestrae feruor ostenderit.\nprobauit tunc Constantinopolitanus populus, quam pure deceat\ncredentes Christiana seruare mysteria. sed transacta utinam\nstudia fuissent et non nunc similia tempus expeteret! rursus\nenim idem haeretici caput improbum de profundo, quo immersi\ntenebantur, attollunt.\natque ideo rogo hortor admoneo\ndilectionem uestram: ab eorum uos conciliis et communione\nsecernite, recordamini zeli prioris et uiuere in uobis lucem,\nscintillam ignis spiritalis ostendite, ne simplicem in uobis\nueritatis affectum perditorum astutia expugnasse se gaudeat.\net haec quidem quantum ad praesentem necessitatem et\nadsumendam contra impios cautionem dixisse sufficiet. spero\nautem, quod si admonitio ista promouerit, et mihi et uobis\nutilis erit, quando et deus in uestra salute glorificabitur et\nfructus nostrae sollicitudinis apparebit. Data III. Nonas\nApriles Agapito cons.\nHORMISDA DOROTHEO EPISCOPO THESSALONICENSI. Iohannes\nfrater et coepiscopus meus Nicopolitanae urbis antistes cum\nsynodo sua uariis se concussionibus atque dispendiis grauiter\ncausatur affligi, quod a transgressorum societate diuisus,\npostquam communionem apostolicae sedis emeruit, ad Thessalonicensium\necclesiam ordinationis suae indicia non direxit.\npotuisset neglectus hic esse culpabilis, si unum esset inter\nomnes mysterium caritatis. at cum multi se a petrae illius,\nquae Christus est, soliditate diuiserint, quis non uelit ab\n\n\n\n\n\n\nerrantium coniunctione discerni, ut mereatur cum his, qui\nconsistunt in ueritate, coniungi? non igitur consuetudo est\nneglecta sed uitata contagia. ergo obicere quis possit errorem,\nubi cogitatam salubriter intellegit cautionem?\nat nos, quod\ndebueras primus adsumere, credebamus te sequi saltem post\naliena exempla potuisse. non sufficit in lapsibus mora, nisi ad\nreprehensionis cumulum circa eos quoque, qui ad uiam\nredeunt, accedat inuidia? quid aliud quam beati Petri, quod\nsine impietate dici non potest, ipsum quod a domino datum\nest nomen oderunt, qui eos, qui ad sedis ipsius altaria confugiunt,\ninsequuntur?\nquo pudore, rogo, priuilegia circa te\norum manere desideras, quorum mandata non seruas, et\nreuerentiam, quam non exhibes fidei, cupis tibi sub ecclesiastica\npotestate deferri ? si in isdem uestigiis, quibus catholici\nnituntur, insisteres, insectationem tamen proximi uitare\ndeberes sciens secundum domini nostri et saluatoris, quae\ncolimus, instituta eum, qui scandalizauerit unum de minimis.\nobnoxium magnis esse peccatis.\nubi est, domine, humilitas,\nquam sub occasione discipulorum tuorum certantium de loci\nqualitate docuisti? tu ostendis illum esse maximum, qui exhibere\nstuduerit se pusillum. respice de caelo et uide, uisita\nuineam te cultore plantatam, intende circa mandata tua\nminimos et circa ambitum honoris elatos!\ncur recentia\ncupitis et prisca deseritis, circa summa desides et parua\ncurantes? nonne hoc est rerum uilia decimare et legis praecepta\ncontemnere? seruate illa, quae deo congruunt, et facile\nea, quae sunt ab hominibus, subsequuntur.\nquin potius curam\nsalutis adsume et, cur te alius praeuenerit in ueritate, affectione\nsuspira, ne si insectari eos, qui ad ecclesiae reuertentur\n\n\n\n\n\n\nmembra, perstiteris, tu quoque cum his, quos nominatim\ncondemnat catholica sententia, copuleris. Data pridie Id.\nApril. Agapito cons.\nHORMISDA ENNODIO ET PEREGRINO EPISCOPIS. Posteaquam\nprofecta est caritas uestra, Nicopolitanus diaconus, qui uobis\netiam occurrit in itinere, Romam uenit. quem praeter moram\nuidimus cogitantes, ne forte esset, quod ad instructionem\nmandatae uobis legationis adicere deberemus. quod et rationabiliter\nfactum ipsa res euidenter ostendit.\noptulit enim nobis\nepistolam Iohannis episcopi sui et aliam synodi subiacentis\necclesiae Nicopolitanae, qua queruntur ab episcopo Thessalonicensi\nexcitatas aduersum se tam principales quam iudiciarias\npotestates, concussionibus et dispendiis se uehementer affligi\npropter hoc, quia de ordinatione sua ad episcopum relationem\nsecundum prisca exempla non miserit. pro qua causa sperauerunt,\nut de remedio cogitare deberemus, consulentes etiam\nnos, utrum daremus eis licentiam relationem ad designatum\nepiscopum secundum consuetudinem destinandi.\nunde tractauimus\net episcopum quidem Nicopolitanum admonuimus, ne\ntale aliquid audere temptaret, si nobiscum uelit in communione\npersistere, ne per illum, si ab eo, qui a communione\nnostra alienus est, confirmationem petisset, nostra quoque\ncommunio contagium sustineret.\nhaec uos, ut omnia sciretis,\ninstruximus. quid autem propitio deo uobis de hac causa\nagendum sit, subiecta declarant. Data pridie Id. April.\nAgapito cons.\nHORMISDA ENNODIO ET PEREGRINO EPISCOPIS. In nomine\npatris et filii et spiritus sancti intercedentibus et adiuuantibus\nsanctis agendum sic de causa Nicopolitanae ecclesiae.\nprimum\nubi Thessalonicam deo iuuante ueneritis, epistolas nostras,\nquas in hac causa misimus, episcopo Thessalonicensi tradite,\nillum ordinem in eius salutatione seruantes, quem scitis a\nnobis esse mandatum circa eos. qui cum sede apostolica, hoc\nest ecclesia catholica, non communicant.\ntraditis autem\nepistolis instanter agere debetis, ut se ab eius ecclesiae concussione\nsuspendat, rationem reddentes, quia non potuit reuersus\nad communionem et ad corpus ecclesiae cum illis, qui necdum\nreuersi sunt, quicquam habere coniunctum: nos non soluere\na decessoribus nostris concessa priuilegia, si ipse ecclesiastica\ninstituta non de< se >rat. certe redeat ad unitatem, et nos cum\neo insistimus, ut omnia priuilegia, quaecumque consecuta\nest a sede apostolica ecclesia eius, inuiolata seruentur.\ndicitis\netiam aperte illum ostendere inimicum esse fidei, si\ninsequitur eos, quos uidet ad catholicam communionem reuerti.\nquod si potueritis causam ibi deo propitio componere, scribitis\nad episcopum Nicopolitanum, quid (opera) uestra promouerit.\nsi uero obstinatus fuerit nec ab insecutione eius cessare\nnoluerit, secundum litteras, quas ad clementissimum imperatorem\nmisimus, apud principem causam ecclesiae Nicopolitanae\nsic agitis, ut dicatis:\n\\'Alcison episcopus Constantinopoli satisfecit\necclesiae catholicae, susceptus est et ad communionem\nreductus. huius successor Iohannes episcopus et deum ante\n\n\n\n\noculos habens et de salute sua cogitans et decessoris sui\nbonum exemplum sequens condemnatis haereticis uel transgressoribus\nad sedem beati apostoli Petri misit et susceptus\nest. huic nunc Thessalonicensis episcopus insidiatur et eum\nconcutit contraria his, quae fecit, ab eo exigere uolens.\nhinc\npater uester et omnes orthodoxi rogant, ut iussionibus uestris\nremoueatur ab eo ista molestia, ne uideatur hominibus propter\nhoc illum persecutionem pati, quia ad communionem sedis\napostolicae rediit, et qui expectant per uos unitatem fieri,\naliud incipiant credere, si pietatem uestram uiderint hoc\ndissimulare, hoc neglegenter accipere\\'.\nuisum nobis est\nexpedire, ut litteras, quas ad Thessalonicensem in causa\nNicopolitani direximus, quolibet ordine prudentia uestra diuersis\nfaciat publicari, magno<pere) tamen in ciuitate Thessalonicensium,\nquia hoc facto et a persecutione nostrorum potest\ncessari < et> ad ipsius, si correxerit, credimus pertinere\nsalutem.\nDOMINO SANCTO MERITIS PRAECELLENTISSIMO IN CHRISTO GLORIOSISSIMO ET APOSTOLICA SEDE - DIGNISSIMO PAPAE HORMISDAE\nAUITUS. Dum religionis statui et plenis catholicae fidei\nregulis perspicitis conuenire, ut gregem per tota uobis\nuniuersalis ecclesiae membra commissum peruigil cura uestrae\n\n\n\n\n\n\nadhortationis informet, Uiennensem prouinciam superiore anno,\nsi meminisse dignamini, datis ad humilitatem meam litteris\nuisitastis, quaeque ad me, secundum quod oportunitas oblata\ncontulerat, per Arelatensis ecclesiae clericos peruenerunt et\nquidem plenissimae sollicitudine pastorali. in quibus nos\nsicut per conuersionem prouinciarum, id est Dardaniae Hillyrici\nuel Scythiae, ad communionem gaudiorum prouocatis, sic\nadmonitione cautissima, ne quid per ignorantiam praeuenire\npossit, instruitis.\nEutychetis igitur Nestoriique damnatio,\nquos iamdudum per beatissimos decessores sanctae sedis\nuestrae calcauit auctoritas, ad notitiam iam pridem nostram\napostolicae ad nos diligentiae prouisione perlata est. sed illud\nnos modo suspensos multum redigit et anxios, quod cum\npendere nos ad effectum legationis secundo Constantinopolim\ndestinatae omni expectationis studio iusseritis, nec quid filius\nuester sanctus frater meus Ennodius retulerit, nec utrum\nsecuta redierit, indicastis et promissionem uestram tanta\nsilentii diuturnitate suspenditis, ut non minus modo praedicatoris\ntaciturnitas reddat attonitos quam antea fecerat legationis\nmora suspectos.\nunde sola causa seruos uestros filios\nmeos Alethium presbyterum et Uiuentium diaconum totius\nprouinciae Viennensis nomine, quae ecclesiae ad me pertinenti\nab uniuersis decessoribus uestris et apostolica sede commissa\nest, cum praesentis famulatus pagina destinaui, per quos\noraculo beatissimae responsionis agnoscam, utrum feruor\nschismatum praefatorum, qui intra Constantinopolitanam\nurbem uitio perniciosae obstinationis exarserat cuique, quod\nmagis dolendum est, Alexandrinam uel Antiochenam ecclesias\ndicitis inligatas, uobis Christo fauente docentibus digna fuerit\n\n\n\n\n\n\n\n\ncorrectione restinctus, aut si reuersa legatio in paginis euidentibus,\nquod simplex legeretur, exhibuit an forte nuntio magis\nretulit, unde uobis ad hoc qualiscumque suspicio reseruetur.\nueremur enim, ne pontificale iudicium, dum non indicat prospera,\nsensisset aduersa.\nhis adicitur, quod diuersorum fida\nrelatione comperimus de reconciliatione uel concordia ecclesiae\nRomanae iactitare se Graeciam. quod sicut amplectendum, si\nueraciter dicitur, ita metuendum est, ne callide simuletur.\nquaesumus ergo seruitio meo cuncti, ut quid filiis uestris\nfratribus meis, id est Gallicanis, si consular, responderi debeat,\ninstruatis. quia cum securus non dicam de Uiennensi sed de\ntotius Galliae deuotione pollicear omnes super statu fidei\nuestram captare sententiam, orate ut sic nos perditorum\nprofessio fucata non fallat, sicut ab unitate, quam regitis,\nueritas comperta non separat. Accepta III. Kal. Febr. Agapito\ncons. per Alethium presbyterum et Uiuentium diaconum.\nHORMISDA AUITO EPISCOPO UEL UNIUERSIS EPISCOPIS PROUINCIAE\nUIENNENSIS SUB TUA DIOECESI CONSISTENTIBUS. Qui de his,\nquae ad disciplinam catholicam pertinent, maxime sciens\ninstrui cupit, quid studii circa mandata diuina habeat, euidenter\nostendit. non enim potest esse huiusmodi cura, nisi\nubi fides fuerit infucata. atque ideo exultamus ad sinceritatem\npropositi tui, dilectissime frater, dum te secundum directas\nper Alethium presbyterum atque Uiuentium diaconum litteras\n\n\n\n\n\n\nintuemur et de impiis transgressoribus Eutychete atque Nestorio\nsedis apostolicae constituta recolere et, si quid aduersum eos\nadmonitio nostra promouerit, per quos Orientales ecclesiae\nconfunduntur, inquirere.\ndigna plane sollicitudo fidelibus, ut\nde miserorum lapsibus ingemescant et ipsi ne aliena polluantur\ncontagione pronideant. sed ne nos quidem hoc supersedisse\ncredatis, ut ad notitiam uestram, si quid actum fuisset, competens\nperferret instructio. uerum breuiter silentium nostrum,\nquo dilectio mordetur uestra, purgamus. nam quod non saepius\nnostra admonitio uos frequentat, de conscientiae uestrae et\nfidei stabilitate confidimus. sollicitudo impendenda fortasse\nsit dubiis, satis est uitanda indicasse perfectis.\nlegationis\nuero nostrae, quam semel, non secundo, sicut scribitis, misimus,\nsi uotiuus contigisset euentus, alacres ilico uobiscum fueramus\ndesiderata partiti, scientes hoc rationi, hoc nostro proposito\nconuenire, ut quos participes sollicitudinis fecimus, cum his\nredintegratae unitatis gaudia iungeremus.\nsed quantum ad\nGraecos, ore potius praeferunt pacis uota quam pectore et\nloquuntur magis iusta quam faciunt; uerbis uelle se iactant.\nquod operibus nolle declarant; quae fuerint professi non diligunt,\nquae damnauerint haec sequuntur.\nnam unde est, quod cum\nper Ennodium fratrem et coepiscopum nostrum sacerdotales\nuiros ad confirmanda ea, quae sedes apostolica poposcerat,\ndirecturos se esse promisissent, multa quoque, quae ad correctionem\nprauitatis suae a nobis quaesita fuerant, pollicentes,\nnon solum non religiosos uiros, penes quos causae ipsius\nplena esse posset instructio, secundum constituta propria non\nmiserunt, uerum etiam, quasi res parua gereretur, laicos et\n\n\n\n\n\n\nalienos ab ecclesiastico corpore destinantes non se quondam\nstuduerunt de caeno, quo immersi tenentur, euoluere uerum\netiam catholicae fidei claritate fulgentes sua., quod absit, se\nposse crediderunt siccitate fuscare?\nhaec fuit nostri causa\nsilentii, quam uos quoque spiritali uobis prudentia reuelante\nuidistis. quid enim de hac causa poteram directis litteris\nindicare, quam in statu suo uidebam duram pertinaciter\ncustodire perfidiam? noui exitus sollicite diligentiam relationis\ninquirant: qui de rebus cognitis nihil indicat, abunde in statu\nsuo manere priora declarat.\nquapropter, dilectissime frater,\net uos praesentibus hortamur alloquiis et per uos quoque,\nquia occasio data est, alios per Gallias, quos fides eadem\nnobiscum amplectitur, admonemus: promissam et amabilem\ndeo fidei seruate constantiam et transgressorum societate\ndeclinata constantiam uestram uni uiro uirginem castam,\nsicut spopondistis, exhibete Christo et cauete, ne sicut\nserpens Euam seduxit astutia sua, ita sensus\naliquorum corrumpantur a simplicitate et castitate,\nquae est in Christo Iesu.\nperniciosa sunt blandimenta\nnocentium atque ideo uigilare uos conuenit, quia aduersarius\nsalutis humanae sicut leo rugiens circuit quaerens,\nquem deuoret: cui resistite fortes in fide. quia hoc\nspeciale habent patris sui de caeli arce deiecti, qui uestigia\neius sequuntur et diligunt, ut illa ueritatis luce priuati\nalios gaudeant sua obscuritate fuscari et cum peruersitatis\nsuae poenas luituros esse se sciant, exultent, si miseros cum\nsua condemnatione coniungant.\nnam unde est. quod cum\npro magna parte a conterminis suis Thracibus Dardanis\n\n\n\n\n\n\nHillyriis cognita eorum peruersitate deserantur, procul positos\nignorantiae spe, fraudibus aut uariis artibus nituntur adlicere,\nnisi ut lucem, quam ipsi non habent, in aliis quoque impia\ncontagione commaculent?\nut autem, quae sint partium\nearum studia, possitis agnoscere, plures Thracum, licet persequentium\nincursibus atterantur, in nostra tamen communione\npersistunt scientes fieri fidem per aduersa clariorem. Dardania\net Hillvricus uicina Pannoniae a nobis, quod iam fecimus\nubi necessarium fuit, ut sibi episcopi ordinarentur, expetiit,\nin tantum se a consortio perditorum separare gaudentes, ut\nremedia quaererent, dummodo commune cum transgressoribus\nnihil haberent. Epiri metropolitanus, hoc est Nicopolitanus\nepiscopus, cum synodo sua nuper segregatus ab impiis ad\napostolicam communionem deprompta, quae id efficeret,\nprofessione se contulit.\nquae ideo scriptis aestimauimus\nindenda praesentibus, ut sicut sortem nos conuenit dolere\npereuntium, ita laetemur pariter de salute remeantium et ut\nfideles constituti ab eis longius instruantur, qua uirus eorum\nsollicitudine debeat effugi, quos et a suis uideant tam iusta\ndetestatione uitari.\net nos quidem dispensationis nostrae\nmemores necesse est eos repetitae legationis officio conuenire,\nquo affectu saluationis suae, si respectu dei, si rationis intuitu\nnon mouentur, saltem pulsantibus importune et pertinaciter\nacquiescant et aut ad rectam uiam declinatis erroribus reuertantur\naut propter impaenitens cor ab omnibus inexcusabiles\nindicentur, qui et moniti totiens in perfidiae obstinatione\npersistunt.\nuos orate et nobiscum ad deum preces et nota\nconiungite, ut per opem misericordiae eius nostra actio\nlaborans pro catholicae fidei stabilitate promoueat, immaculatos\n\n\n\n\nuos et integros ab omni transgressorum societate seruantes,\nut aut cum correctis sensus et corda iungamus aut ab eorum\nuenenis intacti esse mereamur. nam qui, sicut uos quoque\nconscientiam uestram non latere testamini, nouimus Eutychetem\natque Nestorium apostolicae id est catholicae sententiae\nauctoritate damnatos: quemadmodum salui esse poterimus, si\neorum sectatoribus ac posteris qualibet parte communionis\nhaereamus, cum Belial cum Christo nostro portionem habere\nnon possit?\ninstructionis autem uestrae interesse cre<di>dimus,\nut ea, quae apud nos a Nicopolitanis uel Dardanis acta sunt,\nuel quo in communionem ordine sint recepti, uobis nota\nfaceremus ipsarum lectione chartarum. Data XV. Kal. Mart.\nAgapito cons.\nANASTASIUS AUGUSTUS HORMISDAE PAPAE. Etsi magnum aliquid\ntaciturnitas iudicatur, tamen necessarium est admirantes dei\nmisericordiam assidue frequentare sermonem, et quia initium\nfidei, quam nos dominus et deus saluator noster Iesus Christus\ndocuit, in remissione peccatorum praecellit, nulli habetur\nignotum.\nipse enim per propriam passionem omnia Adam\npeccata mundauit et haec fuit negotiatio humilitatis ipsius,\nut et praefatum et omnes patres liberaret ex seruitute peccati,\nuoluntarie personam senii suscipiens. nam beatus Paulus\napostolus docuit nos scribens ad Romanos: regnauit mors\nab Adam usque ad Moysen et in eos, qui non peccauerunt.\nex quo est uniuersitati quodammodo declaratum\nex generali dispositione siue mirabilibus specialia quoque\nexempla debere suscipere semel tanta magnae legis iussione\n\n\n\n\n\n\n\n\net tam pia bonitate firmata, et omnis doctrina, quam discipulis\nsuis tradidit, in hoc firmamento consistit. fugauit aegritudine\nsua multifaria genera passionum, nodum peccati propria,\nsicut dictum est, passione resoluit et agens ad implenda similia\ndiscipulos suos factis et sermonibus instruebat.\nuerum si,\nsicut aliqui nituntur ostendere, certi ex ipsis apostolis tam\npiam doctrinam per inoboedientiam implere dissimulant, ignoramus,\nubi magisterium misericordis domini et magni dei\nnobis possit occurrere.\nnos autem non ea credimus ratione,\nut immisericordes esse putemus, qui misericordiam didicerunt,\nsed postulationem nostram a praesenti tempore taciturnitate\ncomprimi(mu )8, inrationabile iudicantes illis precum adhibere\nbonitatem, qui rogari se nolint contumaciter respuentes. iniuriari\nenim et adnullari sustinere possumus, iuberi non possumus.\nData V. Id. Iul. Constantinopoli Anastasio et Agapito u. c.\nconss.\nSANCTISSIMO ET BEATISSIMO UNIUERSI ORBIS TERRAE PATRIARCHAE HORMISDAE CONTINENTI SEDEM PRINCIPIS APOSTOLORUM\nPETRI DEPRECATIO ET SUPPLICATIO MINIMORUM ARCHIMANDRITARUM\nET CETERORUM MONACHORUM UESTRAE SECUNDAE SVRIAE PROUINCIAE.\nGratia saluatoris omnium nostrum Christi immisit nobis ad\n\n\n\n\n\n\nuestram beatitudinem refugere uelut de hieme et tempestate\nad portum tranquillitatis ac moniti minime circumuallantibus\nnos calamitatibus teneri iam credimus. nam etsi patimur, gaudentes\nsustinemus scientes, quia non sunt dignae passiones\nhuius temporis ad futuram gloriam, quae reuelabitur\nin nobis.\nquoniam uero Christus deus noster principem pastomm\net doctorem et medicum animarum constituit, nos uestro\nsancto angelo dignum est passiones, quae nobis contigerunt, exponere\net <im>misericordes ostendere lupos, qui dissipant gregem\nChristi, ut auctoritatis baculo eos expellat de medio ouium,\nuerbo autem doctrinae animam sanet et orationis medicamentis\nmitiget.\nqui autem sint isti et qui hos aduersum nos armauerit,\naudistis utique, beatissimi: Seuerus ille et Petrus, qui\nnumquam in Christiano numero reputati sunt, qui per singulos\ndies sanctam Chalcedonensem synodum sanctissimumque et\nbeatissimum patrem nostrum Leonem publico anathemate impetentes,\nqui iudicium dei nihil existimantes et colendos\ncanones sanctorum patrum conculcantes, episcopos quidem\nprincipali potentia facientes exhiberi et nos cogentes illudere\npraedictam sanctam synodum suppliciis inaestimabilibus affligentes.\nunde et quidam eorum iniectas plagas minime sustinentes\nde hoc transierunt et nostrorum uero non exigua multitudo\nperempta est. euntibus namque nobis ad mandram\ndomni Simeonis pro causa ecclesiae insidiati sunt nobis in\nitinere praedictis coinquinati et superuenientes occiderunt ex\nnobis trecentos quinquaginta uiros, quosdam autem uulnera-.\n\n\n\n\n\n\nuerunt; alios uero, qui potuerunt ad colenda altaria refugere,\nibidem peremerunt et monasteria incenderunt, per noctem\nimmittentes multitudinem inquietorum hominum redemptorumque\nomnem paupertatem ecclesiasticam huiusmodi per pestiferos\nhomines consumentes.\nad singula autem delatae uestram\nbeatitudinem instruent chartae a uenerabilibus fratribus Iohanne\net Sergio, quos miseramus Constantinopolim putantes uindictam\nfieri de his, quae commissa sunt. sed eos nec uerbo dignatus\nest sed etiam cum grandi contumelia expulit comminatus eis,\nqui ista porrigerent. unde hinc est nos uel sero cognoscere,\nquoniam tota prauitas et audacia talium malorum aduersus\necclesias facta ipsius immissione composita est.\ndeprecamur\nergo, beatissimi, supplicantes et rogantes, ut exsurgatis cum\nferuore et zelo et condoleatis iuste pro corpore laniato (nam\ncaput estis omnium) et uindicetis fidem contemptam, canones\nconculcatos, patres blasphematos et talem synodum anathemate\nimpetitam.\nnobis a deo data est potestas et auctoritas ligare\net soluere. non opus habent, qui sani sunt, medico sed\nmale habentes. exsurgite, patres sancti, uenientes adsaluandos\nnos! imitatores estote domini Christi, qui de caelis super\nterram aduenit quaerere errantem ouem, Petrum illum principem\napostolorum, cuius sedem ornatis, et Paulum, qui est\nuas electionis, qui circumeuntes orbem terrarum illuminauerunt.\nnam uulnera magna maioribus indigent adiumentis.\nmercennarii\npastores uidentes lupos aduenientes aduersus oues dimittent\neas dissipari ab illis, uobis autem ueris pastoribus et doctoribus,\nquibus cura pro salute ouium commissa est, occurrit\n\n\n\n\n\n\nipse grex cognoscens suum pastorem, ab immitissimis bestiis\nliberatus et uocem sequens pastoris, sicut dominus ait: oues\nmeae uocem meam audiunt et ego cognosco eas\net sequuntur me. non ergo despiciatis nos, sanctissimi,\nqui a bestiis ferocibus cottidie uulneramur.\nad perfectam\nautem notitiam uestri sancti angeli anathematizamus in eadem\nnostra deprecatione uirtutem habente et libelli omnes proiectos\net excommunicatos a uestra apostolica sede: dicimus autem\nNestorium, qui fuit Constantinopolitanus episcopus, Eutychen,\nDioscorum et Petrum Alexandrinum, qui cognominatus est\nBalbus, et Petrum, qui dicebatur Fullo, Antiochenum, nihilominus\net Acacium, qui fuit Constantinopolitanus episcopus,\neorum communicatorem et omnes, qui unum illorum haereticorum\ndefendunt.\nET SUBSCRIPTIONES. Ego Alexander misericordia dei presbyter\net archimandrita sancti Maronis deprecatus sum. Symeon\nmisericordia dei presbyter et archimandrita ut supra. Iohannes\nmisericordia dei diaconus et dispensator ut supra. Procopius\nmisericordia dei presbyter et archimandrita ut supra.\nPetrus\nmisericordia dei presbyter ut supra. Eugenius misericordia\ndei presbyter ut supra. Geladius misericordia dei presbyter\nut supra. Bassus misericordia dei presbyter ut supra. Romulus\nmisericordia dei presbyter ut supra. Eusebius misericordia\ndei presbyter ut supra. Malchus misericordia dei\npresbyter ut supra. Leontius misericordia dei diaconus ut\nsupra. Stephanus misericordia dei presbyter ut supra. Carufas\ndiaconus ut supra. Thomas presbyter ut supra. Samuhel\ndiaconus ut supra. Theodorus presbyter ut supra. Iohannes\nmisericordia dei presbyter ut supra. Iohannes presbyter ut\n\n\n\n\n\n\nsupra. Thomas diaconus ut supra. Iohannes diaconus ut supra.\nSymeonius diaconus ut supra. Saulinus archimandrita ut supra.\nEusebius presbyter ut supra. Mucimus presbyter ut supra.\nSymeonius presbyter ut supra. Thomas presbyter ut supra.\nIacobus presbyter ut supra. Iohannes presbyter ut supra.\nPaulus presbyter ut supra. Priscus presbyter ut supra. Antoninus\npresbyter ut supra. Iohannes presbyter ut supra. Thomas\npresbyter ut supra. Iulianus presbyter ut supra. Symeonius\npresbyter ut supra. Thomas presbyter ut supra. Symeonius\npresbyter ut supra. Zaccheus presbyter ut supra. Thomas\npresbyter ut supra. Symeonius presbyter ut supra.\nThomas\npresbyter ut supra. Symeonius presbyter ut supra. Thomas\npresbyter ut supra. Sergius presbyter ut supra. Thomas presbyter\nut supra. Eusebius presbyter ut supra. Paulus presbyter\nut supra. Iohannes presbyter ut supra. Sergius diaconus ut\nsupra. Item Sergius diaconus ut supra. Iulianus presbyter\nut supra. Sergius presbyter ut supra. Ammonius diaconus ut\nsupra. Thomas presbyter ut supra. Lucas presbyter ut supra.\nThomas diaconus ut supra. Symeonius presbyter ut supra.\nFlauianus archimandrita ut supra. Monimus diaconus ut supra.\nIohannes diaconus ut supra. Iohannes presbyter ut supra.\nAntonius diaconus ut supra. Thomas diaconus ut supra.\nThomas presbyter ut supra. Sergius diaconus ut supra. Isacius\npresbyter ut supra. Sergius presbyter ut supra. Thomas\ndiaconus ut supra. Iohannes prebyter ut supra. Philippus\ndiaconus ut supra. Iacobus presbyter ut supra. Zenobius\npresbyter ut supra. Maras diaconus ut supra. Isacius presbyter\nut supra. Ananias presbyter ut supra. Sergius presbyter\nut supra. Symeon presbyter ut supra. Thomas presbyter ut\nsupra. Iohannes presbyter ut supra. Symeon presbyter\nut supra. Thomas presbyter ut supra. Iohannes presbyter ut\nsupra. Symeon presbyter ut supra. Dauidthos diaconus\n\n\n\n\nut supra. Thomas diaconus ut supra. Iohannes diaconus ut\nsupra.\nLemneos presbyter ut supra. Danihel archimandrita\nut supra. Symeon archimandrita ut supra. Abramius presbyter\nut supra. Dauid presbyter ut supra. Dorotheus presbyter\nut supra. Antoninus presbyter ut supra. Thomas presbyter\nut supra. Barsumas presbyter ut supra. Sergius presbyter ut\nsupra. Eusebius presbyter ut supra. Symeonius presbyter\nut supra. Marcellus presbyter ut supra. Priscus presbyter ut\nsupra. Maras presbyter ut supra. Sergius presbyter ut supra.\nIacobus presbyter ut supra. Thomas presbyter ut supra. Item\nThomas presbyter ut supra. Thomas presbyter ut supra.\nSaulinus presbyter ut supra. Thomas presbyter ut supra. Iohannes\npresbyter ut supra. Uarasaldas presbyter ut supra.\nIohannes diaconus ut supra. Marcellus diaconus ut supra.\nSymeonius presbyter ut supra. Gennadius presbyter ut supra.\nThomas presbyter ut supra. Symeonius presbyter ut supra.\nHabramius presbyter ut supra. Symeonius presbyter ut supra.\nIacobus presbyter ut supra. Iohannes presbyter ut supra.\nIsidorus archimandrita ut supra. Iulianus presbyter ut supra.\nIohannes et Romanus presbyter et Thomas presbyter ut supra.\nAntoninus diaconus et Habraam presbyter ut supra. Maras\ndiaconus et Habraam presbyter ut supra. Zenobius et Stephanus\npresbyteri ut supra. Symeonius et Demetrius presbyteri\nut supra. Thomas et Domnus presbyteri ut supra.\nSymeonius et Helias presbyteri ut supra. Habramius et Pelagius\npresbyteri ut supra. Romanus et Abraam presbyteri ut\nsupra. Symeonius presbyter et Carufas diaconus ut supra.\nSymeonius et Iohannes presbyteri ut supra. Symeonius et\nIulianus presbyteri ut supra. Eutychianus et Iohannes diaconi\nut supra. Thomas et item Thomas presbyteri ut supra.\n\n\n\n\nRomanus diaconus et Iohannes presbyter ut supra.\nEusebius\narchimandrita et Eustasius presbyter ut supra. Iacobus et\nEusebius presbyteri ut supra. Sergius et Maras presbyteri\nut supra. Iohannes et Iulianus presbyteri ut supra. Paulus\net Isacius presbyteri ut supra. Thomas et Dasianus presbyteri\nut supra. Iohannes et Danihel presbyteri ut supra.\nZeuenas presbyter et Azizos diaconus et archimandrita ut\nsupra. Antoninus diaconus et archimandrita et Cyrillus presbyter\nut supra. Iob presbyter et Stephanus diaconus et archimandrita\nut supra. Bassus diaconus et Basilius presbyter\nut supra. Symeonius et Iohannes presbyteri ut supra. Iacobus\npresbyter et Iulianus diaconus et archimandrita ut supra.\nSymeonius et Alfeus presbyteri ut supra. Iohannes presbyter\net Petrus diaconus ut supra. Danihel diaconus et Nonnus\ndiaconus et archimandrita ut supra. Alexander et Epiphanius\npresbyteri ut supra. Zoilus et Habramius presbyteri ut supra.\nIulianus presbyter et Iohannes diaconus et archimandrita ut\nsupra. Carufas et Symeonius presbyteri ut supra. Timotheus\ndiaconus et Petrus presbyter ut supra.\nMacedonius <diaconus>\net archimandrita ut supra. Domnus archimandrita ut supra.\nIohannes archimandrita ut supra. Symeonius <diaconus> et\narchimandrita ut supra. Menas diaconus et archimandrita et\nBarabsabas presbyter ut supra. Sergius presbyter et Theodorus\narchimandrita ut supra. Beniamin archimandrita et\nIsacius presbyter ut supra. Danihel presbyter et archimandrita\net Abraam archimandrita ut supra. Symeonius archimandrita\nut supra.\nLectis litteris dilectionis uestrae, quibus inimicorum dei\npatefacta uesania est et infidelium pertinax furor dolenter\nexpositus, qui dum rediuiuo spiritu oderunt dominum, membra\nillius impie persequuntur: quantum ad constantiae uestrae\nagnitionem, benedixi deum fidem militum suorum inter aduersa\nseruantem.\nsed rursum ecclesiarum concussionem et seruorum\ndei molestias laboresque considerans propheta gemitus meos\nadiuuante clamaui: exurge, domine; iudica causam\ntuam, memor esto improperiorum tuorum, eorum\nquae ab insipiente sunt tota die!, libenter ea quoque,\nquae secuntur, adiungens: ne obliuiscaris uocem quaerentium\nte; superbia eorum, qui te oderunt, ascendit\nsemper ad te. nam sicut oportet nos stabilitatem fidei\ncustodire, ita non conuenit de diuini iudicii aequitate diffidere.\nnon nouus hic, fratres, ecclesiae labor, et tamen, dum humiliatur,\nerigitur ac per ea, quibus adteri creditur, damna ditatur.\n\n\n\n\n\n\n\n\n\n\n\n\n\n\nex usu est fidelibus dei, ut per mortes corporum uitas lucrentur\nanimarum: amittunt quidem caduca sed mercantur aeterna et,\ndum persecutio uiam facit probationi, probatio causa fit meriti.\nstulti et sub caecitate saeuientes nesciunt, quia quos conuersationi\nhominum subtrahere posse se credunt, ad dei regna\nperducunt.\nhinc in ipsis periculis gaudia et ambitus passionum:\nexpectat enim agones suorum, qui magnorum retributor\nest munerum. nam quia non frangeretur malis, nisi consolaretur\naduersa de praemiis? spes illa est, quae non sinit in desperatione\ndeficere; excludit siquidem amaritudinem tribulationum\ndulci sapore uirtutum. quis enim magni habeat praesentia\nsciens aestimare uentura? quis dispendia uitae renuat, si quae\nsunt recipienda considerat?\npersistite, carissimi mihi, et\ninconcussam fidem fixa animi uirtute seruantes perseuerantiae\nlaudem, in qua est salus et bonorum operum palma, praesumite.\nmagna sunt, ad quae uocamur indigni: non retardet infirmitas,\nquia qui uocat retributor fidelis et fortis adiutor est. non\nprosperorum spe decipiamur aut mollium nec facilia proponamus:\nnon deliciosa nobis dominus noster, non est blanda pollicitus;\npraemia promisit ille, non otia. laudi non conuenit et quieti.\nqui locus erit remunerationis, si nulla est cura uirtutis?\nangusta porta sed regna diffusa, paucis aditus sed probatis.\nnonne haec sunt ad eos prima uerba, quos docuit: persequentur\net in synagogis flagellabunt uos? per patientiam,\nsicut scriptum est, possideamus animas nostras, ne\neas per impatientiam doleamus amissas. primus crucem dominus\n\n\n\n\n\n\nπιστοῑς toO θεοῡ to Sta tflÕ θανἀτου twv σωμἀτων rrjv CWTJV\nϰερδαίνειν τω̄ν ψυχω̄ν ἀποβἁλλονται fiiv ta psovta ἁλλ\\' ἑμπο-\nρεὑονται ta attovia xat b τψ̄ τὸν διωγμὸν δδοποιει̃ν τη̄ δοϰιμη̃\nalria γίνεται o;<; ἁξίϰς ή́ δοϰιμἠ ἁνóητοι. *at ev vrt τυϕλώσει\nμϰινóμενοι ἀγνοοῡστν, ott (18; fex trjc tOOv ἀνθρώπὡν ἀναστροϕη̄ς\nχωρίζειν δὑνασθαι νομίζουσι, tootoo? et? rrjv paatXstav ἀγουσι\noO dsoo. Ivteodev 4v αὐτοι̃ς τοι̃ς ϰινδὑνοις at Eocppoaovat xat\n7; Ttspt td πἁσχειν σπσυδή 7ap τpὐς ἀγω̄νας tdiv ISitov\ns o tooV μεγἁλων Scapewv ἁνταποτης TiC yap oOx av oxXaaetev\niv τοι̃ς xaxol;, 51 μὴ ôta. tdiv ὲπἁθλων παραμυθηθείἠ ta evavtia;\nbuivrj eattv \\'q ελπὶς 7J μὴ aofxcopooaa 4v τη̄ ἀνελπιστία ήμᾱς\nάτονεῑν άποϰλείει <γὰ> ttov θλί́θεων td πιϰρϨν rj fXoxsta γεῡ̄σις\ntobv apstwv. τί́ jό\\'p av οὶηθείη ta παρóντα μεγάλα svvodjv ta\nμἑλλοντα; ttc tdv θάνατον άπαρνει̃ται sl twv μελλóντων rrjv avtL\nϨοσιν ϰατανοἠσειεν; ἑνστητε, άγαπητοί μου, xat aaaXeotov τὴν\ndattv βεβαίψ λογισμψ̄ ϕυλάττοντες trjc ύπομονη̄ς tov Ixatvov, ev\nw ἑστιν rt σωτηρία xat tooV ὰγαθω̄ν ἑργων td βραβει̃ον, xapTcwaaaas.\nμεγαλα elatv, eic; a ϰαλούμεθα of. άνάξιοι p.Tj βραδυνάτω\nr. ὰσθἑνεια, ott Ó xaXdiv ὰταποδóτης πιστὸς xat δυνατὸς βοηθός\nbtt. μὴ τη̄ tdiv ϰαταθυμίων ὲλπίδι ὰπατηθω̃εν μήτε twv ήδέων\nμήτε προϰρίνωμεν ta εὺχερη̃. 06 tpocprjXa ήμι̃νs o xptoe; ήμω̄ν, 06\nϰολαϰευτιϰὰ ὲπηγγεὶλατο sxeivoc ὲπαθλα ύπέσχετο, cox ὰργις\nοὺ συμβαινουσιν έπαινος xat ρ́αθυμία. de; t\\'ijc; ὰνταμείψεως έσται\nτόπος et οϨδεμία eati ϕροντί́ς τη̃ς aperijc: atevrj j πύλη aXXa\nπλϰτέϰ ta βασίλεια ὸλίγοις vj είσοδος αλλὰ tol? δοϰίμοις oôx\ncotot slatv ot jcpwtot Xdfot 7cpoc ὲϰείνους, osc ὲδιδαξε ,,διώξουσι\nxat iv tat? συναγωγαίς μαστιγώσουσιν ύμα̃ς\"; Ôtrl\ntijs υπομονη̃ς, ϰαθὼς γέγραπται, ϰτησώμεθα sxs έαυτω̄ν\nμήποτε taota; Sta rij; coy ύπομονη̄ς ὰλγήσωεν ὰπολέσαντες.\n\n\n\n\n\n\n\n\nnoster et patientiae ipsius magister ascendit suo informaturus\nexemplo, quos erat iuturus auxilio. ipse inter uirtutes lancem\nretinet et labores, stans contra uenena furentium, ut secundum\npersecutionis iras ipse aeterni imperii det coronas.\nreuoluite,\nqua Machabaeorum exitus pertinaces uetus historia laude\npersequitur, quo ludas et illa fratrum fidelium falanx mortis\nhonore referatur, in quanto ore sit constans populus in monte\nconsumptus. et hae omnes pro custodienda lege uirtutes,\nspecies et umbra futurorum, tanta exempla meruerunt: nos\nin patribus uidimus palpauimus probauimus, quem sequamur.\nquid non deferendum est rei? quid denegandum est ueritati?\nquid non debitum redemptori? libenter communicamus dogmata\nista uobiscum; dicit enim sapientissimus Salomon:\nbeatus, qui praedicat uerbum in aurem oboedientis..\ngaudium est siquidem uolentes alloqui et ad rectam uiam\neos, qui non reluctentur, hortari. tenemus enim obsidem fidei\nuestrae sub litterarum professione constantiam, qua a transgressorum\ncontagione diuisi ad apostolicae sedis dogmata et\nmandata recurritis: sero quidem uiam ueritatis ingressi, sed\nbenedictus deus, qui non in finem obliuiscitur, qui corripit\net medetur nec continue gregis sui oues patitur insidiantium\nluporum rapacitate discerpi, qui per districtionis temperantiam\nnec coherci< ti )onem suorum neglegit nec salutem.\nsed quid\n\n\n\n\n\n\nπρω̄τος d<; tdv ataopov 6 xapio; ημω̄ν xai τη̃ς ύπομονη̄ς έαυτοῡ\nδιδάσϰαλος; ὰνη̄λθεν Iv \\'t4> Istip tDTcajv ύποδείγματι ὲϰίνους, ol<;\nε̆μελλε βοηθει̃ν αὺτὸς μεταξὺ τω̄ν apEtcov xat troY xnwv tov\nCofdv ϰατέχει ίστάμενος xata tOOV δηλτηρίων ttbv μεμηνότων,\nwa xata tVV ὸργίν toO διωγμου aotds xai τη̄ς αίωνίου βασιλείϰ\nτοὺς atstpavoo; παράσχη, ποίψ τω̄ν Μαϰϰαβαίων\ntatc ὲξόδοις talc; ϰαρτεριϰαι̃ς rj παλαιὰ tatopta ὲπαίνψ ὲϕέπεται,\nποία. \\'Ιούδϰς xaxstvrj zwv πιστω̄ν aSsXtpwv r tpaXaYi θανάτου τιη̄\nαναγορεύεται, sv ποίοις satt στόμασιν Ó λαϨς; o sv τψ̄ ÖpSt ava-\nλωθείς. ϰαί αύται Traaat at δυνάμεις ύπὲρ τη̄ς τοῡ νόμου ϕυλαϰη̄ς\nόμοιώματα xai axtai troy μελλόντων ούσαι ὴξιώθησαν icapaSetY-\nμάτων toaootcov ήμεῑς S\\'I tot<; πατρασιν έωράϰαμεν, ὲψηλαϕήσα-\n[isv, ὲδοϰιμάσαμεν, ttvt ὰϰολουθήσομεν. tt οὺϰ ὲϕαρμόζει tf;\nοποθέσει; si ὰπάδει tfjc ὰληθείας; ti. οὺϰ ὸϕείλεται tip λυτρωτη;\nϰαταθυμίως; ϰοινωοῡμεν sv τούτοις τοὶς δόγμασι Xsfst fdp\nkoo o aotpwtato? Σολομών ,,μαϰἀ p ιος 6 XT] ρύττων Xofov\nst? axoTjv 67caxoo o vt o?\". εύϕροσύνη μὲν ούν satt to ôta-\nλέγεσθαι totg ὲθέλουσι xat icpog τὴν ὸρθὴν oSdv tooc μὴ avtt-\nπαλαίοντας προτρέπεσθαι. ϰατέχομεν fdp svsyopov τη̄ς πίστεως;\nτὴς όμετέρας tfjV dfcd twv γραμμάτων όμολογηθεισαν ε̆νστασιν, 5t\\'\nffi sx τη̄ς twv παρβατω̃ν λύμης χωρισθέντες sic; td τη̄ς ἀποστο-\nXtxfj; ϰαθέδρας δόγματα xat ἐντολὰς ὲπανέρχεσθε, ὸϕὲ tJ.Èv cov\nὲπβάντες tfjc δδοῡ τὴς ὰληθείας. ὰλλ\\' εὐλογητὸς 6 asd;, ôe; cox\nsl; τέλος ὲπιλανθανεται, o; παιδεύει xat ta:at xat coSs τνς ήνω-\nμένης ποίμνης td icpdpata ϰαρτερεί twv ὲπβpυλευόντων\nXoxtov t\\'jj άρπαγη̄ διασπᾱσθαι, Be; Std tr.r; ϰεϰραμένης αὐστηρίας\ncos ta<; ὰσϕαλείας τω̄ν ὶδίων ύπερορᾱ coSs τὴς σωτηρίας. aXXa\n\n\n\n\n\n\nmirum, si oues. relicto uno illo et uero pastore dispersas\ncallidus cruentus et rapax turbauit insidiis? qui tutelam\nsuam deserunt, ipsi se periculis, quibus lanientur, exponunt.\nergo nunc saltim solidis passibus in uiam patrum, ad quam\nrecurristis, insistite. potens erit misericordia dei aliorum\nquoque correctionem mercedi uestrae, si a uobis ad rectum\ndeducantur, adscribere. sed in totum uos a caeno, quo immersi\nhaeretici tenentur, auellite et excutientes immunditiam pulueris\ninhaerentis generaliter uniuersos ab apostolicis dogmatibus\ndeclinantes religiosa detestatione damnate. nulla tenebris cum\nluce communio nec, qui per recta itinera gradiuntur, uestigia\nsua cum deuiantium errore coniungunt.\ntenendum est fidei uinculum\net uitandum de perfida societate contagium, quia secundum\napostolum quemadmodum, qui se adiungit domino,\nunus spiritus est, ita qui adhaeret meretrici, unum\ncorpus efficitur. amant uirtutes collegia sua et adhaerentes sibi\nsecum impietas in profundo demergit. [in conspectu] in oculis, in\nore, in ipsis manibus sunt patrum dogmata, quae custodienda\nmandamus: cottidie nos ad conseruationem sui concilia ueneranda\nconstringunt.\nloquax est singillatim uniuersa retexere:\nChalcedonensem synodum, in qua omnium reuerentia continetur,\nsed et uenerandi Leonis prolata de ipsis apostolorum praecordiis\ninstituta et nosse nos conuenit et tueri. in his uexillum\nfidei, in his propugnacula ueritatis, in his Christus agnoscitur,\nn his redemptionis nostrae spes et causa seruatur. hoc est illud,\n\n\n\n\n\n\n\n\n\n\n\n\n\n\n\n\n\nquod in apostolo legimus, fundamentum, in quo se ipsum\ndecipit, quisquis ligna fenum stipulas consumendas ignibus\nsuperaedificare temptauerit.\nhis interfecta sunt Eutychetis et\nNestorii uenena conciliis, qui aduersum dominicae dispensationis\nsalubre mysterium dum contraria inter se disputatione nituntur,\nsub quadam sacrilegii aequalitate consentiunt, sententiis dispares\net impietate concordes: quorum alter nolens Mariam uirginem\ndei esse genetricem in domino nostro quae unita sunt diuidit,\nalter dum conuenientium naturarum propria et certa confundit,\nmysterium nostrae redemptionis extinguit, alter Fotini sectam,\nalter Manetis insaniam impia cognatione contingens.\naduersum\nhos, dilectissimi fratres, prouisa remedia illa animi uirtute\ndefendite, qua in labefactionem eorum uidetis haereticos impietate\npugnare. non sit pigra ueritatis adsertio. quo studio\noportet salutem diligi, cum uideatis perditionem mortiferam\nsic amari? pudeat segniter adseri ueritatis leges, cum tam\npertinaciter defendantur errores.\net auctores quidem inuentionum\nmalarum, quae praediximus, synodica constituta iustis\ncondemnationibus insequuntur; sed nos, etiam sequaces eorum\nut declinetis, pariter admonemus. quos apostolica sedes et\ndeprehendit pares auctoribus suis et coniunxit addictis: Dioscorum\net Timotheum parricidam, Petrum Alexandrinum, Acacium\nConstantinopolitanum cum sequacibus suis, Antiochenum quoque\nPetrum praedicto similem sicut errore sic nomine, sed et\n\n\n\n\n\n\n\n\n\n\n\n\n\n\n\n\nSeuerum eiusdem loci nihilominus et ueneni, Xenaiam Hieropolitem,\nCyrum Edessae, Petrum Apamiae, non iam pro sua\ntantum sed pro aliorum quoque perditione damnandos, qui\ndum se opinionum suarum sordibus indesinenter inuoluunt.\nalios quoque docendo, quae male adsecuti sunt, polluerunt.\ngeneralis mandati salubritate uos moneo: quicquid aduersum\nregulas patrum de quibuslibet commentariis profertur, abicite.\nnullus uos incongruentibus praeceptis aut nouis moueat institutis:\nsi enim mundani sunt, ecclesias tenere non possunt, quia\neis conuenit magis discere quam docere. nefas enim altaribus piis\nperegrina inferre libamina, quia certos religiosis disciplinis\nterminos deus inter ipsa quoque cultus sui praescripsit initia.\ninter Leuitas et populum suum diuisit officium; alia est\npotestas hominum, alia ministeria sacerdotum. incitauit potius\ndominum quam placauit. qui externum ignem in diuinis adytis\nsacrorum temerator inuexit.\nquis est, qui sibi in alienis institutis\niubendi auctoritatem possit adsumere, cum non sit\nambiguum offerentem honorem debitum pro sola officii praesumptione\npunitum? in regia Ozias reuerentia et administratione\npermanserat, si monitus tantae districtionis exemplo a\n\n\n\n\n\n\n\n\n\n\n\n\n\n\n\n\nreligiosis institutis timendo quam adsumendo meliora temperasset.\nsed dum nec prohibentibus cultoribus templi pertinax\ntemerator absistit, inter ipsa leprae abominatione percussus\naltaria officia regni perdidit, dum ministeria sacerdotis inuadit.\nsciant ergo non esse accepta deo, quae de mandatis eius a\npraesumptoribus adsumuntur, quando unum ad ostensionem\nsententiae uiuacis dedecoris poena seruauit. alios uelox flamma\nconsumpsit.\nquod si sunt, quae religionis aliquo colore concepta\nsint, uires habere nequeunt. quae tantis auctoritatibus reluctantur.\nclamat Paulus apostolus: licet nos aut angelus de\ncaelo euangelizet uobis, praeterquam quod euangelizauimus uobis\nuobis, anathema sit. nec semel hoc dixisse sufficit;\nrepetit salubre mandatum: sicut praediximus. et nunc\niterum dico: si quis nobis euangelizauerit praeter\nid quod accepistis, anathema sit. seruet ergo latam pro\nfidei conseruatione sententiam, quisquis apostolicam sequitur disciplinam.\net quidem nobis cura non defuit, nam geminae legationis\nofficio quicquid in precibus humile, quicquidin allegationibus rationabile,\nquicquid in mandatis salubre, detulimus. sed numquid\nideo neglegenda est iustitiae uia, quia errores suos diligit cum\nobstinatione perfidia? non sunt iungendi cum cadentibus lapsus:\nsine nostra contagione pereant, qui ab impietatibus suis nec\ncastigato errore declinant. Data IV. Id. Febr. p. c. Agapiti u. c.\n\nIUSTINUS AUGUSTUS HORMISDAE PAPAE. Dei beneficia licet multis,\nmaxime tamen summis pontificibus conuenit indicare. proinde\nsanctitati uestrae per has sacras declaramus epistolas, quod\nprimum quidem inseparabilis trinitatis fauore, deinde amplissimorum\nprocerum sacri nostri palatii et sanctissimi senatus\nnec non electione fortissimi exercitus ad imperium nos licet\nnolentes ac recusantes electos fuisse atque firmatos.\nprecamur\nproinde, ut sanctis orationibus uestris diuinae potentiae\nsupplicetis, quatenus initia nostri roborentur imperii. hoc enim\net nos sperare et uos decet implere. Data Kal. Aug. Constantinop.\nMagno u. c. cons.\nHORMISDA IUSTINO AUGUSTO. Uenerabilis regni uestri primitiis,\nfili gloriosissime, loco muneris gratulationem suam catholica\ntransmittit ecclesia, per quos se post tantam discordiae\nfatigationem requiem pacis inuenire confidit. nec est dubium\nideo ad rerum summam caelesti uos prouidentia peruenisse,\nut tantis temporibus impacta religioni in Orientis partibus\naboleatur iniuria.\ndebitas beato Petro apostolo imperii uestri\nprimitias red<di)distis, quas hac ratione deuote suscepimus,\nquia ecclesiarum per uos proxime futuram credimus sine\ndubitatione concordiam. deus, qui pietatis uestrae sensibus\nalloquendi nos uota concessit, ipse circa sincerum religionis\n\n\n\n\n\n\nsuae cultum praestabit, sicut optamus, affectum.\nsignificastis\nnolentibus et recusantibus uobis imperii pondus impositum:\nqua ratione electos uos caelesti constat esse iudicio secundum\napostolum dicentem: non est potestas nisi a deo; quae\nautem <sunt>, a deo ordinatae sunt. superest ut a deo\nelecti, sicut et credimus, ecclesiae, quam laborare cernitis,\nmanus uestrae solatia porrigatis.\ncessent, qui paci eius obsistunt:\nquiescant, qui in forma pastorum conantur gregem\nChristi dispergere! istorum correctio uires uestri firmat imperii,\nquia ubi deus recte colitur, aduersitas non habebit effectum.\nhanc gratulationis paginam per Alexandrum u. s.\nnon omisimus\ndestinare, sperantes cum dei nostri adiutorio per Gratum u. s.\nfilium nostrum de singulis, quae ad unitatem ecclesiae pertinent,\nnos clementiae uestrae praebituros esse responsum.\nIUTINUS AUGUSTUS HORMISDAE PAPAE. Iohannes uir beatissimus,\nhuius regiae urbis antistes, et ceteri uiri religiosi\nepiscopi de diuersis locis et ciuitatibus hic reperti nostram\nserenitatem docuerunt pro concordia ueram et orthodoxam\nfidem colentium proque unitate uenerabilium eius ecclesiarum\nlitteras tuae sanctitati offerendas confecisse ac magnopere\npostularunt nostras etiam epistolares paginas super hoc ad\neam emanare.\nquorum petitiones, utpote semper unitatis\namatores constituti, libenter amplexi hos diuinos apices ad\ntuam beatitudinem censuimus prorogandos, quibus susceptis\ndesideriis supra dictorum reuerentissimorum antistitum subuenire\nproque nobis et re publica, cuius gubernatio nostrae pietati\n\n\n\n\n\n\n\n+\ncaelitus credita est, supernam maiestatem suis orationibus\nplacare dignetur.\nut autem tuae sanctitati pacis et unitatis\natque concordiae iura plenius patefiant, quosdam religiosissimos\nsacerdotes pacem amplectentes et desiderantes ad sacrissimum\nnostrum peruenire disponat comitatum. ob hanc etenim\ncausam Gratum u. s. sacri nostri consistorii comitem et\nmagistrum scrinii memoriae direximus, cuius praeclaram\nopinionem multis antea notam habemus temporibus. Data\nVII. Id. Septembr. Constantinopoli Magno u. c. cons.\nHORMISDA IUSTINO AUGUSTO. PER GRATUM. Sumptam de\nimperii uestri ortu laetitiam, quam sui apud nos pollentem\nmerito praecedenti quoque geminastis alloquio, reciproca\ndeuotione testati iam tunc secutura praeuidimus, quae nunc\nde ecclesiasticae unitatis affectu caelestis gratiae inspiratione\nsignastis.\nhabes ergo, clementissime imperator, praesentem de\ntali uoto iam gloriam, sed expecta de perfectione perpetuam.\nhaec sunt ualidissima imperii uestri fundamenta, quae in ipso\nnascentis regni principio diuinam uniuersis praeferunt sancta\ndispositione culturam. tenete itaque hanc piae sollicitudinis\ncuram et pro catholicorum pace, sicut coepistis, insistite, quia\ndeus noster, qui uobis hunc tribuit animum, elegit etiam, per\nquos praestet effectum.\nnam et episcoporum uota precesque\nuobis effusas gratanter amplectimur, quia tandem loci sui\n\n\n\n\n\n\nconsideratione commoniti ea desiderant, quae dudum sequi\nuellent sedis apostolicae exhortatio crebra non defuit.\net\nquoniam clementiam uestram id cupere, illos etiam haec\n<di>dicimuÂ» postulare, quae res hactenus ecclesiarum pacem sub\nintentiosa obstinatione diuiserit, nec pietatis uestrae nec illorum\nrefugit uelut latenti causa notitiam.\nquid igitur facere\ndebeant et litteris nostris et libelli, quem direximus. serie\ncontinetur. haec si deo nostro et clementia uestra adiuuante\nsuscipiunt et sequuntur, poterit ad eam, quam maximo desideramus\nardore, perueniri concordiam.\nfilius praeterea noster\nu. s. Gratus sacri consistorii comes et magister scrinii memoriae,\nostendit in se uestrum allegationis suae maturitate\niudicium; cuius mora sensibus uestris eo referente melius\nasseretur.\nHORMISDA IOHANNI EPISCOPO CONSTANTINOPOLITANO. Spiritale\ngaudium directis caritas tua significauit affatibus dicendo, ut\ncatholicae religionis disciplina ordinem suum uestris partibus\ndeo nostro iuuante receperit.\nhaec esse beneficia misericordiae\nsupernae quia dubitet? haec uenerabilis principis tropheis\nadiungi quis ambigat? quia maior ei de hac pace quam de\nquibuslibet proeliis triumphus acquiritur. istius laboris gloria\nnescit occasum, quia ubi deus recte colitur, numquam aduersariorum\ncrescit iniquitas.\ndilectionis tuae confessionem\ngratanter accepimus, per quam sanctae synodi comprobantur,\n\n\n\n\n\n\ninter quas instauratione constitutorum omnium Chalcedonense\nconcilium praedicastis, et catholicorum numero adiungi desiderans\nsancti papae Leonis in diptychis nomen asseueras\nscriptum.\nista laudanda sunt. si perfectionis subsequatur affectus,\nquia recipere Calcedonense concilium et sequi sancti Leonis\nepistolas et adhuc nomen Acacii defendere, hoc est inter se\ndiscrepantia uindicare. quis Dioscorum et Eutychen condemnans\ninnocentem ostendere possit Acacium? quis Timotheum et\nPetrum Alexandrinum et alium Petrum Antiochenum et .\nsequaces eorum declinans, sicut diximus, non abominetur\nAcacium, qui eorum communionem secutus est?\nde caritate\nsiquidem tua meliora dei omnipotentis expectamus auxilio\nhabentes optimae promissionis spem. sicut ad nos quae\ndirexisti tua tecum in ueritate sentiens et ipsa defendens,\nsperans in illo iudicio per ipsa te posse saluari.\npost haec\nquid restat, nisi ut sedis apostolicae, cuius fidem te dicis\namplecti, sequaris etiam sine trepidatione iudicia? igitur\npartibus Orientalibus ostende per te, quod sequantur, exemplum,\nut omnium laus, qui correcti fuerint, tuis laboribus applicetur.\nergo cum magna denunties et fidem beati apostoli Petri te\namplecti significes recte credens in ea salutem nostram posse\nsubsistere, libellum, cuius continentia subter adnexa est, a\ncaritate tua subscriptum ad nos dirige, ut sine conscientiae\nformidine unam communionem, sicut oramus, habere possimus.\npro perso<na> quoque filii nostri Grati u. s. deo nostro gratias\nsine cessatione persoluimus, cuius fides et recta credulitas\nnostrum circa se excitauit affectum: dignus re uera, qui\n\n\n\n\n\n\ntantae curam susciperet actionis et maximi principis ad nos\nmandata perferret.\nEXEMPLUM RELATIONIS IOHANNIS EPISCOPI CONSTANTINOPOLITANI.\nDOMINO MEO ET PER OMNIA DEI AMATORI SANCTISSIMO FRATRI\nET COMMINISTRO HORMISDAE IOHANNES IN DOMINO SALUTEM. Saluto\nuestram sanctitatem, karissime in Christo frater, et salutans\npraedico, quoniam recta fides salua est et caritas fraternitatis\nfirmata est. hoc deus solus potens per studium Christianorum\net piissimorum imperatorum fieri uoluit. scribere igitur\napostolice et rescripta suscipere fraterne dei amore dignemini.\nego enim inquisibili ratione doctrinam sanctorum apostolorum\nsecundum traditionem sanctorum patrum tenens similiter\nhonorem consubstantiali et per omnia sanctae trinitati offero,\nsicut in Nicaea trecentorum decem et octo coetus promulgauit\net in Constantinopoli centum quinquaginta conuentus firmauit\net in Ephesena < CC > concursio firmauit et in Chalcedone\nconuentus catholicus signauit.\nhanc ergo fidem usque ad\nultimum anhelitum per gratias custodiens spiritalibus amplexibus\ntam uestram sanctitatem quam et orthodoxas ecclesias animo\n\n\n\n\n\n\n\n\n\n\namplector tua tecum in ueritate sentiens et una tecum sperans\nin illo die per hanc fidem saluari bona uoluntate patris et\nfilii et spiritus sancti. consubstantiali enim trinitati omnis\ngloria debetur nunc et in saecula saeculorum. omnem in\nChristo fraternitatem, quae cum uestra est sanctitate, ego et\nqui mecum, plurimum in domino salutamus.\nTantum ad satisfaciendum scripsimus, ut et uenerabile\nnomen sanctae recordationis Leonis quondam facti urbis Romae\narchiepiscopi in sacris diptychis tempore consecrationis propter\nconcordiam affigeretur et uestrum benedictum nomen similiter\nin diptychis praedicetur.\nut de omnibus autem satisfiat uestrae\nsanctitati, quoniam pacem uestram amplectimur et de unitate\nsanctarum dei ecclesiarum curamus, rogamus uos pacificos\nuiros destinare et uestrae dignos apostolicae sedis, qui\ndebeant satisfacere et satisfactionem nostram suscipere, ut et\nin hac parte Christus deus noster glorificetur, qui per uos\npacem hanc mundo seruauit. Accepta XIII. Kal. Ianuarias\np. c. Agapiti.\nEXEMPLUM EPISTOLAE IUSTINIANI. Desiderabile tempus, quod\nsummis uotis optauimus, diuina clementia dolores generis\nhumani respiciens largiri dignata est, quo omnes catholici et\ndeo perfecte fideles maiestati eius se ualeant commendare.\nidcirco has ad apostolatum uestrum libera licentia iam mihi\nbeneficio caelesti indulta direxi.\ndomnus etenim noster inuictissimus\nimperator orthodoxam religionem semper ample<cte>ns\n\n\n\n\n\n\nardentissima fide cupiensque sacrosanctas ecclesias ad concordiam\nreuocare mox adeptus est caelesti iudicio infulas\nprincipales, sacerdotibus hic positis denuntiauit, ut pro regulis\napostolicis unirentur ecclesiae.\net magna quidem pars fidei\neat composita deo auctore; de nomine tantummodo Acacii\nuestrae beatitudinis conuenit ordiri consensum. quam ob\ncausam domnus noster serenissimus princeps Gratum uirum\nsublimem, unanimum mihi amicum, cum paginis augustis ad\nsanctitatem tuam transmisit, ut modis omnibus dignetur\nConstantinopolim ad reliqua concordiae componenda uenire.\nsed absque quadam dilatione uestrum expectamus aduentum,\nquem si qua tarditas. quod fieri non debet, forsitan retinuerit,\ninterim uel sacerdotes idoneos destinare festinet, quia totus\nmundus par<tium> nostrarum conuersus ad unitatem moras non\npatitur.\naccelerate ergo, domini sanctissimi, ne uobis absentibus,\nquae debent praesentibus ordinari. scimus etenim\nlitteras uestrae beatitudinis et antecessorum uestrorum ad\nOrientem directas, quid super hac eadem causa contineant.\nut autem nihil praetermittatur, propter causam saepius\nmemoratam ad inuictissimum regem religionis quoque negotium\nfilio uestro uiro sublimi Grato est iniunctum fauente domino\nnostro Iesu Christo.\nHORMISDA IUSTINIANO. Litterarum uestrarum serie religionis\nope pollente deuotionis optatissimae gratulatione suscepta\n\n\n\n\n\n\n\n\ngratias diuinitati retulimus, quia dedistis indicium facile a\nuobis fieri, quod potuissemus hortari. hinc est, quod quia\nsponte laudabilia cupitis, digne <ad> principatus apicem\ngeneris uestri stemmata peruenerunt.\nquapropter insistite et\nreligiosae uiuacitat.is animis imminete, ut quemadmodum pro\nbonae uoluntatis initio genus uestrum meruit culmen imperii,\nin aeterno uobis de perfectione gloria sit triumphi.\nuidete,\nquo desiderio pacis gaudia ludificatus diu mundus exoptet;\nrespicite generalitatis animos uestri praesumptione beneficii\ncerta spe quietis attolli! non est quod se dubietas inserat;\nnon est quod aliquid ambiguitatis accedat, cum testemini,\nquod et nos quidem bene nouimus, accedere ad ecclesiarum\nconcordiam religiosi principis uota.\nquapropter tantae magnanimitati\ngratias agentes quanta possumus petitione deprecamur,\nut Acacii nomen cum sequacibus suis, quod plenae unitatis\necclesiarum impedit gaudium, damnationis ordine sit remotum.\nnos enim conuenientes causae qualitati direximus legatos,\nquibus praesentibus initium, quod dedistis, gaudii possit\nsecundum quae mandatis continentur impleri.\nHORMISDA IUSTINO AUGUSTO. PER GEKMANUM ET IOHANNEM\nEPISCOPOS FELICEM ET DIOSCORUM DIACONES ET BLANDUM PRESBVTERUM. In tantum pro gratia diuinitatis gloriae uestrae\nfamam constat extensam et ita uos suffragante uitae merito\nlaudabiliter mundo contigit innotescere probatissimorum hominum\nopinione uulgante, ut per uos potius credatur dilatum\n\n\n\n\n\n\nculmen imperii quam per imperium uos aliquis dicat agnosci.\ncertum est quidem huiusmodi prouectione uestra pristino\nsplendori accessisse decoris cumulum, sed tenuistis olim\nmoribus principatum.\nsic cum uos per ora gentium impatiens\nsecreti magnitudo diffuderit, ad nos quoque, sicut mysticae\nleguntur scripturae, testimoniis suauitatis uestrae odor aduenit.\net certe, cum late prudentium hominum sententia\nreligiosae uitae uestrae fuerint instituta dispersa, habere non\npotuimus incognitum, quicquid de nobis fuerat mundi attestatione\nuulgatum, quia sicut mediocri laude digna in immensum\nsibi nequeunt uindicare praeconia, ita sine fine praedicandum\nrapitur in populum, quicquid bono fuerit admirationis ornatum.\nuindicat enim sibi quantitatis suae iure magnitudo famae\ntestimonia, quia nesciunt latere miranda.\nhinc est, quod\nprincipatu uobis adoreas publica iura commiserunt. nam, quod\nmeritorum insignia generalitatis facta sunt uota, nemo ita\nrerum arbiter iniquus exstabit, qui passim uos aestimet arches\ninclitae accepisse titulos, cum negari nequeat digne uos\nmeruisse imperii, quorum probitatem mundus agnouit.\nsed\nparum est quamuis iudicio uniuersitatis suscipere loco praemii\niura regnandi; illud magis est admirabile, quod ita uos hominum\nlaudabilitate formatos suscipiunt imperia, ut iudicia sint\ndiuina. non est dubium electos uos uenerabili praedestinatione\ndiuinitatis ad tantae potestatis ornamenta, quos sincerae fidei\ndocumenta circumuolant. uere nobis prophetici spiritus conuenire\nuerba dixerimus: priusquam te formarem in utero,\n\n\n\n\n\n\nnoui te.\nad hanc uos gloriam incomprehensibili supernae\nmaiestatis dispositione procurante obsequium naturae mundo\nprotulit, sub custodia fidei transactae uitae probitas instituit\natque ad imperia clementia diuina peruexit, ob hoc scilicet,\nut tandem aliquando diuisoribus dominici corporis fidei uestrae\nexsecutione compressis ecclesiarum concordia diabolica impedimenta\nsuccideret et uniuersitas de adunatione gauderet. hoc\nreligioni, hoc fidei, hoc serenitati uestrae specialiter caelitus\nmandatur officium, quibus et posse omnia et perficere uidemus\nindultum.\nitaque sicut instituistis lacere, nauate suscepti\noperis munus, quod superna uobis prouidentia uidetis iniunctum.\net uere sic decuit, ut per principem pax debeat\nfieri, quam reuerentia diuinitatis exposcit: date has adsumpti\ndeo nostro oblationes imperii, ut per uos possit pacis fructus\nimpleri. sine dubio quicquid tali facto animae uestrae fuerit\npraestitum, a uobis mundo iudicatur impensum.\nmagnum et\ninaestimabile est, uenerabilis imperator, propter quod adsciti\nestis iudicio diuinitatis. distenduntur ecce uota pacem desiderantium,\ndiuturni temporis tractu maeret ecclesiarum indiuisibilis\ndiscissa communio, non sine gemitu discrepat fraternitas,\ncum circa patrum dogmata uaria sit uoluntas.\naccingite\nergo lumbos uiribus fidei; uidete, cui uos regi diuinitas uelit\nobsequi, quantum sit quod per uos procurat impleri: ecclesiae\nuenerandae corpus, quod propria Christus noster passione\nfundauit, gloriae uestrae adunare factis instituit. non est, quo\nmagis circa uos gratiae supernae maiestas eluceat, quam si\necclesiae corpus per uestrum reparetur officium sanguinis\ndominici redemptione formatum.\nest quidem causae huius\nuetustissima calamitas, sed pro immanitate sui recentissimus\ndolor et tanto Christianis animis fortior gemitus, quanto\n\n\n\n\ntemporibus est dilatus. uidendum uobis est, in quantum\ncottidie antiqui hostis feruescat insania, cum olim causa sit\ndecisa fine sententiae, paci faciat tarditatem et, cum Chalcedonensis\nsynodus et beati papae Leonis constituta placeant,\nquo ad caritatem reuerti uolumus, a certamine non desistat.\nsequuntur, quae dogmatibus praedictis adstricta sunt, et ab\neorum sequacibus, quos praedicta auctoritate damnatos intellegunt,\nnon recedunt. tenent adhuc in complexibus nomen\nAcacii, quem uident iudicio sedis apostolicae merito poenam\nsubisse damnati.\nquis non intellegat simulate dici \\'sanctorum\npatrum sequimur dogmata sed non diligimus facta; quae a\nsancta synodo Chalcedonensi constituta sunt et quae beati\nLeonis epistola continet, fouemus ue<ne>ramur amplectimur,\nsed Acacio, qui damnatorum communionem secutus est, impendimus\nuota\\'?\nsed quid opus est de iudicatis rebus uerba\nfacere, cum nos hortari tantummodo deceat, ut expressa superius\nsimulatione summota sub omni puritate pacem debeant,\na quibus haec dicuntur, optare? apud uos mihi est omnis\ndeprecationis causa, imperator egregie: uos his ac talibus\nreligiosi operis resistite uiuacitate; uobis imminet, ut qui\necclesiasticae concordiae habuistis in priuata uita desiderium,\nsub principatu detis effectum.\nnon fuit, quo magis gratiae\nuestrae cumulus accederet, quam quod uobis diuinitus datum\nest, ut quod semper uoluistis fieri, per uos ad terminum\npossit adduci, nec breue specimen circa uos gratiae diuinitatis\neffulsit, quibus datur posse facere, quod semper optastis.\nquapropter quoniam uobis tantae causae titulum uidetis esse\nseruatum, remouete quicquid ambiguum remansisse creditur\nad plenitudinem gaudiorum.\nnos enim qua decuit affectione\nper Gratum u. 8., cui pro moderatione sui congrue sensimus\n\n\n\n\nofficium legationis iniunctum, litteris uestri principatus acceptis\ncausae magnitudini conuenientes destinauimus uiros Germanum\net Iohannem episcopos et Blandum presbyterum nec non et\nFelicem diaconum, per quos si, quemadmodum praesumimus,\nserenitatis uestrae fauor arriserit, secundum quae mandata\nsunt ecclesiarum adunatione generalitatis possint uota firmari.\nHORMISDA IOHANNI EPISCOPO CONSTANTINOPOLITANO. Reddidimus\nquidem, frater, congruum litteris tuis sub ecclesiastica\nlibertate responsum et, quid in his gratulati fuerimus insertum,\nquid taciturnitate praeteritum, euidenter expressimus, ac licet\ncuncta sensibus tuis nunc crebra legatio, nunc uSu in ecclesia\ndiuturnae conuersationis tuae uetustas infuderit, iuuat tamen\nadhuc latius aperire nostrum repetita <ra>tione consilium, quia\ntunc bene de fidei firmitate disseritur, quando simplicibus\nuerbis conciliandae pacis cupiditas explicatur.\nt desideria quippe\ntua, quibus te ad ecclesiasticam testaris festinare concordiam,\nut haberent partes illae, semper optauimus nec sola uotorum\nambitione contenti usi etiam precibus sumus. uestro sunt\nhaec et mundi testimonio roborata, quae loquimur, quia ut\ncatholicae unitatis reparatio fiat, auctoritatem nostram intemerata\nfidei integritate submittimus. inclinet orationibus nostris aurem\nsuam diuina miseratio, ut quod creditis postulandum, sequamini\net ametis oblatum.\nnobis una causae sollicitudo, una\ncustodia est ita pacem cupere, ut sic religionis, sic uenerabilium\npatrum constituta seruentur; quoniam quae inter se\nconsona credulitate non discrepant, aequum est, ut simili\nobseruatione subsistant.\nsed cur diutius immoramur? scis\n\n\n\n\n\n\nipse, unitatis causa quid exigat; scis ipse, qua uia ad beati\nPetri apostoli debeas uenire consortium. habes itineris tui\nducem, quem te iam sequi asseris, Chalcedone habitum pro\nreligione conuentum. iam te quoque, quod idem amplecti\ntestatus es, beati Leonis redeuntem dogma comitabitur.\nhaec\nsi placent, Acacii defensio damnati non placeat: hoc est,\nquod boni studii a perfectione uota suspendit. sic sunt enim\nilla aduersum dei et legis eius inimicos uenerabilium patrum\ncongregatione disposita, ut quisquis eos communione sequeretur,\niam tunc latam subiret in sua damnatione sententiam.\nnon sunt igitur noua, quae constanter exsequimur, sed temporibus\nillis facta iudicia iusta patrum constitutione seruamus.\nhortamur itaque, frater, et mentem tuam dei nostri misericordia\nadiuuante pulsamus, ut ab omni te haereticorum contagione\nAcacium cum sequacibus suis condemnando disiungens una\nnobiscum dominici corporis participatione pascaris. si nobiscum\nuniuersa praedicas, cur nobiscum non uniuersa condemnas?\ntunc enim nobiscum, quae ueneramur, amplecteris, si nobiscum,\nquae detestamur, horrueris. pax integra nescit aliquam habere\ndistantiam et unius dei uera esse non potest nisi in confessionis\nunitate cultura.\nquapropter salutantes te fraternae\ncaritatis affectu petitionem tuam missis, sicut sperasti, religiosissimis\nuiris Germano et Iohanne episcopis, Felice diacono,\nDioscoro diacono atque Blando presbytero signamus esse completam.\nhi uero quibus fuerint mandatis instructi, ante\nallegationes eorum, si cogites, euidenter agnosces. hi pacem\ntuam sub ea, qua saepe rescripsimus, professione suscipient.\nimple ergo, frater karissime, gaudium nostrum et tuum ad\nnos per eos rectae fidei tuae remitte praeconium, ut per te\nuniuersis detur exemplum.\nHORMISDA IOHANNI EPISCOPO CONSTANTINOPOLITANO. Ea, quae\ncaritas tua destinatis litteris significauit, agnouimus et gratulamur\nad conscientiam nostram fidei tuae indicia peruenisse,\noptantes, ut intentioni tuae, quam rectam esse cupimus,\nplenum deus noster circa ecclesiasticam pacem concedere\ndignetur effectum. cuius spem animo supernae maiestatis\nassumpsimus, quia imperatorem serenissimum ad hoc prouidentia\ndiuina iudicamus electum, ut per eum ecclesiarum\nredintegratio tantis temporibus desiderata proueniat.\nquapropter\nlicet, quae pro fidei unitate facienda sunt, tuae caritatis\nnotitiam latere non possit, legatos tamen direximus, quos\nratio causae poscebat, quibus hortantibus et quae iam pridem\na nobis significata et quae nuper itera<itera> sunt, ad effectum\ndomino nostro auctore perueniant.\nHORMISDA CELERI ET PATRICIO A PARI. Quamuis pro loci\nnostri consideratione de causa fidei catholicae minime tacere\npossimus, tamen ad hanc partem serenissimus princeps magnopere\ndirectis affatibus nostrum incitauit studium, pro cuius\nlegatos uoluntate direximus.\net quia huiusmodi causa filiorum\necclesiae subleuari debet auxilio, salutantes cultu atque honorificentia\ncompetenti poscimus, ut pro ecclesiastica pace allegationes\neorum, qui directi sunt, apud animos serenissimi\nprincipis adiuuetis. siquidem celsitudinis uestrae laborem non\n\n\n\n\n\n\nparua retributio subsequitur, cum omnipotenti deo nos gratias\npersoluere de uestris operibus feceritis.\nHORMISDA PRAEFECTO PRAETORIO THESSALONICENSI ET CETERIS\nILLUSTRIBUS A PARI. Licet pro causa ecclesiastica numquam\nsollicitudo nostra cessauerit, tamen imperatoris serenissimi\nsacris affatibus promptius incitati legatos cum caelestis misericordiae\nfauore direximus, quorum officio bona, quae de principis\nmente praesumimus, impleantur.\net ideo salutantes\namplitudinem uestram cultu et honore, quo dignum est,\nposcimus, ut pro redintegratione fidei uestrum commodetis\nstudium nec tantis fidelium tardari uota temporibus permittatis,\nquia non est dubium celsitudinem uestram fructum tantae\nlaudis acquirere, si per eam, quae ab omnibus bonis optantur,\ndei nostri misericordia operante proueniant.\nHORMISDA IUSTINIANO ILLUSTRI. Magnitudinis uestrae litteras\nsanctae fidei plenas amore suscepimus, quibus ad exercendam\napud uos praedicationis apostolicae firmitatem oportunitatem\nnobis prouenisse diuinitus nuntiastis. unde insufficienter domino\nnostro agimus gratias, qui ad tam praeclara remedia et tempus\nuobis et animum dedit.\net nos quidem ista desuper agnoscimus\nordinari, postquam ei detulit diuina maiestas imperium,\nqui se ad componendam ecclesiarum pacem iudicat ordinatum.\nergo restat, ut uniuersi episcopi partis Orientalis iuxta libelli\n\n\n\n\n\n\n\n\nseriem ad correctionis peruenisse se testentur effectum.\npatet uenerandae uia concordiae, notata sunt optatae remedia\nsanitatis: sacerdotes, qui catholicam pacem desiderant, professionem\ncatholicam non recusent. non enim opus est partibus\nerrorem corrigi sed radicitus amputari. insistite igitur, sicut\ncoepistis, ut merces apud deum uestra, quae de boni operis\ninchoatione habet initium, de perfectione consequatur effectum.\nanimum quidem uestrum talem missa ad nos testantur alloquia,\nut ad plenitudinem boni propositi non multum indigeatis\nhortatu: nostri tamen desiderii ea, quae spem dedit, ratio\namplius accendit ardorem et auidius gaudia impleri cupimus,\nquae instare iam diuinitus arbitramur. hinc <est>, quod beatum\nPetrum apostolum cotidie suppliciter obsecramus, ut uobis,\nper quos integrari membra sua sancta iam sperat ecclesia,\net effectum deus celerem et salutem tribuat longiorem.\nnos\nquidem nestris animis obsequentes uiros direximus ad solidandam\nsub apostolicae dispositionis ordinatione concordiam:\nuestrum est, ut sicut nos bonae intentioni deesse noluimus,\nita eos ad nos optatum referre faciatis effectum.\nmunus\nuestrum ueneranda sacraria susceperunt: quod amplius beato\nPetro apostolo facietis acceptius, si per uos optatam ecclesiae\nreceperint unitatem.\nHORIMSDA THEODOSIO ARCHIDIACONO CONSTANTINOPOLITANO ET\nUNIUERSIS CATHOLICIS A PARI. Gratias misericordiae diuinae\ncompetenter exsoluimus, quae fidem uestram diu laborare\nnon passa est. nam tempus oblatum est, quo filios, milites\nsuos, catholica recuperare possit ecclesia. quae enim\n\n\n\n\n\n\nmaior animum nostrum potest obtinere in<cun>ditas quam\nmalorum commemorata depulsio?\ngaudiis praesentibus compensate\nafflictionis incommoda, quia deus noster, qui remedio\nfuit, aduersis opprimi caritatem uestram noluit sed probari.\nnam si transacti temporis mala cum praesenti, quae diuina\nesse non ambigitur, retributione compensetis, quis dubitat\nampliora uos praemia consecutos, quam nocere potuisset\naduersitas?\net quamuis pro statu fidei catholicae numquam\nsollicitudo nostra cessauerit, tamen serenissimi principis sacris\naffatibus incitati legatos destinare curauimus, quorum officio\ndeo auctore in his, quae saepe mandauimus, subsequi non\ndubitamus effectum.\net ideo competenter enitere, ut ecclesiae\ncatholicae hoc praecipuum uestrae liberationis munus possitis\nofferre, quatenus repulsis omnibus, quae hactenus nocuerunt,\nin una quam semper optauimus communione gratulantes deo\nnostro laudes referre sine cessatione possimus.\nHORMISDA EUFIMIAE AUGUSTAE. Ecclesiarum pax iam caelesti\nordinatione componitur, cum uos ad imperium deus elegit,\napud quos esse integrum semper religionis suae cognouit\naffectum. nam sicut in priuata uita deum semper recto dogmate\ncoluistis, ut de religionis concordia cogitetis, et multa\nquidem inter ipsa imperii uestri primordia facta sunt, quae\nspem nobis correctionis integrae pollicentur.\nunde, quia in\nuobis amorem feruere fidei gratulamur, agentes deo gratias\ncotidie pro uobis beato Petro apostolo supplicamus, ut uotis\nuestris apud dominum suffragetur et cursum bonae uoluntatis\nadimpleat. nec dubium est diuinis uos auxiliis adiuuari, quia\ntanto religionis studio mandatis caelestibus oboeditis.\nninc\n\n\n\n\n\n\nest, quod quia sanctum coniugii uestri constat esse propositum,\nhas fiducialiter ad uestram clementiam litteras destinamus,\nut per uos ad perficiendam ecclesiae pacem mariti uestri\npietas amplius incitetur.\nmagnum opus arripuistis, magna\nuobis causa commissa est. per uos enim populos Christus uult\nad ecclesiae foedera reuocare, quos per se uoluit a morte\nredimere. magna etiam uestro sexui parata est laudis occasio,\nsi uobis instantibus ecclesiae suae Christus, quae diuisa\nfuerant, membra coniungat.\nnec enim maior est gloria, quae\nhumanae salutis lignum scrutata est et sola crucem, quam\nomnis ue(ne>ratur mundus, inuenit: superabitis quin immo\nillius merita, quia ecclesiae unitas per illam suum inuenit\nsignum, per uos est habitura remedium.\nagat igitur iugalis\nuestri religiosa clementia, ut fratres et coepiscopi nostri sub\neo libelli tenore, quem dudum misimus, fidem suam dignentur\nadserere, quatenus perfecta possit esse, quae est inchoata, correctio.\nquia irrita est quaelibet in cultura dei confessio, cui deest\nfidei plenitudo. hoc enim, quod a reliquis fieri poscimus, a\nmultis iam sacerdotibus constat effectum et unitas esse iusta\nin communione non poterit, si non fuerit in reuersione\nseruata.\nHORMISDA ANASTASIAE ET PALMATIAE A PARI. Bonae uoluntatis\nstudium diuinae semper comitatur prosperitatis effectus.\ndei nostri prouidentia temporis facultas oblata est, in qua\npro fidei uestrae praemio debetis adniti.\nde superna primitus\nmisericordia, deinceps de conscientia clementissimi principis\npraesumentes legatos pro religionis catholicae causa direximus,\n\n\n\n\n\n\nper quos amplitudinem uestram debitae reuerentiae salutamus\nofficio, postulantes, ut pro ecclesiasticae redintegratione concordiae\nuestrum laborem atque operam non negetis, quatenus\ncum repulsis remotisque his, quos apostolicae sedis damnauit\nauctoritas, ad unam, quae recta est, communionem plebs\nChristiana redierit, beatum Petrum apostolum, pro cuius fide\nnitimur, in uestris habere possitis actibus adiutorem.\nCum deo propitio partes Orientales fueritis ingressi, si qui episcopi\nuobis occurrerint et libellum, cuius continentiam percepistis,\na se subscriptum offerre uoluerint, suscipite eisque praebete\nsanctae communionis consortium.\nsi uero occurrentes episcopi\neo, quo superius diximus, ordine profiteri noluerint, a uobis\nequidem sub sacerdotali affectione tractentur, sed neque uobis\nsit cum his mensa communis neque ab his uel uictualia\npraesumatis accipere nisi tantum subuectionem, si causa\npoposcerit, et hospitalitatem, ne credant se omnino fastidiose\ndespectos.\ncum autem Constantinopolim deo iuuante ueneritis,\nin ea succedite, quam imperator praebuerit, mansione et nullum\nad salutationem uestram prius permittatis accedere exceptis\nhis, quos ipse miserit imperator aut quos nostrae communionis\nesse cognoscitis, donec ipsum principem uideatis.\ncui praesentati salutantes litteras nostras offerte, suggerentes\nmagnum nos de eius imperio gaudium percepisse et nimium\ngratulari, quod eum deus omnipotens ad hoc iuxta eius sacras\nlitteras * *, ut secundum ea, quae sunt ab apostolicae sedis\n\n\n\n\nconstituta praesulibus, deo auctore et regno eius adnitente\necclesiarum et pax et unitas <tantis> temporibus desiderata\nproueniat.\nqui si uos hortatus fuerit, ut Constantinopolitanum\nuideatis episcopum, intimate uos praefinita habere, quae\netiam ab eis saepe sint cognita: quae ab uniuersis episcopis\ncatholicam communionem amplectentibus professio debeat\ncelebrari. haec si episcopus Constantinopolitamus implere\nparatus est, ei gratanter occurrimus; si uero sedis apostolicae\nadhortationem sequi contemnit, quid necesse est, ut ad occasionem\ncontentionis salutatio nostra proficiat, quibus non est\ndisputationis aut certaminis causa <in> mandatis?\nsi uero\nimperator sibi aperiri uoluerit, quid sit quod ab episcopo\nfieri postuletis, formam libelli, quam portatis, ostendite.\nquod si\nde anathemate Acacii consentiens successores eius dixerit\nrecitandos ob hoc, quod propter defensionem Chalcedonensis\nsynodi aliqui eorum fuerint exilio deportati, insinuabitis nihil\nuos de libelli posse forma decerpere, in qua sequaces damnatorum\npariter continentur.\nsed si eos ab hac non potueritis\nintentione deflectere, saltem hoc acquiescite, ut anathematizato\nspecialiter per libellum, quem uobis dedimus, Acacio de\n<suc>cessorum eius nominibus taceatur abrasis eorum de diptychorum\ninscriptione uocabulis. quo facto episcopum Constantinopolitanum\nin nostram communionem accipite.\nlibellum\nuero uel episcopi Constantinopolitani uel aliorum, quos uos\nsuscipere deo uolente contigerit, primo agite, ut praesente\npopulo recitetur. quod si hoc fieri non potuerit, saltem in\nsecretario praesentibus clericis et archimandritis relegatur.\nI haec omnia si deo fuerint uolente completa, imperatorem\nrogate, ut destinatis sacris per metropolitanos episcopos\nadiunctis ipsius episcopi litteris innotescat episcopum Constantinopolitanum\nsuo quoque consensu celebrata professione,\n\n\n\n\nquam sedes apostolica destinauit, in unitatem communionis\nfuisse susceptum. quibus litteris etiam ipsos hortetur similia\nprofiteri.\nquod si in hac parte imperator aliquid difficultatis\nattulerit, episcopus Constantinopolitanus directis praeceptionibus\nepiscopis suis paroecialibus uel ceteris metropolitanis praesentibus\neis, qui a uobis pariter directi fuerint, quid ipse fecerit,\ninnotescat. quod ab eo modis omnibus uos oportet exigere,\nut facti huius testimonio peragrante etiam uniuersos, uel qui\nlonge sunt positi, latere non possit.\nDOMINO MEO PER OMNIA SANCTISSIMO ET BEATISSIMO FRATRI ET\nCOMMINISTRATORI HORMISDAE IOHANNES IN DOMINO SALUTEM. Redditis\nmihi litteris uestrae sanctitatis, in Christo frater karissime,\nper Gratum clarissimum comitem et nunc per Germanum\net Iohannem reuerentissimos episcopos, Felicem et Dioscorum\nsanctissimos diaconos et Blandum presbyterum laetatus sum\nde spiritali caritate uestrae sanctitatis, quod unitatem sanctissimarum\ndei ecclesiarum secundum ueterem patrum requiris\n\n\n\n\n\n\n\n\n\n\ntraditionem et laceratores rationabilis gregis Christi animo\nrepulsare festinas.\ncertus igitur scito, per omnia sanctissime,\nquia secundum quod uobis scripsi tua tecum in ueritate\nsentiens omnes a te repudiatos haereticos renuo et ego pacem\ndiligens. sanctissimas enim dei ecclesias, id est superioris\nuestrae et nouellae istius Romae, unam esse accipio; illam\nsedem apostoli Petri et istius augustae ciuitatis unam esse\ndefinio; omnibus actis a sanctis istis quattuor synodis, id est\nNicaeae Constantinopoli et Ephesi et Chalcedone, de confirmatione\nfidei et statu ecclesiae adsentio et nihil titubare de\nbene iudicatis patior sed et conantes aut enisos usque ad\nunum apicem placita <ea>rum perturbare lapsos esse a sancta\ndei generali et apostolica ecclesia scio et tuis uerbis recte\ndictis euidenter utens per praesentia scripta haec dico, quia\nprima salus est rectae fidei regulam custodire et a patrum\ntraditione nullatenus deuiare, quia non potest domini nostri\nIesu Christi praetermitti sententia dicentis: tu es Petrus\net super hanc petram aedificabo ecclesiam meam.\nhaec quae dicta sunt, rerum probantur effectibus, quia in\nsede apostolica inuiolabilis semper catholica custoditur religio.\nde hac igitur fide non cadere cupientes et patrum sequentes\nin omnibus constituta anathematizamus omnes haereses, praecipue\nNestorium haereticum, qui quondam Constantinopolitanae\nurbis fuit episcopus, damnatum in concilio Epheseno a beato\n\n\n\n\n\n\nCaelestino papa urbis Romae et a uenerabili uiro Cyrillo\nepiscopo Alexandrinae ciuitatis, et una cum illo anathematizamus\nEutychen et Dioscorum Alexandrinae ciuitatis episcopum\ndamnatos in sancta synodo Chalcedonensi, quam uenerantes\nsequimur et amplectimur, quae sequens sanctam synodum\nNicaenam apostolicam fidem praedicauit.\nhis coniungentes\nTimotheum parricidam Elurum cognominatum anathematizamus\net huius discipulum et sequacem in omnibus Petrum Alexandrinum\nsimiliter condemnantes, anathematizamus similiter\nAcacium quondam Constantinopolitanae urbis episcopum complicem\neorum et sequacem factum nec non et perseuerantes\neorum communioni et participationi: quorum enim quis eorum\ncommunionem amplectitur, eorum et similem adiudicationem\nin condemnatione consequitur. simili modo et Petrum Antiochenum\ncondemnantes anathematizamus cum sequacibus suis\net omnibus supra scriptis.\nunde probamus et amplectimur epistolas\nomnes beati Leonis papae urbis Romae, quas conscripsit\nde recta fide. quapropter, sicut praediximus, sequentes\nin omnibus sedem apostolicam et praedicamus omnia, quae\nab ipsa decreta sunt, et propterea spero in una communione\nuobiscum, quam apostolica sedes praedicat, me futurum, in\nqua est integra Christianae religionis et perfecta soliditas,\npromittens in sequenti tempore sequestratos a communione\necclesiae catholicae, id est in omnibus non consentientes sedi\napostolicae, eorum nomina inter sacra non recitanda esse\nmysteria. quod si in aliquo a professione mea deuiare\n\n\n\n\n\n\ntemptauero, his quos condemnaui et per condemnationem propriam\nconsortem me esse profiteor.\nhuic uero professioni subscripsi\nmea manu et direxi per rescripta tibi Hormisdae sancto et\nbeatissimo fratri et papae magnae Romae per supra scriptos\nGermanum et Iohannem uenerabiles episcopos et Felicem et\nDioscorum diaconos et Blandum presbyterum.\nET ALIA MANU:\nIohannes misericordia dei episcopus Constantinopolitanae\nnouellae Romae hac mea professione consentiens omnibus\nsupra dictis subscripsi sanus in domino. ora pro nobis, sanctissime\net beatissime frater. Data mense Martio die XXVIII.\nindict. XII. Constantinopoli domno Iustino perpetuo Augusto\net Eutharico u. c. conss.\nUICTOR IUSTINUS PIUS FELIX INCLITUS TRIUMPHATOR SEMPER\nAUGUSTUS HORMISDAE SANCTISSIMO AC BEATISSIMO ARCHIEPISCOPO\nET PATRIARCHAE. Scias effectum nobis, pater religiosissime,\n\n\n\n\n\n\nquod diu summis studiis quaerebatur; noueris patefactum\net antequam aduenerint, qui a uobis destinati sunt, quod\nIohannes uir beatissimus antistes nouae Romae nostrae una\ncum clero eius uobiscum sentiunt nullis uariantes ambiguitatibus,\nnullis diuisi discordiis; scias libellum ab eo subscriptum,\nquem offerendum iudicaueras sanctissimorum patrum concilio\ncongruentem.\nomnes concurrunt alacri opere ad suscipienda\nuota tam uestrae quam Constantinopolitanae sedis, quos\nueritatis coruscus fulgor illuminat; omnes accelerant libentissime,\nquos oblectat uia dilucida, sequuntur scita patrum\nsanctissima, leges probatissimas, et consiliis quorundam\nfirmatis, qui rectum tenebant tramitem, aliorum correctis,\nqui uagabantur incerti, in eo res colligitur, ut unitatem\nindiuiduae trinitatis ipsi quoque unitate colant mentium.\nnegatum est inter diuina mysteria memoriam in posterum\nfieri pro tenore libelli, quem diximus, Acacii praeuaricatoris\nquondam regiae huius urbis episcopi nec non et aliorum\nsacerdotum, qui uel primi contra constituta uenerunt apostolica\nuel successores erroris facti sunt nulla usque ad ultimum\ndiem suum paenitentia correcti.\net quoniam omnes nostrae\nregiones admonendae sunt, ut exemplum imitentur ciuitatis\nregiae, destinanda ubique principalia praecepta duximus: tanto\nflagramus religionis officio, tanto affectamus studio pacem\ncatholicae fidei pro remuneranda caelitus pace nostrae rei\npublicae, pro conciliando subiectis meis superno praesidio.\nquid enim gratius reperiri potest, quid iustius, quid illustrius,\nquam quos idem regnum continet eiusdemque fidei cultus\nirradiat, eos non diuersa contendere sed collectis in eodem\nsensibus instituta uenerari non humana mente lata sed diuini\nprudentia spiritus?\noret igitur uestrae religionis sanctitas, ut\n\n\n\n\nquod peruigili studio pro concordia ecclesiarum catholicae\nfidei procuratur, diuini muneris opitulatio iugi perpetuitate\nseruari annuat. Dat. X. Kal. Maias Constantinopoli.\nDOMINO MEO PER OMNIA SANCTO ET DEO AMABILI FRATRI ET\nCOMMINISTRO HORMISDAE IOHANNES IN DOMINO SALUTEM. Quando\ndeus propria mirabilia in suis operatur, tunc oportet ea, quae\ndiuinis litteris continentur, ipsis scripturae uocibus fiducialiter\nexclamare: quis loquetur potentias domini aut\nauditas faciet omnes laudes eius in omni tempore?\necce enim talem pium principem Romanae rei publicae suscitauit,\nquali multo ante et catholica indigebat ecclesia et\nomne genus hominum uidere cupiebat, ideoque ita etiam cornu\ngratiae super eum caelitus declinauit, ut affluenter in sacrum\neius caput misericordia funderetur, omnesque annuntiationis\neius tempore cum magna uoce deum omnium principem\nglorificauerunt, quoniam talem uerticem meis manibus tali\ncorona decorauit.\nis ergo maximus imperator primam suorum\ncertaminum palmam deuicto inimico euidenter ostendit;\nsecundum uirtutis eius meritum: adunationem sanctissimis\necclesiis sapientissime comparauit; regni eius tertium bonum:\ndissipata coniunxit et pacem mundi sapientissime procurauit.\nidcirco in omnibus deo magno gratiam referens cuncta\n\n\n\n\n\n\n\n\nsapientissime gubernanti annuntiare tibi pacem pacis filio non cunctaui,\nin omnibus deo amantissime, ut illud gaudium salias, quo\nDauid quidem secundum legem in arcae dei reuocatione figuraliter\nexultabat, apostoli uero per gratiam ueraciter laetabantur.\ngaude itaque in domino gaudium tuae conueniens\nsanctitati et scribe ea, quae uestrum benignum animum decent,\nhomo dei! nam, quae fuerant diuisa, coniuncta sunt et dispersa\ncollecta sunt et. quae longe erant, sibi inuicem adunata sunt et,\nsicut oportet dicere et olim scripsi, utrasque ecclesias tam senioris\nquam nouae Romae unam esse euidenter intellegens et utriusque\nearum unam sedem recte esse definiens indiuisibilem adunationem\net utriusque nostrum consonam confirmationem cum\niudicii integritate cognosco.\nunde rogo deum semper eam\ninseparabilem permanere orationibus sanctorum apostolorum\net tuae precibus sanctitatis, per quas donari nobis et uniuerso\nmundo clementissimum et Christianissimum principem Iustinum\net piissimam eius coniugem, nostram autem filiam, Eufimiam\nin pace multis temporibus comprecatur, per omnia beatissime\net karissime frater.\ngauisi igitur de praesentia reuerentissimorum\nepiscoporum nec non et clericorum uestrorum gratias\nagimus, quoniam secundum petitionem nostram tales pacificos\nuiros et uestrae dignos sedis apostolicae destinastis regulam\npatrum sine confusione seruantes fidemque indiuisam custodientes.\nquorum amplectentes in omnibus mentem cuncta per\neos ad satisfactionem uestrae egimus sanctitatis.\nomnem in\nChristo fraternitatem, quae cum uestra sanctitate, ego quoque\net mei plurimum salutamus.\nDOMINO MEO SANCTISSIMO HORMISDAE PRIMAE ARCHIPONTIFICI ET\nPAPAE URBIS ROMAE IVSTINIANUS COMES. Uenerandae sanctitatis\nuestrae praedicatio regularum, quae Christo deo pro\necclesiarum pace et pro plebis concordia iugiter supplicat,\nquicquid nunc per beatissimos suos sacerdotes annuit pera.\ngendum, propitia diuinitate cuncta effectui sociata sunt nulla\nprorsus quorundam ualente discordia.\nigitur uestris sacris\norationibus ac praeceptionibus orthodoxorum fide muniti\nsupplices petimus, uti pro sanctissimo Augusto nostro, totius\nfidei fautore, proque eius re publica, pro nobis quoque mandatorum\nuestrorum custodibus aeterno regi consueti impetrabiles\npreces offerre dignemini nosque uobis fideliter supplices\nuestris salutiferis rescriptionibus uisitare.\nDOMINO MEO BEATISSIMO ET APOSTOLICO PATRI HORMISDAE\nARCHIEPISCOPO UNIUERSALI ECCLESIAE POMPEIUS. Sanctis beatitudinis\nuestrae precibus omnipotentis dei pietas exorata tantae\nnobis fidei principem condonare dignata est, ut religiosissimis\nclementiae eius meritis redintegratio pacis ecclesiasticae, quae\nuotis omnium fidelium poscebatur, iure uideatur esse collata.\nin cuius rei prouentu solidissima principatus sui fundamenta\n\n\n\n\n\n\nsancti spiritus operatione constituit, quae tantum robur\nobtinent stabilitatis inuictae, quantum actionis excellentia\nunica et admirabilis aestimatur.\net ideo reuerendam uestri\npontificatus beatitudinem cultu reciprocantis alloquii salutantes\nquaesumus, ut magis magisque pro clementissimi atque\ninuictissimi domni nostri principis prosperitate orare dignemini,\nquatenus ineffabilis omnipotentis dei pietas sua dona, in\nquibus etiam fructus uestrae agricolationis exuberat, iustis\ngratiae opitulatione custodiat, nobis quoque filiis uestris\nspiritali uobis conglutinatis affectu, quos huius operis maxime\nsemper sollicitudo constrinxit, suffragatrix intercessio sanctimonii\npontificalis adsistat.\nDOMINO BEATISSIMO PATRI HORMISDAE IULIANA ANICIA. Precibus\nuestrae beatitudinis aduentu legatorum principalis sedis\napostolicae elisis erroribus haereticorum unitate fidei catholicae\nconuenimus, congr〈eg〉ati simul ad ubera materna ecclesiae\nin die sanctae resurrectionis.\nquapropter stilo uenerationis\nalloquentes sanctitatem uestram admonemus, ut intimetis\ndestinatis a uobis reuerentissimis uiris nullo modo abscedere,\nantequam, sicut peruideritis, ut oportet, firmentur ea, quae\nbene disposita sunt ab eis, ut amputatis omnibus reliquiis\ntransiti erroris impendiis uestrae beatitudinis roborata unitas\nad effectum perpetuum deducatur.\nDOMINO SANCTO ET BEATISSIMO PATRI PATRUM HORMISDAE ARCHIEPISCOPO UNIUERSALI ECCLESIAE ANASTASIA. Diuini muneris\nilluxisse nobis gratiam merito profitemur, apostolatus uestri\nreuerentiam in sancto corde nostri tenere memoriam paginali\nadsertione noscentes; ueraci namque spe confiditur supernae\nmisericordiae propitiationem de pontificali intercessione subsistere,\ndomine beatissime et apostolico honore suscipiende\npater.\nperuigiles uestrarum orationum excubiae et miranda\nuictoriosissimi principis fides splendore catholico semper\nirradians diu expetitam sacrosanctis ecclesiis concordiam pacis\nrestituit, quam omnibus triumphis suis solidissime firmatis\ninuictum iure exultat praetulisse uexillum, ideoque illibata\nuestrae paternitatis sanctimonia pro incolomitate atque prosperitate\npraedicti domni nostri Augusti uota precesque\nomnipotenti deo offerre indesinenti continuatione persistat, ut\nineffabilem tantorum bonorum gratiam, quam ipse piis eius\nsensibus inspirauit, ad futurae quoque beatitudinis profectum\nconseruare dignetur.\ndomno etiam lugali filio uestro et mihi\npeculiari cultrici uestrae cum subole, quam nobis dominus\ndonare dignatus est, a uestro pontificatu oratio benigniter\nimpendatur, cuius suffl\\'ag<at)ione diuini fauoris protectio nobis\nclementer adspiret.\nDOMINO SANCTO BEATO PRAEDICABILI ET ADORANDO APOSTOLICO\nPATRI HORMISDAE PAPAE URBIS ROMAE HUMILIS FAMULUS TUUS\nTHEODORITUS. Meae quidem exiguitatis non esset tam magna\npraesumere et ad uestrum pium et sanctum apostolatum\npusilli sermone praesentes paruulas destinare paginas. sed\nquia pro insita uobis humanitate, pio propitiationis animo\nomnia nutu diuinitatis protegere constituti, lucidum diem et\ntotius festiuitatis repletum omni reddidistis mundo et omnia\nuestris praedicandis precibus ad pristinum unitatis reuocastis\nstatum et in unum concordare uel subiugare uestris praedicabilibus\net adorandis meritis annuistis:\nideoque, etsi meis\nobrutus iniquitatibus et ab eis undique oppressus, ex ipsis\nrecreatus infernis recurrente ad gloriosa uestigia uestra\nconfamulo meo uiro religioso Pullione usurpaui me tam per\neum quam etiam his paruulis et exiguis uestris praedicandis\net adorandis repraesentare uestigiis, diuinum omnibus uiribus\nexorans fauorem et clara uoce cum omnibus omnino cantans:\ngloria inexcelsis deo etin terra pax et in hominibus\nbonae uoluntatis,\nqui pro sua incomprehensibili pietate\nuestris mirificis precibus omnia illuminauit et liberauit et\nlucidum et totius festiuitatis repletum diem in toto orbe uestris\ndeo dignis precibus praestitit et ab omni iniquitate exiguit et\nomnem nodum colligationis absoluit et omnem semitam aperuit.\nhanc itaque gratulationis repletam pio uestro precem offerens\napostolatui deprecor, uti pro meae flebilitatis exiguitate\nuestris piis precibus memores esse dignemini, domini sancti\nbeati apostolici patres. Accepta XIII. Kal. Iul. per\n<Pullionem> Eutharico cons.\nIneffabilis dei omnipotentis misericordia et pietas eius,\nquam super humanum genus clementer effundit, humanis\nuiribus aestimari non potest nec sermonibus explicari, sed\nsufficit eius tantum mirabilia deuotis sensibus admirari et\nscire omnia bona de eius tantum gratiae pendere remediis.\nest ista cottidiana probatio; audacter tamen praesumo dicere,\ndomine meus beatissime papa, quia praesens causa praeterita\ncuncta transcendit, quam deus uestris temporibus et meritis\nreseruauit.\nquid in Aulona sit actum, quid Scampis, quid\nLignido . fuerit secutum, anteriore significatione suggessi.\nad Thessalonicam peruenimus. quas intentiones habuerimus\ncum episcopo Thessalonicensi et quae dicta fuerint uel etiam\nconstituta, harum portitoris uiua insinuatione discetis; quod\ntamen non oportet praeterire silentio, insinuare non differo:\npost multa certamina praefatus episcopus ratione conuictus\nlibellum subscribere uoluit; sed quia episcopi, qui sub eius\nsunt ordinatione constituti, omnes non aderant, in praesenti\nhoc conuenit, hoc promisit, ut post dies sanctos uno ex nobis\na sede Constantinopolitanae urbis directo congregatis episcopis,\nqui in eius sunt dioecesi constituti, libellum subscriberent.\n\n\n\n\n\n\nquod cum dei adiutorio credimus esse complendum. haec\nsunt Thessalonicae constituta.\nuestns orationibus commendati\nad Constantinopolitanam peruenimus ciuitatem secunda\nferia hebdomadis authenticae. decimo ab urbe praedicta\nmiliario sublimes et magnifici uiri nobis occurrerunt, inter\nquos sunt magister militum Uitalianus, Pompeius et Iustinianus;\nsecuti sunt et alii senatores multique, < qui > catholicae\nfidei calore ac desiderio redintegrandae pacis ardebant. quid\nplura ? cum summis paene omnium gaudiis ingredimur ciuitatem.\nalia die, quod est tertia feria, piissimi principis praesentamur\naspectibus. cunctus illic aderat senatus, in quo conuentu\nerant et episcopi quattuor, quos episcopus Constantinopolitanus\npro sua persona direxerat. obtulimus beatitudinis uestrae\nlitteras, quas clementissimus princeps cum grandi reuerentia\nsuscepit. dicta sunt, quae ante examinationem causae oportuit\nintimare; mox causa coepta est.\nhortabatur nos clementissimus\nimperator hoc dicens: \\'uidete ciuitatis huius episcopum et\ninuicem uobis pacifico ordine reddite rationem\\'. nos e contra\nrespondimus: \\'quid imus ad episcopum certamina facere?\ndomnus noster beatissimus papa Hormisda, qui nos direxit,\nnon nobis praecepit certare. sed prae manibus habemus\nlibellum, quem omnes episcopi uolentes sedi apostolicae\nreconciliari fecerunt: si praecipit pietas uestra, legatur, et si\nest in ipso, quod ignoretur aut uerum esse non creditur,\ndicant et tunc ostendimus nihil extra iudicium ecclesiasticum\nin eodem libello esse conscriptum, aut si illi possunt docere,\nquia non conuenit religioni catholicae, tunc nobis incumbit\nprobare*.\nrelectus est libellus sub conspectu principis et\nsenatus. nos statim subiunximus: \\'dicant praesentes quattuor\n\n\n\n\nepiscopi, qui adsunt pro persona Constantinopolitani episcopi,\nsi haec, quae in libello leguntur, gestis ecclesiasticis\nminime continentur !* responderunt omnia uera esse.\npost\nquae nos subiunximus: (domne imperator, et nobis grandem\nlaborem episcopi abstulerunt et sibi conuenientem rem fecerunt\ndicere ueritatem). mox clementissimus imperator his, qui\naderant, dixit episcopis: \\'et si uera sunt, quare non facitis?\\'\nsimiliter et aliquanti de ordine senatorio dixerunt: (nos laici\nsumus. dicitis haec uera esse: facite, et nos sequimur\\'.\nintermissa quarta feria episcopus Constantinopolitanus in\npalatio consuscepit a nobis libellum et inprimis quasi temptauit\nepistolam potius facere quam libellum. sed non post\nmulta certamina hoc conuenit, prooemium modicum facere et\nsubiungere mox libellum, quemadmodum uestra beatitudo\ndictauit. subscriptio ab eodem facta est libello conueniens,\nsimiliter et datarium, cuius exemplaria et graece et latine\napostolatui uestro direximus.\npost factum libellum nomen\nAcacii de diptychis est deletum, similiter et Flauitae, Eufimi,\nMacedonii et Timothei, et non solum hoc in ipsa sola ecclesia,\nin qua episcopus manet, uerum etiam per omnes ecclesias\ncum grandi diligentia deo adiutore suggerimus fuisse factum.\nsimiliter deleta sunt de diptychis Zenonis et Anastasii nomina.\nepiscopi diuersarum ciuitatum, quanti inuenti sunt, libellum\nsimiliter obtulerunt et cum grandi cautela suggerimus\ncustoditum, ne quis nobiscum communicaret episcopus, qui\nlibellum primitus non dedisset. pari modo et omnes archimandritae\nfecerunt. apud quos archimandritas et certamina\nnos habuisse suggerimus dicentibus illis: (sufficit, quia archiepiscopus\nnoster fecit; nos factum eius sequimur\\'. quid\namplius? post multa certamina ipsi quoque ratione conuicti\nlibellos modis omnibus obtulerunt.\npost haec omnia in\n\n\n\n\necclesia deo iuuante processimus, sed qualia gaudia facta\nsint unitatis, quemadmodum deus benedictus sit, quae laudes\nquoque beato Petro apostolo et uobis relatae sint, ipsius\nactionis consideratione perspicitis, quod mea lingua non ualet\nexplicare.\nnihil est subsecutum secundum nota inimicorum,\nnon seditio, non effusio sanguinis, non tumultus, quod ueluti\nterrentes inimici antea praedicabant. ipsi quoque ecclesiastici\nConstantinopolitani admirantes et deo gratias referentes dicunt\nnumquam se meminisse nullis temporibus tantam populi\nmultitudinem communicasse.\nhis adimpletis etiam clementissimus\nimperator ad beatitudinem uestram sua scripta subiunxit\nordinem rei gestae significans, similiter et uir reuerentissimus\nIohannes Constantinopolitanae ciuitatis antistes. noueris etiam\net sacra generalia esse <e>dicta atque credimus deo propitio et\nuestris sanctis orationibus per uniuersas prouincias quantocius\ndestinari. haec Constantinopoli gesta sunt.\nest nunc de\nAntiochena ecclesia tractatus et ideo adhuc laboratur, quia\nnecdum persona congrua est electa. oret ergo beatitudo uestra\nintentius, ut deus, qui uestris precibus exoratus Constantinopolitanam\necclesiam apostolicae sedi restituit, ipse et dignam\npersonam donet in Antiochia ordinandam et assiduas adunet\necclesias.\nrescribe<re> episcopo Constantinopolitano si uidetur\nbeatitudini uestrae, facite mentionem damnationum Seueri et\nilloram, quos nominastis in epistola illa, quam scripsistis ad\nsecundam Syriam per Iohannem et Sergium monachos. hoc\nipsum et ad imperatorem rescribentes si feceritis, uidetur\nmihi necessarium esse......\nHORMISDA IUSTINO AUGUSTO. Lectis clementiae uestrae\npaginis, quae restitutam fidei concordiam nuntiabant, in\ndiuinae laudis canticum mens totius ecclesiae laeta prorupit,\nquo canitur: gloria in excelsis deo et in terra pax\nhominibus bonae uoluntatis!\nhuius igitur hymni\nfiducia dignam fidelibus meritis gloriam felicitatemque praesumite.\nneque enim te ita deo placitum principem ad imperii\nuerticem humanus tantum consensus euexit: te sibi diuinus\nfauor ante formauerat tradiditque tibi Orientis imperium, ut\neius operum fieres instrumentum, atque ideo, ut hoc in te\npropheticum dictum iure conueniat, efficitis: constitues\neos principes super omnem terram; memores erunt\nnominis tui in omni progenie et generatione.\netenim cum tibi sit Christianam pacem seruare propositum,\nquis te dubitet a Christo esse delectum?\nhaec prima sunt\nuestri fundamina principatus, deum placasse iustitia et asciuisse\nuobis excellentissimae maiestatis auxilia, dum aduersarios\neius uelut proprios comprimitis inimicos. haec nimirum\nmaxima rei publicae fundamenta sunt, hoc solidum inuictumque\nrobur. neque enim humanis ictibus potest esse peruium, quod\nest diuinae gratiae firmitate uallatum.\ntestis est huic prophetica\nscriptura, ait enim: elegi Dauid seruum meum et\nin oleo sancto unxi eum; manus enim mea auxiliabitur\nei et brachium meum confortabit eum. contra\nautem frustra arma, frustra sibi copias quaerit, quem gratia\n\n\n\n\n\n\nsuperna destituit; etenim ueraciter scriptum est: nisi\ndominus custodierit ciuitatem, in uano uigilant\nqui custodiunt eam.\nbellabis tu quidem diuino tutus\nauxilio, excellentissime princeps, et tuae rei publicae iugo\nferocissimarum gentium colla submittes, sed nulla uictoria\npotest < esse) praestantior, quam quod humani hostem generis\npost quaesita tam longi temporis firmamenta subuertis.\nenimuero\nceterorum natura proeliorum distincta genus, regionibus\nterminata, cruore polluta: haec omne genus humanum palma\ncomplectitur, hunc omnibus regionibus imputabis triumphum\net, quod diuinae proximum pietati est, qui paulo ante ductu\ndiaboli grassabantur, nunc ad propriae salutis effectum sine\nsanguinis effusione uincuntur.\ndurabit igitur huius Christianae\nuictoriae per aeuum triumphus, neque enim poterunt\nlabe temporis aboleri, quae in sempiternae fidei stabilitate\nfundata sunt; permanebit longe lateque uestrorum fama\nfactorum et, sicut diuinis designatur eloquiis, in omnem\nterram exiuit sonus eorum et in fines orbis terrae\nuerba eorum.\net ceteris quidem bellis agros urbes oppida\nuel, quod postremum est, subiectorum libertatem tueris, quae\nmor<t>alium usibus comparata simili quondam mortalitate\nsoluenda sunt: in hoc certamine uita ipsa defenditur et\nquodammodo <de> sempiternae beatitudinis arce pugnatur.\nquocirca continuam tanti operis apparatus clementiae uestrae\nintentionem requirit. facite, ut nullum prorsus receptaculum,\nex quo rursus immanissimus hostis emergat, inueniat; cunctis\neum nudate praesidiis et, si quid usquam uestigiorum eius\nreliquum est, id omne clementi remedio repurgate. omne\nnequitiae germen funditus eruatur, aduersa deo stips ad uiuum\n\n\n\n\n\n\n\n\n\n\nusque resecetur, ne minus compressa, quod absit, iniquitatis\nradix uenenata latius iterum uirgulta diffundat.\nquorsus\nhaec? quia superest adhuc uobis Alexandrinae atque Antiochenae\n<et> aliarum ecclesiarum nullo modo neglegenda\ncorrectio, in quam si se cura clementiae uestrae demiserit,\nspes est, quo auctore bona cuncta credimus incipi, eodem\nceleriter auxiliatore compleri.\ncommendamus praeterea legatos\n(ab) apostolica sede directos et apud uestram fidem\nre<li>gionemque deponimus. quos ita perfectis omnibus pietas\nuestra dimittat, ut diuinis uestrisque beneficiis ad apostolicam\nsedem plenam referant de ecclesiarum omnium pace laetitiam.\nquae scripta per Paulinum Romanae ecclesiae defensorem,\nfamulum uestrae pietatis, ingerenda transmisimus. Data\nVII. Id. Iul. Eutharico < cons. >\nHORMISDA IOHANNI EPISCOPO CONSTANTINOPOLITANO. Consideranti\nmihi tuae scripta caritatis, in quibus cum sede beati\napostoli Petri unam tibi fidem esse professus es, prophetica\nlibet exclamare licentia: ecce quam bonum et quam\niocundum est habitare fratres in unum! neque enim\nrefert, quam longinquis locorum spatiis diuidamur, quando\niam deo auctore una fidei cohabitatione coniungimur.\nnunc\nenim misericordia procurante diuina in unius corporis uultum\ndissipata olim Christi membra conueniunt et ab iniquissimis\ndirepta latronibus annuntiata propheticis uocibus domini nostri\nredintegratur hereditas et uere in huius petrae fide, id est\napostolorum principis firmitate, Orientalis ecclesiae fundamenta\n\n\n\n\n\n\n\n\nsolidantur. quae cum facta tuis litteris indicentur, tempestiua\nexultatione dicendum est: quam speciosi pedes euangelizantium\npacem, euangelizantium bona!\ngratias\nigitur excellentissimae trinitati, quae consentientes in Christum\necclesiae ac rei publicae dedit esse rectores! enimuero magna\nrerum salus est, quotiens in fidei catholicae ueritate sacerdotes\nac principes mens una conectit. hoc firmum pacis\nuinculum est, haec caelitus demissa societas; neque enim fas\nest, in quo uident concordare praepositos, aliud sentire subiectos.\nan dubium est cuncta haec prouidentiam disposuisse\nunam : primum eum principem esse delectum, qui cum\nse hominum suscepisse uideret imperium, non se oblitus est\ndeo esse subiectum: dehinc quod talem fraternitatem tuam\necclesiae suae praesulem dedit, quem non esset ambiguum\ncum sede nostra, id est apostolica, certam mansuramque\nfidei subiturum esse concordiam? etenim libello a nobis fidei\nlibenter accepto, cum redintegrationis in Christo fueris auidus,\nnumquam in praedestinatione diuina fuisse a nobis cognosceris\nalienus.\nitaque, dilectissime frater, dei nostri sponte currentibus\ninstate beneficiis; sparsi olim gregis plenius membra colligite\net custodite collecta. memento nunc clemen<ter> te adsignatae\na Christo nauis esse rectorem; fac cogites diabolicae contumaciae\nspiritus quieti itineris secura turbantes nec te lateant\nfluctus tempestatis incertae, quos euigili mente prospicias et\nerecta in deum ratione compescas.\nnulla tibi commissi negotii\nneglegentia clauum dominicae ratis extorqueat; illud unicum\n\n\n\n\n\n\n\n\nrecti itineris signum fixis semper optutibus intuere, quo\ncertius et reflantis diaboli turbata contemnas et ad promissi\nportus tranquilla peruenias. haec est enim Christiani palaestra\ncertaminis: tali Christi militiae sempiternae uitae palma proponitur.\nhaec tibi rectissime cogitanti non deerit suo militi\npraesidium ducis, et quanto hostium multiplicantur insidiae,\ntantum summi gratia rectoris aduersantis uenena misericordiae\nsuae facit esse materiam, sicut sermo apostolicae ueritatis\nasseruit dicens: ubi abundauit iniquitas, superabundauit\ngratia; tu tantum diuinis rectissimisque inhaereas\ninstitutis ecclesiasticam fouendo concordiam, ut ueluti quodam\npacificae uoluntatis signatus indicio illius esse discipulus\nadproberis, qui ait: pacem meam do uobis, pacem\nmeam relinquo uobis.\nhortare etiam quamquam sponte\nad recta tendentem filium nostrum clementissimum principem\nIustinum Christiano saeculo diuinitus comparatum ea perficere,\nquae regalibus litteris dignatus est polliceri, ut missis ad eos\nedictis, quos ab ecclesiae matris uberibus etiam nunc deuius\nerror abducit, diabolicam fraudem et auctoritate religionis et\nmoderata potestate compescat imperii eamque sibi contra\ncommunem totius humanitatis hostem maximam ducat esse\nuictoriam, si supernae auxilio diuinitatis uetusti serpentis\nuenena compresserit.\nde Antiochenae quoque atque Alexandrinae\necclesiarum statu non supersedeas esse sollicitus et clementissimo\nsubinde principi supplicato, ut in his quoque pacem\nreligiosa ordinatione restituat, quatenus bonis coeptis plenae\ncumulum perfectionis adiungat. frustra enim bonum opus\nincipitur, si non in totum perfectio subsequatur.\ncommendamus\npraeterea legatos a sede apostolica destinatos, quos ita faciat\n\n\n\n\n\n\nad nos tua dilectio remeare, ut nobis plenam referre queant\nde restituta uniuersis ecclesiis pace laetitiam. Data VII Id.\nIul. cons. ss.\nHORMISDA GERMANO ET IOHANNI EPISCOPIS FELICI ET DIOSCORO\nDIACONIS ET BLANDO PRESBVTERO. De his, quae acta caritatis\nuestrae relatio comprehendit, gratias deo nostro referimus,\nqui laborem uestrum iuuare dignatus est, et hortamur, ut\nclementissimo principi et piissimae Augustae coniugi eius\nofficiis imminere competentibus debeatis et agere auxiliante\nChristo nostro, <ut> uniuersis sub ecclesiastica obseruatione\ndispositis omnes ecclesiae, quae in qualibet mundi parte\nsunt positae, ad communionem sedis apostolicae reuocentur.\nde Alexandrina uero atque Antiochena ecclesiis elaborate, ut\nnostrae fidei sub obseruatione rationabili conectantur, quia\ntantae rei perfectio tam clementissimo principi quam uobis\ngratiam diuinae propitiationis adquirit. Data (die) quo supra\nCODS. 〈ss.〉.\nHORMISDA IOHANNI EPISCOPO CONSTANTINOPOLITANO ET DIOSCORO\nDIACONO. Repperimus Thomatem et Nicostratum fratres et\ncoepiscopos nostros Constantinopoli non ita susceptos, sicuti\n\n\n\n\n\n\n\n\nnostra fuere desideria et ipsi semper optabant; non solum\nenim loca eis debita dicuntur ablata sed a communione quoque\neos cognouimus fuisse suspensos.\nquod quam acerbe fert\nanimus noster, etiam fraternitatem (dilectionem) tuam credimus\naestimare et ideo quantam diligentiam causae uidetis magnitudinem\nposcere, tantam uos efficaciam debetis sine mora\npraestare et agere, ne nos magis apud quos fuerunt uideamur\nesse contempti, cum illis contra quam desiderium commune\nhabuit sollicitudinis molestia fuerit indecenter iniecta in tantum,\nut nec de facultatibus eorum, quae eis dicuntur inuasae, a\nfratre et coepiscopo nostro Iohanne dicatur aliquid ordinatum\nnec litteras nostras, quas per eos misimus, fuisse susceptas.\nde quibus omnibus ita uos agere desideramus instanter, ut\nad nos caritas uestra de effectu huius causae ualeat sub\nceleritate rescribere. Data <die> quo supra cons. ss.\nHORMISDA THOMAE ET NICOSTRATO EPISCOPIS. Animum nostrum\npro negotio uestro otiosum aut desidem non putetis, nam\nnon aliter de uestra fatigatione quam de propria cogitamus.\nMena siquidem ecclesiae nostrae notario insinuante cognouimus\ncari<ta>tem uestram adhuc obseruationum molestias sustinere\net ideo, ut istis aduersitatibus deus omnipotens dignetur\npraestare remedium, tam ad Iohannem fratrem et coepiscopum\nnostrum scripta direximus quam filio nostro Dioscoro diacono\n\n\n\n\n\n\nper litteras nostras iniunximus, ut domno et filio nostro Iustino\nprincipi necessitatem et causam uestrae dilectionis insinuet\net instanter agat, quatenus desideriis uestris dominus noster\ncongruum praestare dignetur effectum.\ncum quo Dioscoro\ndiacono debet loqui uestra fraternitas, quia necesse est, ut\nintentioni uestrae uel intuitu catholicae communi( oni)8 uel\nconsideratione nostrae adhortationis studeat. Data <die> quo\nsupra cons. ss.\nHORMISDA DIOSCORO DIACONO. De laboris tui, quem cum\ndei omnipotentis iuuamine suscepisti, pro ea parte, quae acta\nest, gratulamur effectu et indicamus ut, quemadmodum reuocandi\nsint hi, qui exscripto constituta Chalcedonensis concilii\ndamnauerunt, debeas cogitare, ne forsitan tales non scismatici\nsed magis haeretici uideantur an certe una sit causa tam\neorum qui sermonibus, quam eorum qui conuincuntur scripto\ndamnasse, quia per hanc distantiam filius noster uir illustris\nAlbinus religiosus uidetur facere quaestionem. et cogita,\nutrum et scribentes contra Chalcedonense concilium per illum\ngeneralem libellum tantum suscipi debeant an certe aliquid\namplius adicere.\nde Alexandrina et Antiochena ecclesiis\nsolatio dei nostri adiutus enitere, ut omnibus recte dispositis\ncommunioni catholicae socientur.\nThomae quoque et Nicostrati\nfratrum et coepiscoporum nostrorum obseruatio nos\nlonga contristat et miramur, cur apud catholicum principem\n\n\n\n\n\n\nrectae fidei laborare uidentur episcopi. quorum desideria tua\ndebebit caritas subleuare agendo, quatenus optata consequentium\nmaeror conuerti possit in gaudium.\nIohannes Nicopolitanus\nepiscopus per Ammonium diaconum nobis scripsit,\nquod ei aliqui maliuoli apud principem nitantur generare\ncalumniam: quem dilectioni tuae commendamus hortantes,\nut elabores, ne eius quieti inimicorum possit nocere subreptio.\nquem Ammonium diaconum ad nos uenientem in sedis apostolicae\nnoluimus communione suscipere tamdiu, donec habito\ncum Sergio diacono tractatu quid ordinari debuerit quaereremus,\net hoc deliberatio nostra supra dicto diacono probabilis inuenit,\nut per testimonium libelli communioni catholicae iungeretur:\nquem libellum sollemniter oblatum et nostrae offerentem\ncommunioni significamus adiunctum. Data.\nHORMISDA POMPEIO. Ita deuotionis nostrae animum gaudio\nconcordiae fatemur impletum, ut nulla credamus uerba sufficere,\nquibus fidei uestrae puritatem ualeamus explere. magna profecto\nmemoria felicitatis transibitis ad posteros, quia uos in\nfacienda pace sollicitudine certum est fuisse constrictos. habetis\napud diuinitatem meritum, cuius religioni persoluitis affectum.\noperati quidem estis generalitatis desideria sed et uestra\npariter completa sunt uota, et cum animae uestrae paraueritis\npraemium, uniuersitas sibi beneficium gaudet impensum.\nquapropter debita uos honorificentia salutantes hortamur et\npetimus, ut uiuacitate, qua quietis ecclesiasticae coepistis initium,\nprocuretis effectum et, quocumque contentionis alicuius\nuideritis remansisse uestigia, curetis modis omnibus insequenda.\nadeste ecclesiarum dei plenissimae tranquillitati,\ninsistite labori quem fidei uestrae munere domino curastis\nofferre. facitis enim, ut maiore a uobis fiducia exigamus plenitudinem,\nquos gratulamur desideratae diutissime adunationis\ninitia uotiua fundasse. Data die quo <supra> cons. ss.\nHORMISDA DIOSCORO DIACONO. De laboris tui quidem, quem\ndei omnipotentis iuuamine suscepisti, pro ea parte, quae acta\nest, gratulamur effectu indicantes omnibus Italiae populis,\nquae auctore deo per te acta sunt, placuisse et gratias deo\nnostro sine cessatione persoluimus, qui te fecit agnoscere,\nquia non pro odio sed pro causae magis fueris amplitudine\ndestinatus.\nunde quoniam supplicem et puram cogitationem\nnostram per te misericordia diuinae propitiationis adiuuit,\nnecesse est, ut de industriae uel fatigationis tuae praemio\net uicissitudine cogitemus. nam sequenti tempore scribere\ndomno et filio nostro imperatori disponimus, ut te Alexandrinum\nepiscopum debeat ordinare. iustum est enim, ut ea\ndoctrina uel moderatione tua corrigatur ecclesia, in qua praecipue\nab istis aetatis tuae principiis militasti.\nnam displicuit nobis,\nquod caritatem tuam clementissimus imperator Antiochenae\n\n\n\n\n\n\npraeponere nitebatur ecclesiae; melius enim in solo patriae\ntanti accipis sacerdotii dignitatem, ut Aegyptios populos\ndoceas quam inter Syros nouos et incognitos homines in alia\norbis parte progenitus errare uidearis.\nThomae quoque et\nNicostrati fratrum et coepiscoporum nostrorum obseruatio\nlonga nos contristat et miramur, cur apud catholicum principem\nrectae fidei laborare uideantur episcopi. quorum desideria tua\ndebebit caritas subleuare agendo, quatenus optata consequentium\nmaeror conuerti possit in gaudium.\nIohannes Nicopolitanus\nepiscopus per Ammonium diaconum nobis scripsit,\nquod ei aliqui maliuoli apud principem nitantur generare\ncalumniam: quem dilectioni tuae commendamus hortantes, ut\nelabores, ne eius quieti inimicorum possit nocere subreptio.\nquem Ammonium diaconum ad nos uenientem in sedis apostolicae\nnoluimus communione suscipere tamdiu, donec habito\ncum Sergio diacono tractatu quid ordinari debuerit quaereremus,\net hoc deliberatio nostra supra dicto diacono probabilis\ninuenit, ut per testimonium libelli communioni catholicae iungeretur:\nquo libello sollemniter oblato nostrae offerentem communioni\nsignificamus adiunctum.\nPaulinum ecclesiae Romanae\ndefensorem commendamus et hortamur, ut nihil indispositum\npro festinatione uestri reditus relinquatis, quia melius cuncta\nsub prolixitate temporis cum dei nostri iuuamine disponuntur\net gratius est, < si > sub mora omnium ecclesiarum ordinetur\nstatus quam cum per festinationem aliquid imperfectum remaneat,\nunde iterum et labor nobis generetur et nostris afferatur\nordinationibus difficultas. Data die <quo> supra cons. ss.\nHORMISDA IUSTINIANO ILLUSTRI. Benedicimus ineffabile diuinitatis\nauxilium, quia de ecclesiarum pace uniuersitatis desiderium\nsub tranquillitate agnouimus fuisse completum. quod\nquidem non praeter opinionem nostram contigit fieri, quia\nreligiosissimi Augusti praesumpti genere spem semper gessimus\nde quiete et credidimus faciendum sub principe Christiano,\n<quod> de adunatione erat in uoto.\nquare habebit gloriosus\nimperator de hac causa triumphorum titulos, non quibus se\nobliuio mortalitatis interserat, sed quos diuinitatis gratia sub\nperpetuitate confirmat, et uobis quoque caelestis remunerationis\nnon deerit praemium, qui adiuuistis boni principis institutum\natque obsequio conuenienti desiderio horrorem segregationis\nfecistis excludi. benedictus dominus deus noster,\nqui uisitauit et fecit redemptionem plebis suae!\nsuperest nunc ut, quia uobis huiusmodi officium certum est\nprouidentia diuinitatis iniunctum, adcingatis, ut ait, lumbos\net pacificae adhortationis uiribus persequamini, a quibus pacem\nnon uidetis agnosci, maxime quia gloriae uestrae detrahitur,\nsi quid in hac causa fuerit minus impletum. circuminspicite\nomnia fide qua uiuitis et diligentia qua uigetis\noccurrite omnibus incursibus, quibus religionis Christianae\nreuerentiam uidetis esse uexatam, ut instantiae uestrae boni\npossimus cum exultatione dicere: reminiscentur et\n\n\n\n\n\n\nconuertentur ad dominum omnes fines terrae.\nquae\ncum ita sint, uos qui ecclesiae catholicae tranquillitatis fecistis\ninitium, procurare decet effectum: non deerit saluatoris nostri\nfauor in perfectione, qui uobis hoc opus inspirauit incipere.\nData die quo (supra) cons. ss.\nHORMISDA * * * Cum necesse fuerit scripta domno filio nostro\nclementissimo principi destinari, amplitudinem uestram silentio\npraeterire nequiuimus et ideo salutationis honorificentiam\npraeloquentes eos, qui in rem destinati sunt, commendamus,\npostulantes, ut domino nostro auctore sub uestra dispositione\nceleriter ad destinata perueuiant, ut sacratissimus et religiosissimus\nimperator meritorum suorum gloriam possit sine\ndilatione cognoscere.\nHORMISDA GRATO u. s. Contristauit nos amplitudinis uestrae\nsilentium, quia inter quaslibet occupationes nostri esse non\ndebuistis immemores, et ideo, ne quod uobis reprehendimus,\nincurrere uideamur, necesse fuit operam stili praesentis adsumere,\nper quam nobilitatem tuam bo< no )rifice salutamus\npostulantes, ut sollicitudinem nostram de bono uestrae prosperitatis\nnon desinatis efficere certiorem, quia incolomitatis\nuestrae bona quibuslibet indiciis deo nostro cupimus propitiante\ncognoscere.\nHORMISDA IULIANAE ANICIAE. Litteris amplitudinis uestrae\nperceptis gratias deo nostro de catholicae fidei redintegratione\npersoluimus optantes, ut ipse uestris sensibus pro religione\nsua, quod concessit, longa aetate conseruare dignetur studium,\nut sicut personam uestram imperialis sanguinis uena nobilitat,\nita conscientia bonorum meritorum luce praefulgeat.\nunde\nsalutantes cultu atque honorificentia competenti poscimus, ut\nin eo, quo coepistis, permanere proposito debeatis et dare\noperam, ut ad effectum conatus tantae causae perueniat, ne\naliquod in posterum semen huius mali remaneat, unde posthac\nsub qualibet occasione inimicus quilibet fidei reuirescat.\nHORMISDA ANASTASIAE. Postquam deus noster ecclesiae\nsuae membra in pacem pristinam redeuntis solidauit, diu uos\ndesiderasse testamini, quod prouenisse gaudentes et nos\nquidem indesinenter diuinam clementiam deprecamur ut, sicut\nhas regni primitias gratanter accepit, ita fidem boni principis\nomni semper adiuuet prosperitatis effectu et tam ipsum quam\nuos omnes in sacrosancto religionis amore custodiat, ut,\nquorum fides errorem pessimae dissensionis abiecit, et uita\nin terris floreat et aeternae salutis remuneratio subsequatur.\nnunc igitur uos quoque uota nobiscum coniungite et omnibus\na deo uiribus implorate, ut huius correctionis exemplum\n\n\n\n\n\n\nomnes sequantur ecclesiae, ut nihil sibi diabolus remansisse\ngaudeat, quem in totum paene iam nostra concordia gratulatur\nexclusum.\nIUSTINUS AUGUSTUS HORMISDAE PAPAE. Quanto flagramus\nstudio pro colligendis concordia sacratissimis ecclesiis iamdudum\nplanum fecisse dinoscimur, qui et ab ineunte nostro\nimperio sanctitudinem uestram admonendam duximus, quo\ncertos dirigeret, ut interuentu eorum remedium aliquod his\nrebus inueniri possit, et, antequam aduenerint qui destinati\nsunt, cuncta praeparauimus, quo facilius transigerentur, quae\nper hanc florentissimam urbem disponenda fuerant.\nuerum\nquoniam preces nostro numi<ni>porrectae sunt ex diuersis Eois\nprouinciis certa quaedam disserentibus pro fide catholica\nsecretaque suae mentis declarantibus, quae apud se pro\nindiuidua trinitate constituta testantur quaeque firmiter sese\nretenturos ostendunt, hisque relectis Dioscorus aliqua asseruit\nnon conuenienti ordine inserta fuisse: merito duximus aperienda\nuobis ea, quae sumus edocti.\nnon multo itaque post a nobis\nquidam destinabitur ad certiorem faciendam beatitudinem\ntuam super omnibus et insinuandas uobis supplicationes,\nquae nobis oblatae sunt, et responsum pietatis uestrae referendum,\nquo possint resecari tandem dubitationes incongruae. securi\nigitur de nostro consilio sollicitis orationibus placare nobis\n\n\n\n\n\n++\ndiuinitatem summam dignemini. Data XIIII. Kal. Febr.\nConstantinopoli Uitaliano et Rusticio conss.\nDOMINO PER OMNIA AMABILI DEO SANCTISSIMOQVE FRATRI\nCOMMINISTRATORI HORMISDAE IOHANNES IN DOMINO SALUTEM.\nQuemadmodum puro corde et caritate spiritali apud nosmet\nipsos habemus te, frater karissime, et quemadmodum te per\nomnia ducimus uenerandum, ex operibus his satisfactum esse\nuestrae reuerentiae iudicamus dominicae obsequentes uoci\nmanifeste clamanti: quae uultis ut faciant uobis\nhomines, sic et uos facite eis, et apostolicam doctrinam\namplectentesdocentemnos:inuicem honore praeuenientes.\nhaec operibus ostendere festinamus uinculum insolubile spiritali\ncaritate adunationem sanctarum ecclesiarum continentes, quo\nnec contrariorum spirituum ictibus nec fluctuationibus malorum\nprincipis uel ueritatis inimici titubare possimus auxiliante\nnobis sancta et consubstantiali trinitate intercessione gloriosae\net uere dei genitricis Mariae.\nper quae praecipue, domine\nnobis atque sanctissime, immobilem permanere oremus\nnostrarum uestrarumque ecclesiarum statum, nihilominus\net inseparabilem custodiri fidei unitionem; potens est enim\ndeus uictoriae palmam sperantibus in eum sine certamine\n\n\n\n\n\n\ncondonare.\ninstantis autem dominicae passionis numerum,\nqui uestris continetur litteris, ex repositis apud nos diei\npaschalis annalibus recte habere significamus et ante quidem\nscientes et nunc scrupulosius requirentes: sine dubitatione\nmundi festiuitatem incolumes uos celebrare XIII. Kalendarum\nMaiarum die optamus, qui est proprie nonus decimus dies\nfuturi mensis Aprilis.\norate igitur et circa nostram memoriam\nnullam obliuionem uester animus, sanctissime. habere dignetur.\nomnem, quae cum uestra est sanctitate, in Christo fraternitatem\nego quoque et mei plurimum salutamus. ET ALIA MANU:\nIncolomes in domino orate pro nobis, amabilis deo et sanctissime\nfrater. Data Constantinopoli XIIII. Kal. Febr. Uitaliano et\nRusticio uu. cc. conss.\nDOMINO MEO PER OMNIA AMABILI DEO SANCTISSIMOQVE FRATRI\nET COMMINISTRATORI HORMISDAE IOHANNES IN DOMINO SALUTEM.\nQuantam alacritatem aut quale desiderium piissimus et\nChristianissimus imperator circa perfectam unitionem uniuersarum\necclesiarum habeat, non uoluntate tantum sed operibus\nipsis habitantibus in hac regia urbe uel ante quam ad regnum\n\n\n\n\n\n\na deo sibi datum perueniret ostendit, sanctitati autem uestrae\nex correctis ab initio regni eius et usque nunc laboribus\nmaxime manifestauit, per quos omnia catholicae ecclesiae\nmembra in unum domini et saluatoris nostri Iesu Christi\ncorpus cum prompto nititur animo coniungere.\net quid opus\nest uerbis uti prolixis, quia rebus ipsis, quamquam nos ueri\ntestes existere ualeamus, habet tamen et uestra sanctitas\nexperimentum, quod et per se ipsa cognouit? confirmat quidem\nhaec, quod et nunc additur.\nnam quidam, qui sub potentissima\neius manu sunt, religiosissimorum sacerdotum ex Orientalium\npartium regionibus preces porrexerunt docentes de his, quae\nnoluerunt. nec hoc latere uestram uolens sanctitatem bene\ndeliberauit ut, quod iam factum est, in praesenti denuntiaret\nuestrae sanctitati paulo post de eo his manifestius significare,\nut communi consilio praecedente omnium domino et saluatore\nnostro Iesu Christo ea, quae ad utilitatem communem conueniunt\net undique sunt inreprehensibilia, catholicae fidei\ncorrectionibus clarescant.\noportune igitur existimantes fraternis\nlitteris uestram sanctitatem et carissimis alloquiis rogamus,\nut maius et instantius pro piissimo principe nostro omnium\ndominum deum orare dignemini. omnem in Christo fraternitatem,\nquae cum uestra est sanctitate, ego quoque et qui\nmei plurimum salutamus. ET ALIA MANU: Incolomis in domino\nora pro nobis, amabilis deo et sanctissime frater.\nDOMINO MEO PER OMNIA AMABILI DEO SANCTISSIMOQVE FRATRI\nET COMMINISTRATORI HORMISDAE IOHANNES IN DOMINO SALUTE.\nPaulinus uir honestus defensor, qui uestram retulit epistolam\nuestraeque sanctitatis uirtutes in se ostendens cum gaudio\nnobiscum conuersatus, suam solli< ci >tudinem communibus\nconsiliis actibusque contulit. sed quoniam ad uos festinantem\nnon oportebat eum prolixiore tempore remorari, ideoque reciprocis\nalloquentes uestram sanctitatem protegi praefatum\nuirum et uestri dignum amoris fidelem seruum subsistentem\ncommendamus.\nerit autem de his, quae a nobis gesta sunt\npro uestro animo, et circa sanctas ecclesias sollicitudine,\nquam gerimus uigilanter, uobis dignus fidei enarrator. nam\nnos orationibus uestrae sanctitatis et naturalem bonitatem\nhuius rei respicientes uigilantissimum habemus studium et\ndeo cooperante in plurimis uerbum gratiae discurrens sine\naliqua obsistentia ad effectum nostram ducit intentionem.\nsed\nquia difficultates aliquae accesserunt. gubernatione utique et\nmiti dispositione ea, quae hinc mouentur, oportet competenter\nexponi, sicut et uestra cognoscit super omnia sanctitas, et,\nquemadmodum opoitet eos, qui greges dei pascere sortiti\nsunt, uniuersa ad gloriam dei et agere et moliri spem salutis\n\n\n\n\nin eum habentes et sicut scriptum est: diligentibus\ndeum omnia cooperantur in bonum. ea enim, quae\nuobis placeant, sicut dictum est, sentire quoque et agere\nnitimur, sanctissime.\nomnem in Christo fraternitatem, quae\ncum uestra est sanctitate, ego quoque et mei plurimum\nsalutamus.-\nReuerenda uestri apostolatus alloquia per filios uestros\nLeonem atque Eulogium desiderabili hilaritate suscepimus.\nquorum prius praeceptum, cur quae Thessalonicae contigerunt\nnon insinuauimus, arguebat. sed longe ante eius aduentum\noccasione comparata curauimus significare, quaecumque uel\nrumore uenientium uel eorum, qui pertulerunt, scriptis\n(quorum exemplaria subter adiunximus) uel piissimi principis\nnarratione comperimus.\nsecuta est umdictae promissio, adeo\nut Dorotheus Thessalonicensis episcopus ad Heracliam deduceretur\nciuitatem, donec causa terminum reperiret.\ninter haec\nsecundum ea, quae praecepistis, auctoritatem apostolatus\nuestri principi insinuare curauimus, ut ad percipiendam\ndoctrinam catholicae puritatis Romam praefatus Dorotheus\nuna cum Aristide mitteretur. qui respondit causam non esse,\npro qua Romam dirigerentur audiendi, ubi sine accusatorum\ncontrouersia sese possent liberius excusare. sed repente, dum\nhaec geruntur, ab Heracliensi, quantum agnouimus, in qua\n\n\n\n\n\n\n\n\n\n\ntenebatur, dimissus est ciuitate: quam ob causam uel qua\nratione aut conditione uel quibus agentibus, ignoramus.\nde\npaschali die uestra beatitudo cognoscat concordare Orientalium\ncum apostolica sede sententiam, ut XIII. Kal. Maiarum die\nfestiuitas celebranda speretur, sicut Iohannis quoque Constantinopolitani\nantistitis relatione clarebit.\nsuperest, ut orationis\nbeatitudinis uestrae adminiculo celeriter, sicut cupimus,\nuestris mereamur praesentari uestigiis.\nSi pro peccatis nostris isti, qui hinc adducti sunt, episcopi\nConstantinopolim fuerint ingressi, non dicamus, quod imperatorem\nuisuri sunt modis omnibus et suis locis restituentur\n(tantas enim pecunias secum detulerunt, ut non homines sed\npossint angelos excaecare) â€” si ergo, quod absit, ingressi\nfuerint, tanta falsa per nostram absentiam dicturi sunt, quanta\npotest diabolus inuenire. nam si hinc in conspectu nostro\nplura temptauerunt et domino nobiscum stante confusi sunt,\nquanta facient per absentiam nostri?\nut ergo eorum possit\ndissipari malignitas, iubete nobis praesentibus, si ad audientiam\npro peccatis uentum fuerit, ut constet apud omnes nos immerite\nmortuos esse et illos patrocinio pecuniae laborare; nos\nenim eos in omnibus in conspectu senatus conuincere possumus,\nquod haeretici perfecti sint. tunc demum eorum potest\nmonstrari fallacia.\nitem dicendum: si haeretici non sunt,\nquomodo ante duas hebdomadas, quam nos uenissemus,\n\n\n\n\nstatuerunt omnes in unum episcopi, ne quis missas foras ciuitate\nteneret sed hinc omnes, ut et multitudo esset seditioni futurae\ncongregata et doceri possit secundum errores eorum? qui\npostquam senserunt nos uenire, publice praedicauerunt festinandum\nesse cum paruulis, ne persecutione ueniente pagani\nmorerentur infantes, et tunc uelut <ad> alterum pascha tantos\n. baptizauerunt, ut consuetam festiuitatem superarent.\nitem\ndicendum: si haeretici non sunt, quomodo tanta sacramenta\nconfecerunt, ut canistra plena omnibus erogarent, ne imminente,\nsicut dicebant, persecutione communicare non possint? item:\nsi haeretici non sunt, posteaquam accusati sunt gestis a Candido\nu. s. uicario magistri militum praetorianorum in iudicio praefectorum\net sibi maturum periculum cognoscerent adfuturum,\nquare denuo tamquam damnandi, uelut subuenire iterum\nparuulis cupientes, tanta rursum et confutati exercuerunt\nbaptismata, ut uere cunctis se haereticos ostendissent? ad\nquam rem satis et magnifica potestas praefectorum grauissime\nindignata est.\nitem: si haeretici non sunt, quomodo, cum in\nbaptisterio absconsi essemus, consilio inter se habito per\nnoctem uelut de periculo liberare nos uolentes in naue mittere\nuoluerunt, ut hac occasione mari praecipites darent, cumque\nnos respondissemus per Demetrium et Andream diacones\n\\'omnes nos apud uos esse cognoscunt: quomodo per noctem\nnauigare possumus? sed si uere pro nostra salute consuletis,\ncrastina die secrete quinque uel sex senatores, qui periculum\nsubstantiae uel salutis suae metuunt, una cum magistri militum\nuicario Candido comite iubeatur aduocare: cognoscant et ipsi,\nubi transferimur, et facimus quod iubent; sin autem soli\nsecretim, hoc non facimus\\\\ tunc illi non inuenientes effectum\n\n\n\n\nad horam tacuerunt et alia die iterum seditionem populi commouerunt,\nunde uix deo uolente euasimus?\nDOMINO SANCTO MERITIS BEATISSIMO ET APOSTOLICO DOMNO\nPATRI PAPAE HORMISDAE IUSTINIANUS. Propitia diuinitate, quae\nsemper ecclesiam catholicam per incrementa fidei instituit,\nunitas sanctarum ecclesiarum pro doctrina et auctoritate\napostolatus uestri prouenit.\nsed quoniam comperimus quosdam\nnomine monachos, quibus magis discordia studio est quam\ncaritas et pax dei, cupientes quaedam perturbare ad angelum\nuestrum hinc descendentes iter arripuisse: quos beatitudo\nuestra praesentibus scriptis causam liuoris eorum cognoscens\nita, ut merentur, suscipere et a se longe pellere dignetur,\nquoniam uaniloquia ipsorum festinantium nouitates introducere\nin ecclesia, quod neque quattuor synodi uenerabiles neque\nsancti papae Leonis epistolae continere noscuntur, in omni\nloco turbas excitare uidentur:\nquam etiam ob rem et a uiris\nreuerentissimis episcopis et diaconibus directis ab apostulatu\nuestro * * ad nos angelus uester destinare dignetur et ipsos\ndigna correctione perculsos, ut superius dictum est, pellere\niubeat. ergo hoc petimus, ut, sicut supra dictum est, ipsas\nhuiusmodi litteras per eundem portitorem ad nos dirigere\nmagnopere praecipiat. sunt autem nomina eorum Achilles,\n\n\n\n\n\n\nIohannes, Leontius et Mauritius.\nhaec nostra est maxima\nsollicitudinis causa, ne unitas, quam uester labor oratioque\nperfecit, per inquietos homines dissipetur, sperantes in deo,\nquia, si quid est quod adhuc a totius orbis pace dissentiat,\nhoc quoque orationibus uestris apostolicae sedis comunioni\nsocietur.\npraesumentes autem de beatitudinis uestrae beniuolentia\npaternam dilectionem nimium petimus, quatenus\nreliquiis sanctorum apostolorum tam nos quam basilicam eorum\nhic in domo nostra sub nomine praedictorum uenerabilium\nconstructam illustrare et illuminare large dignemini, cognoscentes,\nquod nullum nobis maius nec munus nec beneficium\npraestare potestis, domine beatissime pater, quam si hanc\nnostram petitionem adimpleueritis.\nsubito autem iter arripiente\npraedicto agente in rebus etiam duo pallios holosericos ad\nornamentum altaris sanctorum apostolorum direximus, quos\nsuscipientes efficacissimis precibus uestris nostri iubete iugiter\nmemoriam facere.\nUt plenissima fidei perfectio doctrina beatitudinis uestrae\nnobis proueniat, iterum Eulogium uirum strenuum agentem\nin rebus iuxta alias causas etiam hacpropter direximus, per\nquem ualde petimus, ut per omnia responso apostolatus uestri\ncircuminspecto et cautissimo in confessione catholicae fidei\nconfirmetur.\npost semel enim diuina misericordia donatam\ncatholicae ecclesiae unitatem quidam asserunt Christum filium\n\n\n\n\n\n\ndei dominum nostrum pro nostia salute carne crucifixum\nunum de trinitate debere praedicari. quod si suscipiendum\nsit, paterna prouisione reuerentia uestra cautissimo suo\nrescripto quid sequi quidue super hoc euitare debeamus nos\ncertiorare dignetur; quoniam uerba uidentur facere dissensionem:\nnam sensus inter catholicos omnes unus esse probatur.\nimponite igitur uobis semel susceptum laborem, sancte ac\nuenerabilis pater, etiam in hoc decessores uestros sequentes,\nquorum memoriam et amplectimini et consortio pontificatus\nornatis, et de hac intentione liberos nos properate reddere\net securos. hoc enim credimus esse catholicum, quod uestro\nreligioso responso nobis fuerit intimatum.\nquia uero dictum\nest Scythicos monachos hac ratione ad sedem uestram accessisse,\npro traditione patrum et ordine regularum praebito eis\nresponso nihil formidantes ad nos cum litteris uestris iubete\nremittere; quarum etiam exemplaria consignata praedicto uiro\nstrenuo Eulogio dari praecipite. haec enim omnia ideo petimus\nuos disponere cautius, ut ne locus mendacio uel insidiis\ndetur, quoniam summo cum desiderio fidem catholicam amplectentes\nuestra doctrina unitatem uniuerso orbi petimus condonari.\nHORMISDA IUSTINIANO ILLUSTRI. Eulogio U. C. filio nostro\ndeferente litteras celsitudinis uestrae suscepimus eoque remeante\ndebitum persoluentes salutationis officium significamus\nScyth(ic>os monachos allegasse plurima, quae nos relinquere\nindiscussa non possumus; sed legatorum nostrorum deo iuuante\nsustinemus aduentum.\npro qua re eos in urbe credimus\nretinendos, a qua nec ipsi ordinatione dissentiunt. amplitudinem\ntamen uestram retinere confidimus, quod de ipsis nobis\n\n\n\n\n\n\npraeterito tempore litteris destinatis scripserit. in quorum\nallegationibus, cum legatis remeantibus competenter fuerimus\ninstructi, si quid reprehensione dignum cognitio nostra repper<\ner)it, necesse est, ut circa eos teneamus ecclesiasticam disciplinam.\nUictorem praeterea, qui diaconis habere perhibetur\nofficium, cuius fidem hi ipsi monachi uehementer accusant,\nuel alios, qui peruersas forsitan obiciunt quaestiones, ordinatione\ndomni filii nostri clementissimi imperatoris ad urbem\nnobis suggerentibus dirigantur, ut uniuersas allegationes, de\nquibus contendunt, nos possimus agnoscere.\nHORMISDA IUSTINIANO ILLUSTRI. Ita magnificentiae uestrae\nanimum uigere nouimus religionis affectu, ut beneficium a\nnobis in perfectione pacis ecclesiae uelitis magis exigi quam\nrogari, iudicantes meritis excellentiae uestrae proficere, quod\nnos generalitatis desiderio contingit offerre. unde et nos\na uobis praesumpte quaerimus tamquam.\ndebitum, quod\nmeritis uestris nouimus esse profuturum, et ideo, domine\nfili, sub omni caritate salutantes speramus, ut immineatis\noperi, quod domino adiuuante fundastis, memores diuini\ntestimonii: qui perseuerauerit in fine, saluus erit.\npraeterea monachos, quos uenisse Romam significastis litteris\nuestris, ad propria mox uoluimus reuerti; sed quia\nsub testificatione potentiae diuinae dicebant per insidias in\nitinere paratas uitae sese sustinere posse discrimen, nolentes\nredire Constantinopolim passi non sumus uiolenter expelli.\n\n\n\n\n\n\n\n\nquapropter necesse habebimus uenientibus legatis nostris\ninquirere, qua re uera faciente causa inter eos fuerit commota\ndiscordia.\nbeatissimorum uero apostolorum Petri et Pauli\nsanctuaria, sicut religiosissimo quaesistis affectu, per harum\nportitorem sub omni ueneratione transmisimus, optantes. orationibus\neorum mentis uestrae oblatio et desideria gratiae sint\ndiuinitatis accepta.\npetimus quoque, ut tam de his, quae\ngeruntur pro concordia, quam de incolomitatis uestrae bono\nnuntietis sollicitudini nostrae gaudium currente pagina litterarum.\nData IIII. Nonas Septb. Eutharico cons.\nQuicquid est cautius, quicquid firmius. ut pro sancta fide\net concordia sacrarum ecclesiarum geratur, optamus. unde ad\nbeatitudinem uestram et frater noster gloriosissimus Uitalianus\nper Paulinum u. s. defensorem uestrae ecclesiae rescripsit et\nnos per eundem significare curauimus illa debere beatitudinem\nuestram perficere, quae pacem et concordiam sanctis concedant\necclesiis.\nsubinde tamen, qui certius responsum ad sanctitatem\nuestram referat, cum litteris piissimi nostri imperatoris\ndestinauimus; nam quanta quaestio in partibus nostris orta\nest, potest etiam antefatus uir religiosus defensor sanctitatem\nuestram instruere.\nunde petimus ut, si est possibile, celerrimo\ndato responso et satisfactis religiosis monachis Iohannem et\nLeontium ad nos remittatis. nisi enim precibus et diligentia\nuestra ista quaestio soluta fuerit, ueremur, ne non possit pax\nsanctarum ecclesiarum prouenire.\nergo cognoscentes, quia et\n\n\n\n\n\n\nmerces et periculum istius rei uobis seruatur, diligenter\ntractate et firmissimum responsum per antefatos religiosos\nmonachos, si est possibile, antequam legatus noster ad beatitudinem\nuestram perueniat, nobis remittite; in hoc enim solo\nomnis pendet intentio.\nIUSTINUS AUGUSTUS HORMISDAE PAPAE. NOSTROS PER LEGATOS\nID EST GERMANUM IOHANNEM EPISCOPOS FELICEM DIOSCORUM DIACONOS ET BLANDUM PRESBVTERUM. Summa quidem habenda\nnobis est gratia, quod alacrem operam non dubitatis impendere\nad colligendas adunandasque uenerabiles ecclesias, uerum in\nea praelucet maxime perfecta sollertia, quod homines adoptatis,\nqui uoto beniuolo tuae sanctitudinis sincero ac integro possint\nanimo deseruire.\nGermanus siquidem reuerentissimus episcopus\nnec non Felix et Dioscorus et Blandus uiri religiosissimi\ntanta semet praebuerunt adtentos industria ac in tanta\nsapientia uersati sunt, ut, quantum ad officium eorum\npertinet, transactis in plenum et elaboratis omnibus nihil\naltercationis superesset ulterius.\nsed cum ea conditione sit\nmortalis fragilitas, ut remissius circa se agi desideret et\ninterrogationibus suis planum praeberi responsum, maxime\ncum aliqua causa in immensam hominum multitudinem fuerit\ndeuoluta, factum est, ut in hac quidem urbe florentissima,\nquicquid ordinatum est de causa religionis deque unitate\n\n\n\n\n\n\ncelebranda cum apostolica sede sub temporibus Iohannis\nreligiosissimae memoriae, cum in sacerdotio regiae huius esset\nurbis, id fauente deo seruetur immobile, quin et in aliis\ncompluribus ciuitatibus probata sit uestra ordinatio atque\nsuscepta, ceterae uero clementiore quodam indigeant moderamine\nin nominibus antistitum, non eorum qui specialiter enumerati\nsunt in epistola, quam sanctitudo tua nobis destinasse noscitur,\nsed aliorum quorum memoriam maxim〈e e)ae ciuitates diligunt,\nin quibus floruisse noscuntur superstites.\nquam ob rem legatis\nquidem tuae sanctitudinis nulla fuit licentia mandati tenorem\negrediendi, cum quo directi sunt; omnis autem finis negotii\nuestro iam tantum pendet arbitrio, ut solus pacem concludere\ndebeat, qui prima rei commouit exordia.\nsed ea quidem nec\nnon quaedam commemorabuntur apertius per legatum nostrum,\nqui paulo post destinabitur; in praesenti uero redeuntibus\nuiris religiosissimis tam appellandam uestram reuerentiam\ncredidimus quam commonendam, ut suis orationibus pro\nnostro utatur imperio proque incolomi statu rei publicae.\nData VII. Idus Iul. Constantinopoli Uitaliano et Rusticio\nconss.\nIUSTINUS AUGUSTUS HORMISDAE PAPAE. Cum in animo nobis\nsit, pater religiosissime, ut in omni re nostra inter se concurrant\nconsilia, tum et in Helia uiro reuerentissimo episcopo\nid constituendum credimus legatis admonentibus uestris, quod\ninter uarias utrasque rationes expeditius esse perspectum est.\nnam et in praesenti pontificem Caesariensium urbis fauor\ntutatur omnium, quem ob instituta pulcherrima non solum\nincolae ualidissime retinendum arbitrantur sed prope cunctus\n\n\n\n\n\n\nOriens sine dubio ueneratur, et qui prior in eodem fuit sacerdotio\niniuria se esse remotum queritur.\nuisum est itaque\nconuenire, ut nec faciamus impetum contra infinitarum uota\nmultitudinum aut homo integritate nobilis sede deiciatur,\nqua se dignum exhibet, nec anteriori spem prorsus adimi\npatiamur repetendi locum denuo, quo se spoliatum sine causa\nconfirmat at, sed in re dubia temperatius uersemur, ita ut\ninterim quidem hic idem Helias uir reuerentissimus episcopus\nin quiete permaneat, uerum postquam successor eius uitam\ndeposuerit, tum demum ad sedem reuertatur qua destitit,\nadhibendis prius omnibus, quae ad impetrandam reditionis\nlicentiam sacratissimarum regularum postulant definita, interponendo\netiam consensu tam tuae sedis apostolicae quam\nflorentissimae huius urbis nec non aliarum, quarum hoc interest.\nde Thoma etiam et Nicostrato uiris religiosissimis episcopis\nomnia mancipabuntur effectui, postquam ceterae etiam uobis\ncopulatae fuerint ad unitatem uenerabiles ecclesiae, quae\npraecedente superno praesidio statuenda duxerimus pro\nsacratissimarum regularum itidem ordine.\nquoniam itaque\nuestrae quoque sanctitudini deliberationem nostram oportuerat\ndeclarari, ut ex hac etiam patefiat desiderium, in quo omnem\noperam intendimus ad compescendas atque temperandas controuersias\net optatam inter omnes concordiam prorogandam,\npraesentes quoque litteras duximus destinandas, monentes\npraecipue, ut pro incolomi statu rei publicae numen supernum\nuestris exoretur precibus. Data VII. Idus Iunias Constantinopoli\nUitaliano et Rusticio conss.\nEUFIMIA AUGUSTA HORMISDAE PAPAE. Beatitudinis tuae litteras\ngrato iocundoque suscepimus animo. quem etenim non solum\napostolicae sedis auctoritas celebrat sed uitae quoque commendat\nintegritas et studiosa rectae fidei sollertia, huius uerba\nquis non libentissimis suscipiet auribus?\nigitur poscimus ac\nmonemus, ut orationibus uestris numquam excedat nomen\nmeum ac praecipue serenissimi coniugis nostri sed tam utrique\nnostrum quam rei publicae supernum precibus uestris placetur\npraesidium.\nSANCTISSIMO AC BEATISSIMO DOMNO FRATRI ET COMMINISTRATORI\nHORMISDAE EPIPHANIUS IN DOMINO SALUTEM. Deus, qui in alto\nhabitat et humilia respicit et omnia pro salute hominum\naffluenter prouidet, pro sua bonitate et misericordia meam\nrespexit paruitatem et post obitum sanctae memoriae quondam\narchiepiscopi et patriarchae Iohannis sedem sacerdotalem\nsanctae ecclesiae catholicae regiae urbis mihi conferre dignatus\nest sententia et electione Christianissimi et iustissimi principis\nnostri Iustini et piissimae reginae, quae ei ad omne studium\ncommunicat diuinum, sequentiumque eorum. his, quibus est\nbona conuersatio et qui regiis honoribus sunt sublimiores,\nsimul et sacerdotum et monachorum et fidelissimae plebis\nconsensus accessit quapropter necessarium duxi hoc primum\nindicium meis litteris inserere, ut ostendam quam circa uestram\napostolicam sedem habeo uoluntatem.\nest mihi oratio\nmagnopere, beatissime, uniri me uobis et diuina amplecti\n\n\n\n\n\n\n\n\ndogmata, quae ex beatis et sanctis discipulis et apostolis dei.\npraecipue Petri summi apostolorum, sedi sanctae uestrae sunt\ntradita, et nihil eis pretiosius existimare. neque enim extra\naliunde ueniens sanctae ecclesiae constituta ignoro sed nutritus\nper dei uoluntatem ex teneris unguibus in sancta catholica\necclesia parui per tempora sanctissimis sacerdotibus et patriarchis.\nnam saepius praepositus bis, qui per sacratissimum\net ineffabile baptisma sua exuunt peccata, rectam et ueram\nunius essentiae trinitatis docui fidem, quam, sicut praefatus\nsum, ex discipulis magni dei et saluatoris nostri Iesu Christi\nprocedentem omnium sacerdotum et omnium patrum amplectitur\ncoetus.\ndiuinum enim re uera sanctum et a deo datum\nsymbolum trecentorum decem et octo sanctorum patrum in\nNicaena congregantium adoro et praedico et Christiani splendoris\nmanifestum indicium esse annuntio et quinquaginta et centum\nsanctorum sacerdotum in hac urbe regia factam uenerabilem\nsynodum, similiter et ducentorum dei amatorum patrum\nconuentum in Ephesena factum, triginta et sexcentorum reuerentissimorum\npatrum et sacerdotum synodum factam Chalcedone\nunam esse et conuenientem et compaginatam praedictis sanctis\nconciliis ipse ego didici aliosque docere cognoui.\nin his ergo\nquattuor sanctis et sacris synodis magnum pietatis praedicatum\nmysterium et omnium hominum est reposita salus. eos enim,\nqui fuerunt uel sunt eiusdem sententiae, et suscipio et\namplector et uniri me eis diligo; e contra autem eos, qui\npraeter istas quid sentiunt aut praedicant uel praeterito tempore\naliquid conati sunt, a coetu orthodoxorum extorres esse\nexistimo. similiter rectas re uera et religiosissimas epistolas\nuenerabilis papae Leonis pro recta fide conscriptas circumamplector\net suscipio.\nhabeat igitur hanc sententiam circa\nme uestrae beatitudinis sancta fraternitas; uobis enim\n\n\n\n\nmanifestam feci et sub me ecclesiis haec praedico festinans per\nomnia eas mihique et uestrae beatitudini uinculo caritatis\nadunari, quas omnino oportet unitas esse et inuiolabiles et\ncorpus unum communis apostolicae ecclesiae eundemque\nperpetue custodire.\nquantus enim circa uestram uenerabilem\nfraternitatem in omnibus sit amor, iubete perpendere, quia quos\nuestra apostolica sedes condemnans in sacris diptychis recitare\nnon iussit, eos nec ego inter sacra facio nominari mysteria.\nhoc autem et his notum est, qui a uobis sunt directi uiri\nreuerentissimi, id est Germano sanctissimo episcopo, Felici et\nDioscoro diaconibus et Blando presbytero, qui efficaciter exsecuti\nsunt ea, quae eis sunt a uobis iniuncta.\noret igitur uestra\nsanctitas tam pro me quam pro subiectis meis sacerdotibus,\nut perpetue custodiamur rectam dei tenentes confessionem,\nsimiliter et pro serenissimo principe nostro et pro Christianissima\nAugusta, quia eorum salus communis sanctarum ubique\nest ecclesiarum profuturum fir〈ma〉mentum.\nistam igitur nobis\nhabentibus intentionem nullo modo iam licebit sanctam dei\ndilacerari ecclesiam per gratiam sancti spiritus et intercessiones\nsanctae ac gloriosae dei genetricis uirginis Mariae.\nomnem\nquae cum uestra est < sanctitate) fraternitatem ego quoque\net mei plurimum salutamus. ET ALIA IIANU : Incolomis in\ndomino ora pro nobis, dei amator sanctissime frater. Accepta\nXV. Kal. Octobr. Rusticio u. c. cons.\nDomino nostro Iesu Christo fauente regnat in saeculo, qui\nsacra religione suum fundat imperium, quoniam bene gubernat\nhumana, qui prius diuina plac〈a〉uerit. quod praesentibus euenisse\ntemporibus gratulamur.\nfilius etenim uester clementissimus\nimperator aeternitatis beneficio sceptra sortitus fidei causas\narripuit explicandas et ad tuam sanctitatem missa legatione\nsedis apostolicae promeruimus sacerdotes. quorum aduentu\nnon mediocriter adoleuit ecclesiarum concordia sacrosanctarum\nnobis instantibus, ut decebat. Acacii namque, quod discidium\ngenerabat, nomine stirpitus amputato pro tenore libellorum,\nquos direxistis, in hac urbe regia multisque ciuitatibus unitas\noptata prouenit, quam summis inuentam laboribus uenerari\nconuenit in perpetuum custodirique necesse est nec quibuslibet\nargumentis retractari quispiam patietur, quae sempiterna\nmaiestas rite composuit.\nsed quia prosperos cursus frequenter\nimpedire festinat humani generis inimicus, pars Orientalium\nnon exiliis nec ferro flammisque compelli potest, ut condemnet\nepiscoporum nomina post Acacium defunctorum; quae difficultas\ngenerali concordiae moras innectit.\nsanctitas itaque uestra\ncaelitus inspirata rerum temporumque qualitatem consideret\net condemnatis huius erroris auctoribus, id est Acacio Constantinopolitano,\nPetro ac Timotheo Eluro et Dioscoro Alexandrinis\nPetroque Antiocheno, finire dignetur inueteratum certamen de\nceterorum nominibus quaestione sopita, ut redimatis plebem\nde sanguine, quam deus noster regendam commisit, ac non\npersecutionibus et cruore sed patientia sacerdotali populum\ndomino nostro concilietis, ne, dum uolumus animas lucrari,\net corpora multorum perdamus et animas.\nerrores etenim\n\n\n\n\n\n\n\n\ndiuturnos lenitate clementiaque conuenit emendari, praecipue\nquia uestrae beatitudinis praecessores saepissime uoluerunt\nrei publicae nostrae antistites ad suam reuocare communionem,\nsi tantummodo taceretur Acacius ceterique praedicti. non est\nergo graue, quod suasit uestra sedes, ut praestet.\nillud etiam\nmagis magisque deposcimus, ut tua sanctitas concepta gratia\ncaelesti, quae praetendunt Orientales episcopi, tractare dignetur\neorumque fidei competentem praebere consensum. nobis etenim\nuidetur, quoniam filius dei uiui dominus noster Iesus Christus\nex uirgine Maria natus, quem praedicat summus apostolorum\ncarne passum, recte dicitur unus in trinitate cum patre spirituque\nsancto regnare. sicut enim uidetur ambiguum dicere\nsimpliciter (upum de trinitate) non praemisso nomine domini\nnostri Iesu Christi, sic eius personam in trinitate cum patris\nspiritusque sancti personis esse non dubitamus. sine Christi ia\nnamque persona nec credi trinitas religiose potest nec adorari\nfideliter, quemadmodum sanctus Augustinus ait: an aliqua\nex trinit.ate persona, et alio loco: solus in trinitate\ncorpus accepit, et iterum: unus us trium.\nrogamus igitur\nreuerentissime salutantes, ut futuri iudicii memores causam\ntaliter ordinetis, ne quid dubitationis relinquatur in posterum.\nquatenus omni scrupulo discordiarum sublato pacis desideratae\nper orbem totum uincula renouentur et uenerandarum floreat\necclesiarum concordia corporisque unius in proprium statum\nmembra recolligantur. ille namque medicus iure laudatur,\nqui ueteres aegritudines ita sanare deproperat, ut ex eis noua\nuulnera non nascantur. specialiter ergo cognoscat uester\napostolatus compositis eisdem duobus capitulis uniuersos\nsacerdotes istius rei publicae libenter amplecti nostram\ncommunionem. Accepta XV. Kal. Octobr. Rusticio u. c. cons.\nDOMINO BEATISSIMO ET APOSTOLICO PATRI PAPAE HORMISDAE\nCELER. Maxima nobis gratulationis causa praestatur, quotiens\nad apostolatum uestrum scribendi tempus emerserit.\nnunc\nigitur remeante beatissimo Germano episcopo uel reuerentissimis\nuiris, qui a uobis pro coniungendis sanctis ecclesiis fuerunt\ndestinati. necessarium duximus sanctitatem uestram debite\nuenerari, indicantes ante dictos habuisse quidem studium, ut\nuoluntatem uestram plenus sequeretur effectus; sed quia\ntotum corpus erat infirmum, interim caput, quod prius\nnecessarium iudicatur, adhibito medicamine uestro sanatum\nest et dissensio, quae erat inter uenerabiles ecclesias Romanam\net Constantinopolitanam, unitate interueniente sepulta est et\nalia non parua membra simili sunt diuinitatis gratia purgata\natque coniuncta.\nhanc etiam spem gerimus uniuersi, quod\ngratia dei, quae semper sedi uestrae permansit et permanet,\nhuiusmodi uobis inspirationem bonitatis praebeat, ut\nmansuetudine et dispensatione uestra reliquum adhuc corpus,\nquod habetur infirmum, sicut superius a nobis dictum est,\nuestro medicamine unitate recepta iungatur.\nspecialiter autem\ndeprecamur pontificium uestrum, ut pro nobis benigno patris\nanimo orare iubeatis.\nDOMINO BEATISSIMO ATQVE APOSTOLICAE SEDIS PROBATISSIMO\nPONTIFICI HORMISDAE PAPAE PATRI IULIANA ANICIA. Quae\nprima sunt, tuae beatitudini salutationis obsequium persoluimus,\noptantes ut hanc paginam tuis uenerandis optutibus\ndiuinitas faciat recenseri et pro suae ecclesiae uigore\n\n\n\n\n\n\n\n\naugmenta salutaria uestrae uitae suffragare dignetur, quatenus te\nperuigili poterit contra aduersos et rabidos canes status\necclesiae uindicari. etenim, uenerabilis pater, quod de nostrae\nfidei integritate curam geris, uicariis gloriosi Petri apostoli\nista conueniunt, cui dominus pa.scendarum ouium iniunxit\nofficium.\ncognoscat ergo tua pro nobis sancta sollicitudo nos\nfirmius tenere rectae fidei firmitatem immobilem, pro qua,\nne eius uiolaremus sanctimoniam, hactenus repugnauimus.\nquod uero tuus apostolatus pro tantae pietatis causa curam\nferre praecepit, in quantum potuimus, pro nostris uiribus non\ndesiuimus spiritu lenitatis aduersos admonere dei nobis gratia\ncooperante.\nIUSTINUS AUGUSTUS HORMIISDAE PAPAE. Dum beatissimum\nGermanum episcopum uel eos, qui cum eo a uobis fuerant\ndestinati, de hac dimitteremus regia ciuitate, huiusmodi illis\nmandata tradidimus, quod capitula, quae ad perfectam unitatem\necclesiarum pertinebant, apostolatui uestro per reuerentissimum\nIohannem episcopum sequenter manifesta faceremus. quae\ntamen ipsis hic praesentibus fuerant declarata.\nsed euenit\npraefatum Iohannem antistitem longa aegritudine detineri. ne\nqua igitur uestram reuerentiam ingrediatur aduersa sententia\nquasi nobis promissa nostra desidia quadam ultronea minus\nad effectum perducentibus, necessarium esse perspeximus\ndilationis causam nobis exponere per Eulogium u. s. tribunum\net notarium, quem ad praecelsum regem Theodoricum super\nnegotiis quibusdam transmisimus, hoc quoque adicientes quod,\n\n\n\n\n\n\n\n\ndum propitia domini et dei nostri maiestas eundem uirum\nreligiosissimum Iohannem pristinae uoluerit reddere sanitati,\nsicut semel promiseramus, statim illum ad tuam sanctitatem\ntransmittimus.\nsuperest, ut sanctitudo tua diuinum nobis\npraesidium orationibus suis dignetur acquirere. Data pridie\nKal. Septemb. Constantinopoli. Accepta Romae Kal. Octob.\nRusticio u. c. cons.\nDOMINO BEATISSIMO ATQVE APOSTOLICO PATRI HORMISDAE PAPAE\nURBIS ROMAE IUSTINIANUS. Quanta reuerentia uestram beatitudinem\nueneremur, multis epistolis, ex quo serenissimus\nimperator filius uester regnauit, cognoscitis.\nin praesenti\nquoque debito pudore salutantes tuam sanctitatem postulamus\nenixius, ut assiduis precibus et frequentissimis orationibus\npro concordia laboretis ecclesiarum uenerandarum nobisque,\nsicut per legatos etiam uestros post omnia scripsimus, tam\nde sermone, quo uertitur controuersia, quam de nominibus\nepiscoporum sub Acacio defunctorum per Eulogium u. s.\ntribunum et notarium dignetur apostolatus uester integrum\nindubitatumque destinare responsum, omnibus uidelicet, quae\npraesentibus legatis uestris ordinata sunt, in perpetuo firmiter\nduraturis. uir namque religiosus Iohannes episcopus, qui\nuenturus est Romam, detinetur aegritudine corporali.\nnihil\nenim prohibet ante eius quoque aduentum concordiam prouenire\nsublata dubitatione re(li )gionis (et eum tamen mox dimittimus\nfauente diuinitate, quia iam melius habet), quoniam\nnec difficilia sunt, quae ceciderunt in ambiguitatem, nec\nexpedit diutius causam uitae protrahi sempiternae, ne dilatis\n\n\n\n\n\n\ntemporibus aliquid nascatur incertius.\naeternitatis igitur\nsupernae tremendique iudicii non immemor sanctitas uestra,\nquae sibi commissa sunt, efficaciae tradi deproperet, ut intellegant\ncuncti recte uos apostolicae sedis esse primatum\nsortitos. haec igitur, quae uobis scribuntur a filiis, affectu\npaterno iubete quantocius adimpleri. scitis namque, quam sit\nadmirabilis gloria tantorum errores annorum uestri pontificatus\ntempore stirpitus aboleri.\nHORMISDA IUSTINO AUGUSTO. Benedicta trinitas deus noster,\nqui uobis gubernacula mundani commisit imperii, quibus non\nsolum pro iure regni ueneratio deberetur uerum etiam pro\ngloriosi modestia et integritate propositi!\nuere enim glorificauimuB\ndeum lectis uestrae pietatis apicibus, quibus promissae\nlegationis moram pro infirmitate eius, qui dirigendus fuerat,\nexcusando luce clarius reddidistis, quam curam fidei et pudoris\nhaberetis, ostendentes rerum summam regentibus non sufficere\nad dominationis apicem, quam obtinent, potestatem, nisi ornamenta\nmorum pretiosiorem faciant principatum. seruet circa\nuos, clementissime imperator, deus noster beneficia sua et\nrespiciens bona uestra largiatur aeterna !\nnec nos tamen\nmomordit ulla suspicio aut implendi tarditatem promissi de\nmutatione credidimus euenisse consilii. nefas enim erat de\neius uerbis qualibet sollicitudine dubitari, cuius fidem in\nmagnis rebus datum est tam euidenter agnosci.\nredeunte igitur\nfilio nostro spectabili uiro Eulogio tribuno et notario cultum\ndebitae salutationis exsoluimus deo magno continuis precibus\nsupplicantes ut, qui uestro studio per infideles uulnera impacta\n\n\n\n\n\n\ncurauit, aeuo uobis per longiora tempora propagato\\' unitatem\necclesiae redditam ex omni quoque faciat parte securam.\nData IIII. Kal. Nouembr. Rusticio CODS.\nHORMISDA IUSTINO AUGUSTO. Gloriosis clementiae uestrae\nlaboribus ecclesiasticae prima concordiae et orbis pacati uotiua\ntranquillitas generali praedicatione respondent, quae res nostri\nparcum red〈d〉it ac retinet ad agendas gratias sermonis officium.\nillud tamen, quod pro uobis indesinenter domino nostro preces\neffundimus, non tacemus: quia in uotis infinitus affectus est,\nfinitum esse potest in praedicatione iudicium.\nuerum inter\nhaec pietatis uestrae beneficia. una nos, quae etiam uehementer\naffecit, cura non deserit, quod Heliam Thomatem atque\nNicostratum fratres et coepiscopos meos, qui primi ecclesiasticam\nfestina secuti sunt deuotione concordiam, non solum\nmagni frustratur palma principii uerum etiam mali miseria\ncomitatur exempli.\nquare clementiam uestram mixto etiam\nprecibus fletu deposcimus. ne gaudia nostra, quae de haereticorum\ncotidie conuersione praestatis, praefatorum abiectio\nintoleranda conturbet, quia non sola personarum nos causa\nsollicitat, quibus et boni facti simul sufficere gloria posset\net meriti, sed quod uenerabilium constituta canonum contemnuntur\net quod non paruam eorum abiectio apostolicae sedis\ntangit iniuriam: ne christianitatis uestrae sinceritas, qua et\nmagnum patrocinium ueteribus constitutis impenditis et sedis\napostolicae principatum acta nouiter ueneratione sancitis, in\nuno inexplicabilem relinquat posteris negotio quaestionem.\nHORMISDA EUFIMIAE AUGUSTAE. Orare nos et pro uestra incolomitate\ndeo nostro uota persoluere cum catholicorum etiam\ncoetu sine cessatione pontificum non uestrae studium exorationis\ninuitat sed deuotum atque persistens in ecclesiastica\nstimulat conciliatione propositum.\nquis enim ab haeretica\nsegregatus conspiratione se teneat, quis aliis in sua utatur\ndeprecatione principiis, nisi ut uobis serenissimoque principi\niugali uestro et uita sit longior et ad prosperitatis augmentum\ngratia diuina proximior, qui ini〈ti〉a felicis imperii plectendi\nexecrationibus consecrastis erroris et amicam diabolo pacifica\nexpulistis intentione discordiam?\nunde nunc decet uos\nlaudabilibus coeptis insistere et per totum orbem perfectam\nspargere medicinam. quia Christo maior numerus gregis oblatus\nmercedem confidenter exigit largiorem. inter quae curae\nuestrae sit, ut nullum sanatas iamdudum personas uulnus\nafficiat sed communionis unitas magnum sit iustitiae impetrandae\nsuffragium.\nquaesumus namque, ut tandem de\nuenerabilibus fratribus et coepiscopis nostris Helia Thomate\natque Nicostrato, quod sacrissimorum canonum dictat auctoritas,\nuobis decernentibus impleatur, ne uideantur ut auctores\nalicuius mali, quod primi ad unitatem sedis apostolicae\nfestinarunt, in communi omnium gaudio soli meruisse percelli\net in facto laudabili uictam personali odio cessisse iustitiam.\nnostris ergo precibus apud clementissimum Augustum uestras\nadiungite, ut fructum, quem illis patrum regulae tribui et\nconseruari praecipiunt, inimica tergiuersatio auferre non possit.\nHORMISDA EPIPHANIO EPISCOPO CONSTANTINOPOLITANO. Oportuerat\nquidem fraternitatem tuam diuini contemplatione iudicii\natque caritatis nostrae respectu Heliam Thomam atque\nNicostratum fratres et coepiscopos nostros, postquam in\nconsortium communionis nostrae recepimus, ad diuina tecum\nmysteria incunctanter admittere atque ad ecclesias suas, a\nquibus eos discordiae error excluserat, pro pacis nostrae\nplenitudine reuocare, ut unitas, quam post annorum multa\ncurricula per totum orbem suis deus restaurauit ecclesiis,\nnulla uoluntatum nostrarum distantia laederetur.\nsed quia\nrem tam gratam et patrum statutis uenerabilibus congruentem\nquibusdam tarditatibus contigit nunc usque differri, unde\netiam ad decessorem fraternitatis tuae nos scripsisse meminimus,\nhortamur ut laetitiam, quam de damnata praeterita dissensione\npercipimus, in nullo iterum discrepantium animorum\ncausa contristet. etenim nulli uidetur uos nobiscum pleno\ncommunicare mentis affectu, si eos qui nobiscum communicant\na uestro consortio segregetis.\nincassum certe uidentur pacem\nrecipere, qui pacis differunt praecepta complere. quicquid\nenim in illorum suscipienda communione moramini, de nostra\nquodammodo reconciliatione detrahitis et prouidendum est,\nfrater karissime, ne si ecclesiarum nostrarum tandem desuper\nindulta concordia ab his exordium sumat exemplis, et religionis\nueneranda regula et apostolicae sedis auctoritas imminuta,\nquod absit, per Orientem potius quam restituta uideatur.\nHORMISDA EPIPHANIO EPISCOPO CONSTANTINOPOLITANO. Diu\nnos nuntiata tuae primordia dignitatis tenuere suspensos et\nin ipsa communis gratulatione laetitiae mirati admodum\nsumus morem pristinum fuisse neglectum, quia reparata\necclesiarum deo annuente concordia plenum fraternae pacis\nflagitabat officium, praesertim quod sibi non arrogantia\npersonalis sed regularum obseruantia uindicabat. decuerat\nsiquidem, frater karissime, te legatos ad apostolicam sedem\ninter ipsa tui pontificatus initia destinasse, ut et quem tibi\ndebeamus affectum bene cognosceres et uetustae consuetudinis\nformam rite compleres.\nsed licet his omissis paginalia tantum\nsufficere iudicasses ex occasione colloquia, nos tamen gratia\nstimulante compulsi interim iustae constantiam expectationis\nabrupimus reciproca mutuae caritatis uerba reddentes, quia et\nnoster animus amoris impatiens et legatorum nostrorum uotiua\nrelatio exclusum, quod imperabat causa, silentium ad officia\nbenigna traxerunt, quibus ad praesens gaudii nostri signa\nmonstramus et priuatae quodammodo amicitiae uotiua persoluimus.\nlegationem autem tuam et ea, qua dudum, gratia\nsustinemus et fulti ueteribus constitutis exigimus, ut quantum\ngaudii fructum uel de tui pontificatus honore capiamus uel\nquas tibi gratias referri conueniat pro impensis in negotio\npropagandae unitatis officiis. sicut nostrorum multipliciter\nadstruxit legatorum narratio, euidentius exprimamus.\nHORMISDA IUSTINIANO ILLUSTRI. Quos celsitudo uestra animi\ncirca me sui beniuolentiam dignatur ostendere, facitis rem\ndeo placitam et rectae conscientiae congruentem. sed non\nparua uobis sunt huius emolumenta propositi: maior in uos\nfructus de tali bonitate reuertitur; neque enim uacua honorificentia\nest, quae defertur antistiti.\nindubitatum siquidem est,\nquia honor ministri cultus est domini, et qui personam sacerdotis\nmagni habet, maiorem remunerationem ab eo, cui sacerdos\nfamulatur, accipiet dicente domino Iesu, qui prophetas in\nhonore susceperint, suam mercedem esse reddendam. et apud\nme quidem magni est gratia uestra momenti, eo tamen\npretiosior, quia, quicquid mihi gratiae dignanter impenditis,\nin ecclesiarum defensione monstratis.\nsed ut ad id, quod\ncelsitudo uestra desiderat, noster sermo dirigatur, quamquam\net clementissimus imperator et uos promittatis legationem\nesse uenturam et id cum ratione conuenerit, ut eorum, qui\ndirigendi sunt, super omnibus nos decuerit expectare praesentiam,\ntamen, quia gratum nobis est studium, quod circa religionem\nuos habere declarastis, non grauat praelibare dicendo non\nopus, ut stabilitatem fidei uestrae intentionis potius quam\nrationis sequaces procaci uerborum nouitate confundant.\nsancta\ntrinitas pater et filius et spiritus sanctus deus unus est.\nhanc Israel iussus adorare, cuius inseparabilis et indiscreta\nsubstantia non potest diuidi, non potest sacrilega distinctione\nseparari, seruata tamen proprietate sua unicuique personae.\nhaec interim commenda<nda>\nfidei uestrae epistolaris stili\nterminum cogitantes congrua credimus breuitate sufficere,\n\n\n\n\n\n\nplenius disserenda, cum florente imperio clementissimi principis\npromissam legationem et suscipere nos deo propitiante contigerit\net cognitis omnibus cum adiutorio dei nostri responso\nreddito pro uniuersitatis informatione remittere.\nHORMISDA IUSTINIANO ILLUSTRI. Studium uestrum erga\necclesiasticam pacem et damnatos haereticae contentionis\nerrores ipsis rerum effectibus approbamus; cuius uos operis\nmagna immensaque sine dubio merces expectat.\nhinc est quod,\nquicquid pro canonum firmitate et pro apostolicae sedis reuerentia\nnecessarium duxerimus, magnitudini uestrae secura\nperagendum protinus praesumptione mandamus, quia cum\nmagno uos gaudio pro causis talibus sperata suscipere multiplicia\nhuiusmodi exempla testantur. quare omissis in longa\ncircuitione principiis ad rem ipsam praesentis paginae uerba\nconuertimus.\nmaeret ecclesia et in magno uotiuae unitatis\nexordio frui praestita non potest pro unius causae afflictione\nlaetitia: hanc ut nobis sollicitudinem beneficia uestra submoueant,\nnon paruis precibus exoramus. angit nos enim et\npraesens dolor et futurorum occasio procurata certaminum,\nper quam et uenerabilium patrum regulae neglegantur et\napostolicae sedis putatur auctoritas posse contemni.\nnam cum\ndiuino clementissimique principis beneficio sed et uestro\nsimul adnisu hi soli credantur esse pontifices et iure ecclesias\ncontinere, qui ad communionem nostram damnatis erroribus\nredire consentiunt. Heliae Thomati atque Nicostrato fratribus\net coepiscopis nostris, qui bonum causae etiam sub aduerso\nimperatore dedere principium, non solum nihil ad prouectum\n\n\n\n\n\n\nbona studia profuerunt uerum etiam collatae sibi a domino\nobtinere nequeunt officia dignitatis et extorres a commissis\nsibi gregibus subire coguntur miserias damnatorum.\nquapropter\nquaesumus et per diuinam uos misericordiam obtestamur. ut\neorum causae, quae iusta est, summum patrocinium et probatae\nuiuacitatis impendatis affectum piissimi principis haerendo\nuestigiis, quatenus eos tandem suis ecclesiis et pietatis intuitu\net iustitiae contemplatione restituat, quia in illorum contumelia\nab inimicis asseritur optatum nostrae communionis displicuisse\nconsortium.\nSANCTISSIMO AC BEATISSIMO PATRI ET COMMINISTRATORI HORMISDAE DOROTHEUS IN DOMINO SALUTEM. Propositi nostri et\norationis est summum studium, per omnia beatissime et ter\nbeate pater, et scribere frequenter ad uos sanctissimos et\nmutua mereri colloquia et nullo tempore exortem me ab\nhuiusmodi laetitia esse condecet.\nquoniam igitur manifeste\ncognoui quosdam sanctas aures uestras perturbare et scio\nprocul dubio, uos in omnibus esse perfectos et quia nihil\nsine iudicio audire possitis nec ulli penitus uestrum animum\naccommodare, et ut non amplius per taciturnitatem largiri\ntempus uidear illis, qui nihil quidem a nobis laesi sunt sed\nsine causa et superflue aduersus nos armati sunt:\ndeo tamen\net uestrae satisfacio sanctitati, quia pro Iohanne uiro reuerentissimo\nepiscopo, qui paulo ante a uestra uenerabili corona\ndirectus est, praedestinaui me periculis et mortem sustinui\net meam pro eius scio me obiecisse animam et hoc ostenditur\ngestis et ex his, qui quamquam per meam absentiam acerrime\n\n\n\n\n\n\nuideantur esse discussi.\net quid longo sermone opus est uti,\ncum uobis omnia dominus deus noster Iesus Christus patefacere\net satisfacere possit? quia et, quando cognoui uos ad\napostolicae sedis praesulatum euocari, commune gaudium\ntotius mundi esse iudicaui. ab illo enim tempore hoc ipsum\nscribens ad uos, quantum ad me, quicquid ad honorem et\nsatisfactionem uobis et apostolicae sedi pertinet, nihil praetermisi\nsed nec praetermitto.\npaulo post autem scietis,\nperuenerabiles, annuente domino Iesu Christo, quia haec ab\nexordio mihi sunt excogitata et, quando dominus deus tempus\ndedit, ad effectum haec sunt perducta. omnem cum uestra\nsanctitate in Christo fraternitatem ego quoque et mei plurimum\nsalutamus.\nHORMISDA DOROTHEO EPISCOPO THESSALONICENSI. Considerantes\ntuae fraternitatis ecclesiam ante praetereuntis mala discordiae\nolim cum sede apostolica praecipua fuisse caritate coniunctam\nte nuper pacis desuper redditae esse credebamus auctorem: sed\nquia, quos praeuenire debueras, sequi etiam remoraris, non\nleuiter pro fraternitate tua dilatae correctionis ingemiscimus\ntarditatem.\nscribis enim aures nostras cuiusdam sceleris\natrocitate turbatas: utinam usque ad nos tantum tam detestabilis\nfama percurreret ac non toto orbe Christianis mentibus\ntam dolendum quam execrabile facinus nuntiaret, ut qui te\ninnocentem nesciunt, a christianitatis simul credant tramite\ndeuiasse! in qua enim mundi parte immauitatis huius inuidia\nnon et catholicas contristat ecclesias et haereticorum praua\nuota laetificat?\nquae nos a dilectionis tuae conscientia, sicut\nlitteris intimas, ostendi cupimus aliena : quid enim uotis\nnostris magis conuenit, nisi ut redire ad pacem catholicam\n\n\n\n\n\n\nuolentes episcopos a crudelitate et criminibus contingat semper\ninnoxios comprobari? expectamus igitur, si non desunt fraternitati\ntuae ueritatis deo notae praesidia, ut et tanti sceleris\na te repellas inuidiam et in reconciliatione fidei tandem eorum,\nqui reuersi sunt, sequaris exempla. Data IIII. Kal. Nouemb.\nRusticio u. c. cons.\nHORMISDA HELIAE THOMAE ET NICOSTRATO EPISCOPIS. Quanto\nmens nostra doloris uestri participio fatigetur, superuacuum\nest apud probantes mutuam caritatem uerbis adstruere; sed\nille, qui et nostrum animum et uestros labores scrutator\npraescius intuetur, maerorem nostrum uestra in gaudium\nprosperitate conuertat.\nuerum ne umquam pro uestro negotio\nsub allegatione iustissima et blanda intercessione cessemus,\nnoueritis nos tam ad clementissimum principem quam ad\npraecellentissimam Augustam nec non ad illustres et magnificos\nuiros Iustinianum atque Germanum filios nostros litteras\ndestinasse uestrum specialiter negotium continentes, quas uiro\nsublimi Eulogio ita tradidimus, ut in uestro primum ponat\narbitrio, utrum per uos eas eligatis offerre an per ipsum\npotius perlatorem tam principi porrigantur quam ceteris, quas\ndesignauimus supra, personis.\nHORMISDA GERMANO ILLUTSTRISSIMO. Excubantibus nobis probabili\npro ecclesiastica pace proposito et tanto fidei calore\n\n\n\n\n\n\n\n\nferuentibus gratiarum actio sola non sufficit, quia nec uos\nhumanae laudis praerogatiua sollicitat sed diuinae expectatio\nretributionis inflammat.\nquod igitur maxime debemus, eaoluimus\net deum nostrum, cuius uos causis impenditis, pro\nincolomitate uestra cotidie deprecamur, rogantes, ut studium\nuestrum in omni pro ecclesiasticae unitatis affectu parte sic\nferueat, ut nullus boni relinquatur locus officii, ubi non\npaternis regulis uestrae patrocinium defensionis adsistat.\npraecipue tamen Heliae Thomae atque Nicostrati fratrum et\ncoepiscoporum nostrorum causa nos commouet, qui primi\nmundo necessariam secuti concordiam ecclesiarum suarum\npriuatione perculsi cum uenerabilium quoque canonum contumelia\ndeprimuntur fitque illis propriae reconciliationis gloria\ncausa difficilis, quasi ipsi magis pertinaci mente restiterint\net aliis ad sedis apostolicae redeuntibus unitatem ipsi ecclesiae\nmagis membra discerpserint.\nquod quam nobis durum sit\nquamque clementissimi temporibus imperatoris indignum,\nprudentiam uestram conuenit aestimare et tandem praestare\nremedium, quod et illorum labores et nostram grato possit\nsolamine auferre maestitiam.\nIUSTINUS AUGUSTUS HORMISDAE PAPAE. Illustrem uirum reuerentissimum\nepiscopum grato suscepimus animo non pro honore\ntantum, qui debetur sacerdotibus, uerum etiam pro affectu\nuestrae sanctitudinis. nam quicumque tuo comprobatus iudicio\nfuerit, est apud nos etiam iudicatus probatissimus. de opera\n\n\n\n\n\n\ntamen et fauore, qui sacrosanctis inferendus est eorum ecclesiis,\ntunc demum oportunius statuetur, cum legati, quos nuper ad\nregem magnificum Transamundum destinasse noscimur, reuersi\npropitia diuinitate responsum nobis retulerint.\nuestra autem\nbeatitudo supernum nobis praesidium indefessis orationibus\npostulare dignetur. Data XV. Kal. Decemb. Constantinopoli\ndomno Iustino perpetuo Augusto < cons. > Accepta XI. Kal.\nIun. Rusticio cons.\nIn ciuitate Aulonitana quo ordine cum dei adiutorio peruenimus\net quomodo sumus suscepti ab episcopo ciuitatis ipsius\net quid est actum uel qualem responsum dederunt et quia hoc\npromisit, ut cum metropolitanum suum faceret libellum, in\nalia epistola beatitudini uestrae significauimus.\nnam quod\nin Scampina ciuitate factum est, uestris orationibus tacere\nnon omisimus. antequam nos ingrederemur in ciuitatem ipsam,\nuenerabilis Troius episcopus cum suo clero uel plebe in\noccursum nobis egressus est, et quomodo deus in ipsa die\nbenedictus est et quae festiuitas per ipsius pietatem est\nsubsecuta, ad notitiam apostolatus uestri referimus.\nnobis\npraesentibus uel suo clero et nobilibus uiris ipsius ciuitatis\n\n\n\n\n\n\n\n\n\n\nlibellum scripsit. porrigit: suscepimus et praesenti omni clero\nuel plebe in gradu a seruo uestro Petro notario sanctae ecclesiae\nRomanae est relectus.\nerat conuentus in basilica sancti Petri.\nconfitemur beatitudini uestrae: tantam deuotionem, tantas\ndeo laudes, tantas lacrimas, tanta gaudia difficile in alio populo\nuidemus. prope omnes cum cereis uiri cum mulieribus, milites\ncum crucibus in ciuitate nos susceperunt. celebratae sunt\nmissae, nullius nomen obnoxium religionis est recitatum nisi\ntantum beatitudinis uestrae. noster episcopus uenerabilis\nGermanus missam celebrauit et promiserunt nec postea recitari\nnisi quos sedes apostolica suscepit. quanta uobis operata sunt,\ndeus propitius in uobis conseruet.\nistam epistolam ante\ntriginta milia de Lignido fecimus sperantes ipsa die in eadem\nciuitate cum dei adiutorio peruenire et, quomodo ad nos peruenit,\nsperamus et ipsius ciuitatis episcopum similia facere. quod\nsi factum fuerit, data occasione rescribimus.\nScampis nos\npositos post missas hora cenatoria Stephanus et Leontius\nuu. ss. ab imperatore missi in occursum nobis uenerant adhuc\nnescientes nos in partibus Graeciarum positos, quia talia mandata\nfuerunt comiti Stephano data, ut ad partes Italiae transiret\nin occursum nostrum. (est Stephanus iste, quomodo dicitur,\nde parentela nlii uestri magistri militum Uitaliani.) qui nobis\nnuntiau.erunt Patricium senatorem proscriptum et in exilio\nmissum; pro qua tamen causa. nisi quo modo ad nos peruenerit,\nnon possumus dicere, quia non est de talibus rebus facile\ndeliberare. dicitur tamen et apocrisiarios Thessalonicensis\necclesiae teneri. apud quos dicuntur et epistolas inuentas;\npro qua causa, nescimus. cum ipsis et Filuminum et\n\n\n\n\nDemetrium magistrianum et alias personas, quarum nomina ignoramus.\nista sunt, quomodo praediximus, quae audiuimus.\nde causa\ntamen ecclesiastica cum dei misericordia prospera nuntiantur.\nCosmatem tamen medicum, pro qua causa in Italia uenit,\npenitus intellegere non potuimus, nisi hoc, quia forte queritur.\nde quo debetis esse solliciti, ut sciatis, pro qua causa ibidem\nuenit.\nIn alia epistola significamus beatitudini uestrae de Scampina\nciuitate de uenerabili \\'Troio episcopo, quo ordine libellum\ndedit et qualis festiuitas est celebrata in ipsa ciuitate.\ncum\ndei misericordia uenimus ad Lignidum. Theodoritus episcopus\nuenerabilis uir ipsius ciuitatis similiter libellum dedit. qui\nlibellus in ecclesia est relectus et omnia secundum constitutionem\nuestram sunt facta.\nrogate deum, sperate ab apostolis\neius beatissimo Petro et Paulo. ut deus, qui initia talia\ndonauit orationibus uestris, similiter sequantur et prospera,\nut tempora coronae uestrae in correctione ecclesiarum semper\npraedicentur. quam epistolam ad apostol\\'atum uestrum direximus\ndie Nonarum Martiarum.\nDOMINO SEMPER NEO BEATISSIMO ET APOSTOLICA SEDE INTIMA\nUENERATIONE PRAEFERENDO ATQVE ANGELICIS MERITIS COAEQVANDO\nPATRI PATRIUM PAPAE HORMIISDAE ANDREAS. Commendans me\n\n\n\n\n\n\n\n\nhumilissime uestigiis uestris piissimis indico propter synodum\nEpiri noui, quoniam finxerunt anathematizare infra semet\nipsos aliquas personas. hoc tantummodo ingenio usi sunt, ut\nnos in sua malitia caperent. quibus restitit diuina trinitas per\nuestras sanctas preces. et cum deprehensi fuissent in sua\nmalitia, numquam potuimus archiepiscopo suorum suadere, ut\nad uiam ueritatis et ad uestra praecepta flecteretur.\nsed modo.\ncum aduenerunt beatissimi atque sanctissimi domni episcopi\nuel diacones directi a sancta corona uestra, occurrerunt illis\nScampinus episcopus uir beatissimus Troius cum omni gaudio\net luminaribus et porrecto libello secundum uestram praeceptionem\nstatim recepti sunt in pace Christi et missas celebrauerunt\ncum ipso in Scampina ciuitate. et uidentes Lychnidenses,\nquod fecit Scampinus, simili modo et ipsi secuti sunt.\nnam\ndum istas litteras ordinaremus, superuenit magistrianus de\nurbe Constantinopolitana, qui nuntiauit, quia deo propitio\nprecibus sanctis uestris et Constantinopolitani miserunt anathema\nAcacio et cum pace pascha celebrauerunt. iam quid\nsequatur, uestra intercessio apud deum laboret, ut ad perfectum\nserui sedis apostolicae inueniamur.\nepistolas uero, quas\ndestinauerunt ad meam humilitatem supra memorati uiri\nbeatissimi episcopi, pietati uestrae iunctas transmisi. Accepta\ndie quo supra.\nUerum est nulla esse gaudia, magnopere spiritalia, a quibus\n\nex toto tribulatio; esse parata.\ngauaemus de unitate\n5 Constantinopolitanae ecclesiae, quae facta est cum sede apostolica;\nlaetamur cotidie diuersorum episcoporum libellos\nnobis satisfactionis offerri.\nmodicum in Ephesena ciuitate\ncontigit scandalum, ubi contempta est et iniuriata synodus\nChalcedonensis: est inuocato clementissimo imperatori hoc\ncorrigere, quod et sperate cum dei adiutorio fieri.\nnunc,\netsi post labores, etsi post intentiones plures, Antiochena\necclesia ordinata est: electus quidam Paulus est nomine\npresbyter Constantinopolitanae ecclesiae, quem huic honori\naptissimum imperatoris testimonio comprobatum est. uoluerunt\net temptauerunt hic eum ordinare; ego iussionis uestrae non\nimmemor contradixi dicens \\'iussit domnus noster beatissimus\npapa secundum antiquam consuetudinem ibi eum episcopum\nordinari\\'. hoc obtinuit, quod praecepistis. orate, ut deus\nprecibus apostoli Petri et ipsam ciuitatem cum pace faciat\nelectum suscipere sacerdotem.\net quia ista aguntur et in\nhis cotidie proficit ecclesia catholica, insidiator antiquus\nexcitauit monachos de Scythia, qui de domo magistri militum\nUitaliani sunt, omnium Christianorum uotis aduersarios,\nquorum inquietudo non paruas moras generauit unitati\necclesiarum et magnopere de praedictae ecclesiae Antiochenae\nordinatione.\nisti monachi, inter quos est et Leontius, qui se\ndicit parentem esse magistri militum, Romam festinant\nsperantes aliquanta capitula a beatitudine uestra confirmari.\nest in ipsis inter cetera, ubi uolunt dicere unum de trinitate\n\n\n\n\ncrucifixum, quod est nec in sanctis synodis dictum nec in\nepistolis sancti papae Leonis nec in consuetudine ecclesiastica.\nquod si permittitur fieri, mihi uidetur dissensiones aut scandala\nnon mediocria nasci inter ecclesias.\nistud Anastasius imperator\nmagnopere catholicis imponere festinauit, istud et Eutychetis\ndiscipuli in synodo Calcedonensi proposuerunt, quia quotienscumque\npatres de dei filio domino nostro Iesu Christo\ndisputauerunt, filium dei uerbum consubstantialem patri,\nhomousion patri dixerunt. iste autem sermo ideo numquam est\nin synodis a patribus introductus, quia procul dubio catholicae\nfidei minime poterat conuenire.\ncuius sermonis si subtiliter\nadtendatur intentio, ad quantas haereses pateat et quae mala\nper eum possint disputationibus ecclesiasticis introduci,\nquoniam longum est, praesentes insinuare poterimus. unde\nsanum mihi uidetur et utile et ad pacem ecclesiarum\nconueniens nihil aliud responsum dare nisi (sufficit sanctum\nCalcedonense concilium, in quo et aliae synodi continentur;\nsufficiunt epistolae papae Leonis, quas synodus confirmauit:\nnouitatem in ecclesiam introducere nec uolumus nec debemus\\'.\nest in propositione eorum callida et hoc dicere \\'nos synodum\nCalcedonensem suscepimus; hoc speramus, ut iubeatis nobis\neam exponere. quia non sufficit sic, quomodo est exposita,\ncontra haeresim Nestorianam\\'. non, quasi non intellegentes,\nnisi conantes per subtilitatem ad hoc nos adducere, ut\ndisputetur de synodo Calcedonensi. quod si factum fuerit,\ndubia et infirma ostenditur et haereticorum omnium patuit\nerrori.\ninter alia si post synodum Calcedonensem, si post\nepistolas papae Leonis, si post libellos, quos dederunt et\ndant episcopi et per ipsos satisfecerunt sedi apostolicae,\niterum aliquid nouum addatur, sic mihi uidetur, quia quicquid\nfactum est destruitur. Data III. Kal. Iul.. Constantinopoli.\nCum dei misericordia quo ordine et qua cautela communicauimus\nin ecclesia Constantinopolitana, iam in aliis litteris\nper seruum uestrum Pullionem directis uestra beatitudo\ncognouit et similiter in aliis litteris non semel sed secundo,\nqualia aemuli religionis homines temptant, significare curauimus,\nut nihil sit aut actum aut cogitatum fieri, quod lateat beatitudinem\nuestram: stat nobiscum cum dei adiutorio, quidquid\nin Constantinopolitana ecclesia est ordinatum; non titubant\ngaudia spiritalia, quae celebrauerunt et celebrant catholici.\ncausa Antiochenae ecclesiae ordinationis non nobis solos\nlabores fecit sed grandes tribulationes, quia homines festinantes\nimpedimentum facere generali unitati diuersis modis diuersa\nimpedimenta fecerunt.\nnostra erat propositio de his, qui se\nsuspenderant de anathemate, in praedicta ecclesia ordinare\nsacerdotem: non posuerunt ante oculos suos futurum iudicium\npalam dicentes (omnes, qui sedi apostolicae communicabant,\nNestoriani sunt* et magis illis non debere credere, qui modo\nuidentur ad communionem sedis apostolicae reuocati.\npost\nmultas afflictiones et paene in tres menses a partibus protracta\ncertamina piissimus imperator sua auctoritate Paulum nomine\npresbyterum de ecclesia Constantinopolitana elegit episcopum\nfieri in ecclesia Antiochena, dicens inter alia et hoc testimonium\nde ipso, quia duobus annis in Antiochia positus non\nmediocriter resistebat Seuero haeretico. similia et omnes\ncatholici consonabant. omnia tamen ista de persona praedicti\nimperator se promisit ad uestram beatitudinem relaturum.\nharum tamen tribulationum prouisores et socii et unitatis\necclesiarum impedimenta monachi de Scythia fuerunt: qui\n\n\n\n\n• postea(quam) hic defecerunt adsignati ab omnibus nihil\npacificum cogitare, ad beatitudinem uestram cucurrerunt\nsperantes subripere et per litteras uestrae sedis suas intentiones\nconfirmare.\nisti de sua prouincia episcopos accusant, inter\nquos est Paternus Tomitanae ciuitatis antistes. petitiones\nobtulerunt et coacti piissimi principis et domni Uitaliani\nmagistri militum iussione frequenter ad audientiam causae\nconuenimus, non quasi uolentes in his negotiis nos occupare,\nquia nobis sunt ante oculos beatitudinis uestrae praecepta,\nquibus praecepistis, ut causae tantum, ubi ueneramus, intenti\nnullis aliis negotiis misceremur, sed sperantes posse intentiones\neorum pacari ad hoc descendimus.\net quia nobis diu\nlaborantibus et illis nullam suscipientibus rationem nihil\nproficiebat, in quo tendebamus, clementissimus imperator in\nconuentu publico, ubi et nos interesse iussit, Paternum\npraedictum episcopum et magnificum uirum Uitalianum reduxit\nad gratiam; accusatores quoque eius suo praecepit episcopo\nsupplicare. monachi uero cum similiter ad concordiam quaererentur,\nfuga lapsi maluerunt de ciuitate disce(de>re quam ad\nconcordiam peruenire.\nmagnopere praedicti monachi ad\nItaliam uenientes aliquanta capitula proponere habent, inter\nquae et unum de trinitate crucifixum) continetur, sperantes\nita confirmari ex auctoritate beatitudinis uestrae. sicut et in\naliis litteris significauimus, et modo hoc dicimus, ut nulla\nnouitas a sede apostolica scribatur, quia et nos ante imperatorem\net ante senatum hoc indicauimus dicentes:\ncextra\nsynodos quattuor, extra epistolas papae Leonis nec dicimus\nnec admittimus; quicquid non continetur in praedictis synodis\naut quod non est scriptum a papa Leone, non suscipimus,\nquia si uoluerit domnus noster qualemuis nouitatem scribere,\npeius erit istud initium quam illud, quod factum est per\n\n\n\n\nEutychetem. sufficere debet ecclesiae, quod per LX annos ab\nEutychete usque modo sustinuit\\'.\nnobis quod uisum est,\nscripsimus ; in uestra potestate est deliberare, quod uobis\ndeus imperauerit, quoniam hoc illi nituntur asserere eo modo\nsibi satisfacere cupientes, ut ita profiteamur et dicamus\nunum de trinitate passum esse, quod nec patres nec synodi\ndixerunt.\nista ideo per singula exposuimus, ne illorum\nsubtilitas glorietur in nostra simplicitate: propter istas nouas\nsuas intentiones Uitaliano magnifico uiro subripuerunt et\ntalia uindicare et pro talibus rebus contra nos, quaecumque\npotuit, impedimenta afferre, cuius immutationem omnis nobiscum\ndeflet ecclesia.\nquapropter rogamus, ut consueta cautela et\nqua solet domnus noster uigilantia cogitetis, et quomodo\nsuscipiendi sint, qui a nobis taliter recesserunt et a nostra\nfuerunt communione seiuncti, et quid eis respondeatur uel\nquomodo eorum capitula repellantur, quia eos omnes Constantinopolitana\ncatholica exhorret ecclesia. Data III. Kal. Iulias\nConstantinopoli.\nFilius uester magnificus uir Iustinianus res conuenientes\nfidei suae faciens basilicam sanctorum apostolorum, in qua\ndesiderat et beati Laurentii martyris reliquias esse, constituit:\nsperat per paruitatem nostram, ut praedictorum sanctorum\nreliquias celeriter concedatis.\nhabuit quidem petitio praedicti\nuiri secundum morem Graecorum et nos e contra consuetudinem\nsedis apostolicae exposuimus. accepit rationem. et\nquia talis feruor est fidei eius, qui mereatur quicquid de\napostolica sede depoposcerit, et tale est, quod sperat, unde\n\n\n\n\net salus animae et fidei affectus accrescat, talibus desideriis\npostulata competit non negare.\nunde si et beatitudini uestrae\nuidetur, sanctuaria beatorum Petri et Pauli secundum morem\nei largiri praecipite, et, si fieri potest ad secundam cataractam\nipsa sanctuaria deponere, uestrum est deliberare. petit et de\ncatenis sanctorum apostolorum, si possibile est, et de craticula\nbeati Laurentii martyris.\nista sunt desideria praedicti uiri,\nin haec fides ipsius est incitata. propter hoc in urbem uestram\nuirum spectabilem Eulogium magistrianum direxit, hoc sibi\nsatisfacere iudicans, si de ipso fonte. de quo per omnem\nterram sanctuaria apostolorum sunt data, inde et ipse reliquias\nsuscipere mereatur. et bene facitis causam ecclesiasticam,\nmagnopere in contestatione dei, tali homini commendare,\ncuius sinceritas et integritas circa religionem catholicam nota\nest omnibus hominibus.\nhinc uoluerunt capsellas argenteas\nfacere et dirigere, sed postea cogitauerunt, ut hoc quoque a\nuestra sede pro benedictione suscipiat. singulas tamen capsellas\nper singulorum apostolorum reliquias fieri debere suggerimus.\nData III. Kal. Iul. Constantinopoli.\nHORMISDA GERMANO ET IOHANNI EPISCOPIS FELICI ET DIOSCORO\nDIACONIS ET BLANDO PRESBVTERO. Opinionum diuersitas diu\nnos facit de prosperitate uestra uel de susceptae actionis\nqualitate sollicitos, praecipue cum nihil certum tam diuturno\ntempore uestrae dilectionis potuissemus rescriptione cognoscere.\nnos tamen reperta latoris occasione haec ipsa significare\nmaluimus, quapropter salutantes, cum dei omnipotentis auxilio\nincolomes nos esse cognoscite, quod et de uobis audire\ndesideramus.\nsed ut de omnibus, quae gesta sunt, nostram\n\n\n\n\n\n\nplenius possitis instruere notionem, a quibus personis uel in\nquibus locis bene, sicut credimus, suscepti fueritis uel ubi\naut sub qua festiuitate resurrectionis dominicae caritas uestra\ntenuerit diem et quid deinceps egeritis, per omnia rescriptis\ncurrentibus declarate, quatenus cogitationem nostram de uestra\net actuum prosperitate releuare possitis et, si quid instructioni,\nquam suscepistis, causae defuerit, subiungere cum dei nostri\nsolatio ualeamus. Data VII. Kal. Maias Eutharico cons.\nHORMISDA QVIBUS SUPRA, Animus noster diuturna redditur\nexpectatione sollicitus; praecipue ad tantum principem destinati\nsub celeritate nos certiores debuissetis efficere. nam ante diem\nascensionis dominicae litteras uestras credebamus nos posse\nsuscipere.\nidcirco tam uestrae sospitatis indicia quam\nprofectum causae, quam peragendam cum dei nostri iuuamine\nsuscepistis, desiderantes agnoscere Paulinum ecclesiae Romanae\ndefensorem cum scriptis praesentibus destinare curauimus,\ntam principi litteras quam singulis, quibus oportuit, dirigentes.\nquapropter deum nostrum congruis precibus oramus, ut ipse\nsalutem uestram sua propitiatione custodiat et causae qualem\ndesideramus concedere dignetur effectum, quia nihil maius\ninter titulos imperatoris optimi adscribitur, quam si eum\necclesiae gratia praesens et futura praedicare mereatur pacis\nauctorem. Data III. Kal. Maias Eutharico cons.\nHORMISDA LEGATIS NOSTRIS QVIBUS SUPRA, Necesse est, ut\nuel de iniunctae actionis statu uel de uestrae dilectionis\n\n\n\n\ncogitemus absentia, et pro his rebus sollicitudo nostra non\npatitur scribendi quaslibet occasiones omittere.\nantehac per\nmagistrianum, qui in patricii Symmachi remeauit obsequium,\nlitteras karitati uestrae direximus, hortantes, ut nos de uniuersis,\nquae in causa ecclesiastica gesta sunt uel geruntur,\nnon omitteretis instruere: quod et facere pro nostrae cogitationis\nreleuatione debebitis. nostri enim uoti est, ut labori\nuestro deus omnipotens desideratum concedere dignetur\neffectum.\nStephanum negotiatorem, per quem uobis nostra\ncontradentur alloquia, in quo ratio poposcerit, competentibus\nsolatiis adiuuate, quia hunc semper nostrum fuisse recolitis.\nData eodem die.\nErat optabile et uoto nostro conueniens consonantia praeteritis\nnuntiare, scilicet pontificem Constantinopolitanae ecclesiae\nIohannem esse superstitem et confessionem libello editam.\ncuius merita non est dubium deo placere, qui inter catholicos\net communicatores sedis apostolicae meruit ad aliam ex hac\nuita discedere.\nin cuius locum Epiphanius quidam presbyter\nquondam syncellus eius accessit. cuius initia bona uidentur,\nnam rationabilia loquitur et promittit patrum se regulas\nseruaturum pacem unitatemque ordinatam non dissipare sed\nmagis augere.\nista sunt quae promittit; quid tamen opere\npossit implere, adhuc ignoramus; has siquidem litteras\nquartum post ordinationem eius diem reperta occasione\ntransmisimus necdum cum eo communicauimus, non quasi\nresistentes sed quia adhuc ab eo non sumus inuitati.\nsuperest\n\n\n\n\n\n\nut beatitudinis uestrae insistat oratio, quatenus diuinae gratiae\nadiutorio talis erumpat, per quem de perfecta possimus unitate\ngaudere. Accepta VII. Idus Apriles Rusticio cons.\nNon miramur apostolatus uestri precibus cuncta nobis\nprospera successisse, scientes, quod amplius nostro ministerio\nuestra pro nobis elaboret oratio. ita enim totus se ecclesiastici\nnegotii tulit euentus, ut dubitari non possit beati Petri per\nsingula prouenisse miraculum: primum, quod tantum in ipsis,\nqui dignitate funguntur, inuenimus religionis ardorem, ut\nUitalianus, Pompeius et Iustinianus nobis occurrerent in\ndecem milibus et de aduentu nostro cum uestra gratiarum\nactione gloriari non arbitrarentur indignum; deinde, quod\ntanta fuit etiam in plebe deuotio, ut pars maxima populorum\ncum cereis simul et laudibus uestris nostrum praestolaretur\naduentum.\nsub hac itaque celebritate secunda feria hebdomadae\nmaioris Constantinopolim sospites hilaresque peruenimus\nposteroque die piissimo principi praesentati tanto eius releuati\nsumus affectu, ut, si alia minime praecederent, sola nobis ad\nsolatium piissimi principis gratia suffecisset.\nsed orationibus\nuestris maiora secuta sunt; nam eo die sub senatus cuncti\npraesentia episcopi quoque quattuor affuerunt, quos Iohannes\nConstantinopolitanus antistes pro partis suae defensione transmiserat:\nquibus libellum apostolicae sedis ostendimus omniaque\nin eo recte canonica esse probauimus.\npostremo quinta feria,\nhoc < est > cena domini, ad palatium in generali conuentu\n\n\n\n\nuenit episcopus et perlecto libello consentiens cum summa\ndeuotione subscripsit. quis explicet, quanta illic principis\npariter ac senatus laetitia fuerit, quas ibi lacrimas gaudia\npepererint, quas uoces uel in laudem principis uel in sedis\nuestrae totius coetus et cleri fauor emisit? explicari haec\nrelatione non possunt sed considerationi uestrae portitorique\nrelinquimus, quod eloqui non ualemus.\na palatio in ecclesia\nsumma cum celebritate peruenimus, ut fidei animorumque\nconcordiam communionis quoque roboraret. credi uix potest,\nquis fletus laetantium, quae inmensitas fuerit exundatioque\npopulorum: ipsa suam laetitiam turba mirabatur nec dubitari\npoterat manum affuisse caelestem, quae talem mundo contulit\nunitatem.\nAcacii praeuaricatoris anathematizati nomen de\ndiptychis ecclesiasticis sed et ceterorum episcoporum, qui\neum in communione secuti sunt, sub nostro conspectu significamus\nerasa; Anastasii quoque ac Zenonis nomina similiter\nab altaris recitatione summota. pax est orationibus uestris\nChristianorum mentibus reddita; una totius est ecclesiae\nanima, una laetitia; solus luget humani generis inimicus\nuestrae precis expugnatione collisus.\norate, ut Antiochenam\nquoque similis felicitas inlustret ecclesiam, de cuius antistite\nadhuc tractatus nutare conspicitur, quoniam inter diuersa uota\npopulorum de personae electione non constat. credimus tamen,\nquod precibus beatitudinis uestrae de ipsa quoque uelociter\nordinatio digna proueniat, ut coepta pax temporibus uestris\nper omnem mundum pariter dirigatur et cunctis partibus in\napostolicam communionem fidemque conuenientibus perfecta.\nsicut pridem fuerat, omnibus membris capiti suo connectatur\necclesia. Accepta * *\nPer Eulogium u. c. litteras beatitudinis uestrae suscepimus,\nin quibus significastis intentionem monachorum Scythicorum et\nquomodo uisum fuerat apostolatui uestro episcopo Constantinopolitano\ncausam delegare, ut ipse inter eos et qui ab eis\nimpetuntur audiret. mihi quidem non displicuerat, quia ubi\nconscientia cum dei adiutorio nulla formidine terretur, a nullo\ndebet declinare, immo magis festinare, ut per examen quod\nuerum est omnibus manifestetur.\nsignificastis mihi ab illis\ncontestationem datam, ut non mihi haeretici iungerentur. quos\ndicunt haereticos, ego ignoro, nisi illos forte, qui synodum\nCalcedonensem suscipiunt, quos ego catholicos dico. Uictor\ndiaconus dicitur:\nquidam cum isto, antequam nos Constantinopolim\ningrederemur, habuerunt intentionem de uno de trinitate\ncrucifixo et de Christo composito et de aliis capitulis. nobis\nhic positis obtulerunt contra ipsum libellum tam nobis quam\nepiscopo Constantinopolitano: conuenimus in domum episcopi\nut, inter eos intentio quae uertebatur, agnosceremus.\npraedictus\nepiscopus synodum Calcedonensem protulit; legit ante omnes\nomnia, quae sunt in eodem concilio constituta, dicens \\'praeter\nista nihil mihi aliud dicatur: qui sequitur ista, potest inter\ncatholicos esse\\'. praedictus Uictor respondit \\'suscipio similiter\net epistolas papae Leonis et sancti Cyrilli epistolas synodales,\nquae sunt in Calcedonensi concilio allegatae, et manu mea\nsubscribo et sacramentis confirmo ista me suscipere et praeter\nista nihil aliud praedicare, et si inuentus fuero aliquando\n\n\n\n\nextra ista aliud praedicans, nullam circa me peto misericordiam).\nScythae e contra inchoauerunt dicere \\'addatur et unus de\ntrinitate!1 nos e contra diximus \\'quod non est in quattuor\nconciliis definitum nec in epistolis beati papae Leonis, nos\nnec dicere possumus nec addere).\ndisplicuit hoc dictum.\nUictor tamen utrum sinceri animo haec diceret an doloso,\nquis nosse potest, nisi qui corda cognoscit? uerba ista nos\naudiuimus: dei est animum iudicare.\npostea sine nobis\nmagnificus uir Uitalianus magister militum inter se et\nepiscopum Constantinopolitanum uocauerunt praedictum Uictorem;\nlocuti sunt cum eo: quid definierunt inter se, nescimus.\npostea nec Uictor ad nos uenit nec est causa dicta. isti\ntamen Scythae sciat beatitudo uestra quia omnes accipientes\nsynodum Calcedonensem Nestorianos dicunt dicentes non\nsufficit synodus contra Nestorium\\' et sic debere synodum\nsuscipere, quomodo ipsi exposuerint. qui homines quales sunt\naut quales intentiones habent et quid uolunt in fide catholica\nintroducere, cum dei adiutorio manifestatum est omnibus\ncatholicis nec indiget causa meo labore, quam deus pro sua\nmisericordia produxit ad lucem.\nego, quod a patribus didici,\nquod semper ecclesia catholica seruauit, non tacui, non\nabscondi. unus est deus, de quo Moyses loquitur dicens:\naudi. Israel, dominus deus tuus deus unus est, et\nin alio loco ait: dominus solus ducebat eos. unius\nsubstantiae credimus trinitatem, quomodo praedixi, unam\ndeitatem, tres personas, quia nec plures deos dicimus credentes\nunum deum esse, id est patrem et filium et spiritum sanctum,\nnec tres personas negamus, ne Sabellii dogma uideamur sequi.\nuerum est personam filii, id est uerbi\\'\\'dei, consubstantialem\npatri: ipsa caro facta est, ipsa in utero Maiiae habitauit,\n\n\n\n\n\n\nipsa naturam humanam suscepit sine peccato, unde filius dei\nhomo factus natus est de uirgine Maria.\npropter quod eam\ndei genitricem dicimus et credimus, quia unitas diuinitatis\net humanitatis, quae fieri coepta est ex quo Mariae angelus\nGabrihel annuntiauit dicens: aue Maria gratia plena,\nspiritus sanctus superueniet in te uel cetera, non\ntantum in utero non est diuisa sed nec in partu nec in\nnutrimentis nec in passione nec in sepulchro nec in resurrectione\nnec in caelo separata est, quia unus est filius dei dominus\nnoster Iesus Christus, non in personis diuisus, non in naturis\nseparatus neque in potentia diuersus.\nidem est namque et\nsustinens passionem, quia omnes haereses aut diuidens\nquomodo Nestorius aut negans quomodo Eutyches aut minus\nincarnationem credens quomodo Apollinarius aut fantasiam\nintroducens quomodo Manes a fide catholica sunt incisae:\nhomines operarii iniquitatis et hostes doctrinae apostolorum.\nista didici, ista audiui a maioribus nostris et, si forte citra\nista quid debeamus sequi ignoro, exponente beatitudine uestra\nnecesse est me sequi.\nMaxentius tamen quod sub abbatis\nuocabulo dixit se congregationem habere, si interrogetur aut\ncum quibus monachis uixit aut in quo monasterio aut sub\nquo abbate monachus factus est, dicere non potest. similiter\net si de Achille dicere uoluero, rem facio superuacuam; cui\nhoc sufficit: semper latere propter conscientiam suam ab\nomnibus catholicis damnatam. Data Id. Octobr. Eutharico\ncons. Accepta XV. Kal. Decembr. cons. ss.\nMagna est dei misericordia et inaestimabilia eius iudicia,\nqui nihil occultum dimittit, ut probetur uniuscuiusque conscientia.\nDorotheus Thessalonicensis non nouus apparuit nec\nad praesens factum se demonstrauit quem olim uera praedicabat\nopinio. iste semper in malis suis desideriis inuolutus.\ndata occasione exercuit quod-contra fidem catholicam semper\nparturibat scelus.\nin aliis litteris significauimus beatitudini\nuestrae, quo ordine transeuntes Thessalonicam libellos non\npotuimus suscipere; erat tamen constitutum post ordinationem\nsanctae ecclesiae Constantinopolitanae unum ex nobis ad ipsum\ndirigere, quia hoc spera<ra)t praedictus, ut unus ex nobis post\nlibellos susceptos cum ipso missas teneret, quasi testimonio\nhabens in generalitate se ad unitatem sedis apostolicae esse\nconiunctum.\netsi tardo, factum est tamen, ut uenerabilem\nIohannem episcopum ad ipsum dirigeremus; directus est cum\nipso ex communi electione Epiphanius presbyter germanus\nuenerabilis Inlustris episcopi; erat cum ipsis et Licinius\ncomes scolae ex ordinatione clementissimi imperatoris.\nqui\nLicinius tamen cum prius pro alia causa Thessalonicam esset\ndirectus, congregata synodo de paroecia ecclesiae Thessalonicensis\nibi est inuentus <ex>spectans secundum promissionem\nunum ex nobis. uoluerunt ipso praesente libellos facere et\nsubscribere. quod factum est: signauit ipsos libellos praedictus\nuir, ueniens Constantinopolim factum nuntiauit; dicebatur\n\n\n\n\nnobis ab apocrisiario Dorothei \\'iubete dirigere, qui libellos\nsuscipiat. deliberatum est, sicut praediximus, uenerabilem\nIohannem episcopum ambulare et, ut haberet testimonium\nsubscriptionis illorum, rogauimus piissimum imperatorem, ut\net comes Licinius ambularet cum eo. quod et factum est.\net\nquia peruenerunt in ciuitatem, nuntiata est Dorotheo per\ncomitem Licinium praesentia nostrorum. qui direxit Aristidem\npresbyterum cum aliis duobus episcopis, quos solus sciebat\naduersarios esse negotii, ut nostros uideret. cum quibus\nuoluerunt facere in primis certamina de libellis dicentes \\'sunt\ncapitula, quae debeant emendari\\\\ dixerunt nostri non esse in\npotestate ipsorum hoc facere: (si uultis facere, deo gratias;\nsi non uultis facere, uenimus, salutauimus uos, perambulamus\\'.\ndiscesserunt post ista uerba.\nad aliam diem conuenerunt\niterum ista loquentes et, antequam propositionem uerborum\nfecissent, ubi non est intentio generata, non iniuria secuta\nest, subito populus insanus irruit super ipsum et duos pueros\nocciderunt episcopi, caput etiam fregerunt episcopo in duabus\npartibus et renes eius dissipauerunt et, nisi misericordia dei\net defensio sancti Marci basilicae eruisset eos de manibus\neorum, ibi perierant. liberati sunt tamen, quomodo dicitur,\nquia manus publica superuenit, quae eos eruere potuit.\nista\net istorum concinnamenta Dorothei malitia fabricauit, qui\nante biduum quam peruenirent nostri Thessalonicam super\nduo milia baptizauit. sacramenta tanta erogauit in populo,\nquae possint ipsis ad tempora sufficere, significans plebi, quia\nfides recta mutatur. ista quomodo non habuerant excitare\npopulum? ista quem non inuitabant ad seditiunem?\npost hoc\net ipsum libellum, quem fecerat cum episcopis, ante populum\nscidit dicens \\'ego istud usque ad mortem meam numquam\n\n\n\n\n\n\nfacio nec facientibus consentio\\'. occiderunt et Iohannem\nuenerabilem catholicum, qui nos uenientes susceperat in domo\nsua, qui semper separatus fuit a communione Dorothei propter\nsynodum Calcedonensem: in quo talem mortem exercuerunt,\nqualem illi <qui> sanctum Proterium occiderunt.\nista ad\nclementissimum imperatorem peruenerunt et prope in tota\nciuitate catholicis luctus est propter talia quae contigerunt\nscelera. promittit sancta clementia uindicare et iactare\nDorotheum, quia nos contestati sumus pietatem eius dicentes\n\\'nulla ratione Dorotheum inter episcopos aut in communione\nsedis apostolicae potest beatissimus papa recipere\\' et contra,\nqui uoluerint eum in sua communione recipere, scire se esse\nreos auctoritate ecclesiastica.\nista ad notitiam beatitudinis\nuestrae festinauimus referre, ut nihil uos lateat, quod in istis\npartibus agitur. Accepta IIII. Kal. Decbr. Eutharico cons.\nDIACONIS ET BLANDO PRESBVTERO, Cum nos ecclesiasticae\nprosperitatis gaudia subleuarent et prope plenum laboris\nuestri fructum cottidie carperemus, repente nos inimica uniuersis,\nquae uotiue successerant, fama confundit. cuius opinionis\nordinem etsi uobis necdum referentibus suspicamur\nincertum, pro ipsius rei tamen magnitudine credidimus non\ntacendum.\nitaque perlatum est fratrem et coepispopum nostrum\nIohannem, dum ad Thessalonicam pro suscipiendis tantum\nlibellis, qui promittebantur, accederet, ita plebis inrationabili\nseditione concussum, ut extincto primum eo, qui hospitium\nuenienti praebuerat, ipse quoque non dissimili caede mactatus\net uix sacrosancti fontis reuerentia uindicatus euaserit.\ncuius\n\n\n\n\nseditionis initium sub interrogationis dolosae commento ab\nAristide presbytero narratur exortum. uerum nos, si haec\nmanifesta sunt, adeo de plebe non querimur. erit in potestate\nuenerandi principis temporis sui et catholici sacerdotis iniuriam,\nqua iubeat, resecare censura.\nsed id, quod ad nos attinet,\ncura peruigili per uos deo propitio desideramus impleri, quia.\nnullum uolumus aut non reddita ratione conuerti aut sic\nrectam uiam fidei profiteri, ut sibi a principe aliquid sine\ndoctrinae remedio causetur imponi.\nhoc igitur suggestione\nuestrae supplicationis peragite, ut Thessalonicensis episcopus,\nqui sub interrogationis obtentu ecclesiasticam pacem protracto\nin longum nititur dissipare negotio, quam a uobis suscipere\nnoluit, a principe ad urbem directus ab apostolica percipiat\nsede doctrinam et, quicquid sibi dubium putat, huc ueniens\npraesenti a. nobis inquisitione condiscat; sic enim probare\npotest se catholicae professionis seruare cautelam, non malitiose\nconcepta uindicare certamina.\nsciat nos paratos esse et\nbene inquirentes instruere et errantes ad fidei rectum tramitem\nscientia duce reuocare, quia si dubitans paratam non uult\nexperiri doctrinam nec rursus in simplicitate cordis, quae\npacis et religionis causa iubentur, admittere, in aperto est,\nqua mente uel dei nostri praeceptis obsistat uel orthodoxi\nprincipis exempla contemnat.\nin hac ergo parte totus\nsuggestionis uestrae actus immineat, quia nec illi alia possunt\nratione saluari et incitatae plebis sub hoc melius moderamine\ncausa sedatur. cum quo etiam Aristidem presbyterum clementissimus\nprinceps ad nos uenire praecipiat, quia, sicut praefati\nsumus, omnes, quorum pax ecclesiastica ambiguitate diuiditur,\nsimul ad communionem nostram depulsa mali erroris aegritudine\ncatholicae scientiae cupimus sentire medicinam.\npraeterea,\nmox praesentia uos contigerit scripta suscipere, debebitis\n\n\n\nbitis ad nos de uestris aliquem destinare cum relatione, quae\nuniuersa contineat, unde < de > his, quae gesta sunt uel\ngeruntur, sollicitudinem nostram releuare debeatis. datarium\nquoque litteris uestris adiungite, ne uobis portitoris tarditas\npossit adscribi. Data III. Idus Octobr. Eutharico cons.\nHORMISDA GERMANO ET IOHANNI EPISCOPIS ET BLANDO PRESBVTERO. Grauiter nos Iohannis catholici afflixit interitus,\nquem haeretici Dorothei uesania perhibetis extinctum. nam\neundem Dorotheum Constantinopolim iussu principis didicimus\neuocatum.\naduersus quem domno et filio nostro clementissimo\nprincipi debetis insistere, ne ad eandem ciuitatem denuo\nreuertatur sed episcopatus, quem numquam bene gessit,\nhonore deposito ab eodem loco ad ecclesiam longius relegetur\nuel certe huc ad urbem sub prosecutione congrua dirigatur.\nad hanc etiam partem inuigilare debebitis, ne in loco eius\nAristides totius mali incentor et conscius quibuslibet subreptionibus\nordinetur, nam nihil prodest mutari personam, si\neius deformis nequitia perseueret; sed talem uirum debetis\neligere, ut de iudicio uestro cuncta catholicorum congregatio\ngratuletur.\nhis igitur obseruatis pro Thomae atque Nicostrati\nfratrum et coepiscoporum nostrorum personis intentio dilectionis\nuestrae uehementer debet incumbere. nam quid prodest\necclesiam redintegrasse, si ab eius corpore sacerdotes uideamus\nextraneos, quos in nostram communionem uos caute atque\nrationabiliter non ignorastis esse susceptos? unde non leuiter\nnos res ista contristat, si ab his, qui sedis apostolicae\n\n\n\n\npraedicationem sequuntur, neglegantur qui in eius fide et\nconsensu recepti sunt.\nidcirco, sicut hortati sumus, pro eorum\ncommunione atque loco serenissimo principi uehementer\ninsistite; nam in eadem causa domno et filio nostro clementissimo\nprincipi et uiro illustri Iustiniano filio nostro scripta\ndireximus, hortantes, ut cum uestra, quantum ad ecclesiarum\nsuarum receptionem pertinet, debeant caritate tractare. de\nquo uos articulo nostrae ordinationis \\'suspicamur immemores:\ndiximus enim, quemadmodum exclusis occupatoribus hi, de\nquibus loquimur, ad proprias reuertantur ecclesias, ut illi\nalibi, si tamen rectae sunt fidei, ordinentur.\nde personis\nScytharum monachorum uir illustris Iustinianus nobis scripsit,\nquarum exemplaria litterarum fraternitati uestrae direximus.\nqui cum nollent sustinere uestrae dilectionis aduentum et\nobseruationum moras se dicerent ferre non posse, temptauerunt\nclam de urbe discedere. quos tamen nos fecimus sollicitius\ncustodiri, ea, quae de uobis contraria dixerunt, uolentes\nagnoscere, ut, cum reuersi deo propitio fueritis, eorum error\nrationabilibus adhortationibus corrigatur. Data III. Non.\nDecembr. Eutharico u. c. cons.\nHORMISDA QVIBUS SUPRA. Ita nos incolomitatis et actuum\nuestrorum cura sollicitat, ut quamuis frequentibus occasionibus\nnon praetermittamus hortari certos nos de his, quae circa\nuos aguntur, fieri litteris destinatis. nam et cum per hominem\nillustris uiri atque magnifici patricii filii nostri Agapiti\ndesideriis nostris congruos miserimus affatus et nunc quoque\nanxietatis nostrae credidimus solatio, si ad uos praesentia\nscripta mitteremus:\ntantum est, ut de actibus atque sospitate\n\n\n\n\nuestra nec non et de mora, per quam uos detineri plurimum\ndolemus, releuetis nos alloquiis sub occasione idonea portitoris.\nData VI. Idus Iul. Rusticio u. c. cons.\nHORMISDA GERMANO EPISCOPO FELICI ET DIOSCORO DIACONIS ET\nBLANDO PRESBVTERO. Animos nostros tam diuturnum dilectionis\nuestrae silentium ut tantorum temporum contristat\nabsentia, praecipue cum uir magnificus patricius Symmachus\net uir illustris Romanus magister militum filii nostri reditum\napud nos caritatis uestrae sine dilatione promiserint, et\nignoramus, utrum illic causarum qualitas an certe fraus aliqua\nsimulata sub necessitate detineat, quia nobis sollicitudinem\nsine cessatione gerentibus et paene uniuersos partium illarum\nhomines percontantibus diuersa et dissimilia nuntiantur.\net\nideo, quoniam causas tantae tarditatis uos melius deprehendere\net intellegere potestis atque cognoscere, significare nobis ista,\nde quibus noster cruciatur animus, debuistis, uel si est causa\ndilationis idonea, sicut constitutum est, aliquem de uestris\nad nos oportuerat destinari.\nunde ne forsitan per uersutias\naut aliquam concinnationem uobis dilatio et impedimenta\ngenerentur, sub celeritate nobis scribite, ut sub rationabili\nordinatione pro uestra repetitione ad filium nostrum imperatorem\nclementissimum dirigamus.\nergo tam circa personas\nquam de causa fidei, pro qua diu moramini, quid geratur.\ninstructe atque plenissime nobis uniuersa rescribite, ut omnibus\ncognitis deo nostro fauente tractemus, quemadmodum personis\nuestris et causae ipsius, cuius res agitur, possit misericordia\nsubuenire. Data Id. Iul. Rusticio u. c. cons.\nt\nDOMINO BEATISSIMO ET INEFFABILITER MIRABILI ET IN CHRISTI\nGRATIA PRAEFERENDO PAPAE HORMISDAE POSSESSOR IN DOMINO\nAETERNAM SALUTEM. Decet et expedit ad capitis recurrere\nmedicamentum, quotiens agitur de sanitate membrorum. quis\nenim maiorem circa subiectos sollicitudinem gerit aut a quo\nmagis est nutantis fidei stabilitas expetenda quam ab eius\nsedis praeside, cuius primus a Christo rector audiuit: tu e s\\'\nPetrus et super hanc petram aedificabo ecclesiam\nmeam?\narbitror uestram beatitudinem non latere, quantis\nin Constantinopolitana urbe ecclesia laboret insidiis et ad\nmorem ueteris morbi in saniem uulnus iterum quaerat erumpere,\nquod obductum creditur cicatrice. unde cum quorundam\nfratrum animus de codice Fausti cuiusdam natione Galli\nReginae ciuitatis episcopi. qui de diuersis rebus et frequentius\nde gratia dei diserte uisus est disputare. in scandalum\nmoueretur aliis, ut se habent humana studia, in contrarium\nrenitentibus, me crediderunt de hoc ambiguo consulendum.\ndixi quidem ea, quae a tractatoribus pro captu prop<rii>\ningenii\ndisputantur, non ut canonica recipi aut ad synodalium uicem\npro lege seruari sed habere nos certa, scilicet quae ueteri\nlege uel noua conscripta et generalibus patrum sunt decreta\niudiciis, ad fundamentum fidei ac religionis integram firmitatem;\nhaec autem, quae antistites diuersi conscripserunt, pro qualitate\nsui sine praeiudicio fidei solere censeri. sed cum haec.\nquantum in eorum frequenti postulatione persensimus, magis\n\n\n\n\neis excusatio uideretur, uel pro eorum prece uel pro obsequii\noccasione reddendi apostolatui uestro per lustinum diaconem\nmeum praesumpsi apices meae paruitatis ingerere, quibus\nprincipaliter orationum uestrarum munimen exposcens quaeso,\nut consulentes, quid de praefati auctoris dictis uideatur,\nauctoritate apostolicae responsionis agnoscant, maxime quod\nfilii quoque uestri magistri militum Uitalianus ac lustinianus\npraecipue super hac re rescripto beatitudinis uestrae similiter\ninformari desiderant.\ncodicem quoque retractandum antehac\ndirexisse me memini continentem beati Pauli apostoli epistolarum\nexplanationes, pro quo rescripto gratulari non merui.\nunde simili prece deposco, ut praerogatiuam benedictionis\nuestrae - competenti responsione merear adipisci. Accepta\nXV. Kal. Aug. Rusticio cons.\nHORMISDA POSSESSORI EPISCOPO, Sicut rationi congruit, ut\nconsulant ambigentes, ita par est respondere consultos, quia\nipse impellit in errorem, qui non instruit ignorantem, nec\nquicquam aptius est studioso religionis quam inquisitio ueritatis,\nquando facilius deuium uitat. qui iter per quod gradiatur\nrogat.\nsed priusquam respondendi curam de his, quae dilectio\ntua percontatur, aggrediar, libenter in litteris tuis fidei tuae\n\n\n\n\n\n\nme fateor inuenisse feruorem, cuius calore succensus rediuiuam\nin illis partibus infidelium peruersitatem uigere suspiras.\ndignissimus dolor, qui dedita deo corda contristet, nec enim\nest apud eos lapsus inlamentabilis, quibus est igniculus\ncaritatis, quia unum spiritalium uotum est salus inconcussa\ncunctorum.\nsed non est ignota ecclesiis dei de huiusmodi\nprocellis aut insueta tempestas: quamuis rectoris sui gubernaculo\ninconcussa persistat, uariis tamen insurgentium fluctuum\nlaborat uexata turbinibus.\nnam unde est psalmidici uox\nprophetae, qui ipsius ecclesiae personam spiritu, quo implebatur,\nadsumens saepe inquit expugnauerunt me a iuuentute\nmea, etenim non potuerunt mihi? concutiunt, sed in\nnihilo praeualebunt. adhuc in area sumus, mixta sunt frumenta\ncum paleis, gemunt boni consortia malorum; sed superest\nflamma non necessariis et parata sunt horrea iam probatis.\nubi terrarum non ista permixtio ?\nnos fixis decet instare\nuestigiis: proficiemus inter aduersantes propriis bonis, si\nerroribus non inuoluamur alienis; probat enim uirtutis suae\nualidum robur, qui cum impellitur non mouetur.\nubi non\nuariae temptationis aculei? quales per hunc fere iugem annum\nquorundam Scytharum, qui monachos praeferebant specie non\nueritate, professione non opere, subtili tectas calliditate\nuersutias et sub religionis obtentu famulantia odiis suis\nuenena pertulimus studentes eos ab interno uulnere medicabilis\npatientiae moderamine sanare, beati Pauli monita non\ntacentes: noli uerbis contendere; ad nihil enim\nutile est nisi ad subuersionem audientium?\nsed\n\n\n\n\n\n\nquando uirus, quod uiscera penetrarit, euellitur? quando corda\nmale sibi credula ueritatis obtemperant institutis? quando\ninduit oboedientiae humilitatem opinionibus suis uallata\nsuperbia? quando acquiescunt paci contentionum studiis.\nadsueti, sola certamina amantes de religione captare et\nmandata neglegere?\nnumquam apud eos caritas nouo commendata\npraecepto, numquam pax dominico relicta discessu: una\npertinacis cura propositi rationi uelle imperare, non cedere;\ncontemptores auctoritatum ueterum, nouarum cupidi quaestionum;\nsolam putantes scientiae rectam uiam qualibet conceptam\nfacilitate sententiam: eo usque tumoris elati, ut ad arbitrium\nsuum utriusque orbis putent inclinandum esse iudicium, nec\nin numero fidelium deputantes sequaces traditionis paternae,\nsi suae uiderint cedere nolle sententiae; docti crimina serere,\nobtrectationum uenena componere. integrum ecclesiae corpus\nodisse, seditiones instruere, inuidiam concitare et pro oboedientia,\nquae in coenobiis principatum regularis obtinet\ndisciplinae, obstinationem pertinacis amare superbiae.\nnon\nillos potuimus monitis, non mansuetudine, non auctoritate\ncomprimere. in publicum usque prodiere conuentum ad\nconcussionem quietis circa regum etiam statuas inclamantes,\net nisi fidelis populi constantia restitisset, per diabolicae\nsemina nefanda zizaniae apud illos dissensionem et discordiam\ncommouissent, per quos adiutorio dei de regionibus eorum\nest pulsa dissensio. sero probauimus prophetica apostolum\nuoce dixisse in nouissimis diebus instare tempora periculosa\n\n\n\n\n\n\net fore homines sui tantum amatores, habentes formam\npietatis. uirtutem autem eius abnegantes, itaque esse uitandos.\nhaec ideo dilectioni uestrae indicanda sub occassione credidimus,\nne, si illuc fuerint forte delati, ignorantes, quemadmodum\nse in Romana urbe tractauerint, sub aliqua uerborum simulatione\ndeciperent. hi uero, quos uos de Fausti cuiusdam Galli\nantistitis dictis consuluisse litteris indicastis, id sibi responsum\nhabeant neque illum neque quemquam, quos in auctoritatem\npatrum non recipit examen, catholicae fidei aut ecclesiasticae\ndisciplinae ambiguitatem posse gignere aut religiosis praeiudicium\ncomparare. fixa sunt a patribus, quae fideles sectari\ndebeant instituta; siue interpretatio seu praedicatio seu uerbum\npro populi aedificatione compositum, si cum fide recta et\ndoctrina sana concordat, admittitur, si discordat, aboletur.\nunum est fundamentum, extra quod quaelibet fabrica si\nconsurgit, infirma est; super illud, quisquis aedificat seu\nuilia seu pretiosa, consideret. errat autem is, qui a uia, quam\npatrum electio monstrauit, exorbitat.\nnec tamen improbatur\ndiligentia per multa discurrens sed animus a ueritate declinans.\nsaepe ex his necessaria prouidetur, de quibus ipsi aemuli\nconuincantur, instructio nec uitio dari potest nosse, quod\nfugias, atque ideo non legentes incongrua in culpam ueniunt\nsed sequentes. quod si ita non esset, numquam doctor ille\ngentium adquieuisset nuntiare fidelibus: omnia probate,\nquod bonum est tenete.\nnon ab re est etsi mundanum,\nnon tamen a ratione discretum miscere sermonem. fertur\n\n\n\n\n\n\nquidam nobilis arte pingendi, cum equum peniculo uellet\nexplicare perfectum, asellum sibi proposuisse pingenti, asserens\nnon ut iumentum imitaretur informe sed ne in alicuius\ndeformis liniamenti similitudinem lapsus incideret.\nnon improuide\npatrum ueneranda sapientia fideli posteritati, quae essent\ncanonica dogmata, definiuit, certa librorum etiam ueterum in\nauctoritatem recipienda sancto spiritu instituente praefigens\nopinioni suae lector indulgens non quod aedificationi\necclesiasticae conueniret sed quod uoluntas sua concepisset\nassereret. quid ergo calumniantibus opus extra constitutos\necclesiae terminos porrigere quaestiones et de his, quae ita\nhabentur dicta, quasi dicta non sint, mouere certamina, cum\nChristiana fides canonicis libris et synodalibus praeceptis et\npatrum regularibus constitutis stabili et inconcusso tramite\nlimitetur?\nde arbitno tamen libero et gratia dei quid Romana\nhoc est catholica sequatur et seruet ecclesia, licet et in uariis\nlibris beati Augustini et maxime ad Hilarium et Prosperum\npossit cognosci, tamen et in scriniis ecclesiasticis expressa\ncapitula continentur, quae si ibi desunt et necessaria creditis.\ndestinabimus, quamquam qui diligenter apostoli dicta considerat,\nquid sequi debeat euidenter agnoscat.\nData Id. Aug.\nRusticio u. c. cons.\nIUSTINUS AUGUSTUS HORMISDAE PAPAE. Quo fuimus semper\net quo sumus studio pro conciliandis sententiis catholicam\nfidem colentium, ut eodem animo cuncti uenerentur lumen\nindiuiduum trinitatis, palam fecisse dinoscimur nunc legatum\nad uestram beatitudinem ultro ob hoc ipsum dirigentes\nGratum u. s. magistrum scrinii, quo remedium tandem\nreperiatur discordiis uaria certantium, nunc prono libentique\nsuscipientes affectu uiros religiosissimos, quos interuentores\nunitatis uestra sedes apostolica credidit destinandos.\nprofecto\netenim tamquam ipsam pacem et iucundis eos oculis aspeximus\net extensis manibus duximus amplectendos; quin etiam omni\nintentione ordinauimus, ut uenerabilis ecclesia Constantinopolitana\nnec non complures aliae uota suscipiant uestra non\nsolum in ceteris sed in auferendis etiam nominibus ex sacris\ndiptychis, quae remouenda maxime postulastis.\nuerum nonnullae\nfuerunt urbes et ecclesiae tam Ponticae quam Asianae ac\npraecipue Orientales, quarum clerici uel populi omnibus\npertemptati minis atque persuasionibus tamen nequaquam\nflexi sunt, ut tollant antistitum et repellant nomina, quorum\napud eos opinio floruit, sed morte uitam duriorem aestimant,\nsi mortuos condemnauerint, quorum gloriabantur uita superstitum.\nquid igitur faciamus huiusmodi pertinaciae, quae nec\ndictum audiens exsistit et tormenta in tantum despicit, ut\n\n\n\n\namplum sibi ac festiuum iudicet, si corpore prius quam\nreligioso desistat consilio?\nnobis quidem uidetur opus esse\nmollius agendi et clementius. quae si non in tua sanctitudine,\niam nec in alio poterunt inueniri. nam neque sanguinis et\nsuppliciorum cupidi, quod dictu etiam graue est, libellum\nsuscepimus neque ut paruo discrimine remaneant imperfecta\nconcordiae desideria, sed ad prorogandam quo possumus ordine\nconiunctionem membrorum ecclesiae. utrum itaque praestantius\nerit minorum gratia in totum esse nobis absectas tantas\nmultitudines an concessis exiguis et remissis maiora et omni\nratione quaerenda corrigi, ut. quae non licuit per omnia,\nsaltem ex necessariis partibus allegantur?\nueniam itaque\nnominum postulamus, non Acacii, non utriusque Petri, non\nDioscori uel Timothei, quorum uocabula ad nos datae\nsanctitatis tuae epistolae continebant, sed quos in aliis\ncelebrauit ciuitatibus episcopalis reuerentia et hoc exceptis\nurbibus, ubi uestrae beatitudinis libellus iam in plenum\nadmissus est, nisi hanc quoque partem beniuolentia statuerit\nuestra mitius corrigendam.\nuerum nec iudicio res caret sedis\napostolicae, ut non magis uenia dicenda sit quam deliberata\niam ac perspecta definitio: Anastasius siquidem religiosissimae\nmemoriae, uestrae culmen ecclesiae, palam aperteque constituerit,\ncum ob hoc idem scriberet negotium decessori nostro.\nsatis esse pacem affectantibus, si nomen tantum reticeatur\nAcacii. ergo priora uestrae sedis constituta sequitur, qui non\n\n\n\n\n\n\nomnes memorias mortuorum iudicat contemnendas, ut indignum\nhabeatur et incongruum, si non placidior omnibus non solum\ndefunctis sed etiam superstitibus uestra diuulgetur in omni\nfine terrarum lenitas.\net hoc quidem non dubitauerimus ita\ngratiosum uobis futurum, ut pacifico statim responso laetior\nmundus reddatur. retinet autem uestra sanctitas, quod dudum\nscripsimus ex Oriente supplicationes nobis esse destinatas\nuoluntatem ipsorum continentes et arbitrium, in quo sese\nduraturos ostendunt firmiter et quo nulla ratione desistendum\naestimant.\nhanc itaque cartulam secundum nostra promissa\nper Iohannem uirum reuerentissimum episcopum dirigendam\nuobis in praesenti merito credidimus, ut a uestra sede etiam\ntenor eius admissus ad colligendas proficiat et adunandas\nubique uenerabiles ecclesias et Hierosolymitanam praecipue,\ncui tantum omnes fauorem impendunt quasi matri Christiani\nnominis, ut nemo audeat ab ea sese discernere.\nconsensum\nitaque proprium tuam sanctitudinem epistolari quoque pagina\nconuenit declarare, ut cognito omnibus atque patefacto\ntenorem eiusdem cartulae a uobis etiam laudari et tenaciter\ncustodiri laetior mundus existat. Data V. Id. Septembr. Chalced.\nRusticio cons. Accepta prid. Kal. Dec. cons. ss.\nDEO AMABILI AC PIISSIMO IMPERATORI EX DEO AUGUSTO ET\nPRINCIPI IUSTINO CHRISTIANISSIMO DEPRECATIO ET SUPPLICATIO\nAB HIEROSOLVMITANTIS ET ANTIOCHENIS ET SECUNDAE SVRIAE\nCLERICIS ET ABBATIBUS ET POSSESSORIBUS PROUINCIAE SVRIAE.\nHaurite aquam cum laetitia ex fontibus salutis\n\n\n\n\n\n\n\n\nuociferator Esaias propheta exclamat, fontes salutis euangelicas\nueritatis praedicationes manifeste ostendens, ex quibus beati\napostoli et eorum qui per ordinem fuerunt discipuli et\nsapientes ecclesiae doctores salutarem aquam fidei haurientes\nomnem sanctam dei ecclesiam irrigauerunt, quae in petra\nsummi apostolorum subnixa rectam et inconflexibilem confessionem\ncustodiens fiducialiter cum eo ad unigenitum filium\ndei omni tempore exclamat dicens: tu es Christus filius\ndei uiui.\nhanc salutarem confessionem a sanctis quattuor\nsynodis, quae euangelicis praeceptis sunt honoratae, suscipientes\nnumquam per Christi gratiam a traditis nobis rectis dogmatibus\ndeuiauimus, sicut rerum testatur probatio et tempore necessitatis\nfidei constantia demonstrat.\nsi igitur ut Christiani\nrationis fidei sumus participes, domine piissime, et ad communem\npacem et ad unitatem festinamus, nostram fidem,\nquam ab initio suscepimus, per hanc satisfactionem nostram\nmanifestam uestrae facimus pietati, ut notum sit, quia et\npaci concurrimus et a recta cum dei iuuamine non deuertimus\nfide sed omnem ex aequo haeresim execramur, non solum\nEutychianistas et acefalos, sed et Nestorianos et hominem\ncolentes toto animo odientes anathematizamus.\nnos autem,\ndomine Christianissime imperator, sicut superius dictum est,\nin patrem et filium et spiritum sanctum ab initio baptizati\n\n\n\n\n\n\nquoque et credentes unam essentiam dei in tribus subsistentiis\nadoramus, secundum sanctorum patrum mathema et symbolum\ncredentes in unum deum patrem omnipotentem et in unum\ndominum nostrum Iesum Christum unigenitum deum uerbum,\nsimiliter et in unum spiritum sanctum, et secundum hoc\ndiuinum mathema definitionem a sancta Calcedonensi synodo\npromulgatam intellegimus quoque et suscipimus, confitentes\net credentes.\nquia una substantia uel persona, quod idem\nipsa sancta synodus in duabus naturis, id est in deitate et\nhumanitate, indiuise et inconfuse praedicauit deum uerbum,\ndominus noster Iesus Christus unus est ex sancta et unius\nessentiae trinitate.\nsi enim unum deum in tribus subsistentiis,\nsicut dictum est, accipimus, pater autem non est incarnatus\nnec spiritus sanctus, deus uerbum incarnatus est et homo\nfactus est unus ex sancta et unius essentiae trinitate secundum\nfiliationis proprietatem.\nsic ita secundum praedictas sanctas\nquattuor synodos credentes et secundam dei uerbi natiuitatem\nsecundum carnem confiteri non renuimus (unde proprie dei\nuirgo genitrix esse creditur, tamquam natura et ueritate unius\nessentiae patris filium deum uerbum per naturam immutabilem\nex ipsa factum hominem enixa est) et duas naturas in Christo\nper essentiam uel substantiam unitas confitentes sicut in\n\n\n\n\n\n\nunius persona uel substantia neque harum diuersitatem uel\nproprietatem post unitionem auferimus nec eas diuidere in\nduabus personis et substantiis per unitionem sumus edocti\neundemque acimus unigenitum filium dei et ante incarnationem\neius et post, id est deum simul et hominem, passibilem\ncarne impassibilem deitate, circumscriptum corpore non\ncircumscriptum spiritu, id est terrenum et caelestem, quem\nmundus ut hominem cepit et ut deum continere non potuit,\nmortalem et inmortalem, nusquam naturarum diuersitate\nsublata neque diuidentes per essentiam unitionem.\nhoc enim\nuera magnum pietatis mysterium, quia unus ex sancta et\nunius essentiae trinitate incarnatus et homo factus deus\nuerbum in utraque natura deitatis et humanitatis indiuise et\ninconfuse cognoscitur et adoratur, non conuersionem uel\nmutationem sustinens sed proprietatem utriusque naturae in\nuna persona in semet ipso conseruans.\nob hanc igitur fidem\npraedictas sanctas synodos suscipientes et custodientes anathematizamus\nomnes, qui aduersus eas quocumque tempore\nuel modo aliquid conscripserunt, praecipue Iohannem Egeotam,\nqui aduersus memoratam sanctam Calcedonensem synodum\nmultas ut Nestorianus blasphemias euomuit, similiter condemnantes\net Timotheum Elurum cognominatum sicut Eutychianistam\naduersus eam cum suis latrantem sequacibus.\nita ergo\ncum dei iuuamine semper sensimus et iam nunc sentimus.\n\n\n\n\nquapropter hanc satisfactionem uestrae obtulimus pietati;\niubere enim dignata est nos proprium intellectum et quemadmodum\nde sana fide sentimus exponere, quia quidam\nhaeretici, dum suam malam fidem occultare festinant, nostram\nin Christo libertatem et rectam fidem detractare conantur.\nsupplicamus igitur uestram clementiam sollicitudinem de\nperfecta ecclesiarum unitione sanctarum habere debere, ut\nunitas, quae cum dei facta fuerit iuuamine, <custodiatur>\nnec ullo deinceps rationabili aut inrationabili occasionis fomite\ninquietari pax possit. deus autem omnium uestrum pium\nadimpleat desiderium in gloriam sui et rei publicae disciplinam !\nDOMINO PER OMNIA SANCTO AC BEATISSIMO FRATRI ET COMMINISTRATORI HORMISDAE EPIPHANIUS IN DOMINO SALUTEM. Quantam\nhabuimus alacritatem nos quoque et piissimus ac Christianissimus\nimperator una cum fidelissima et in omnibus bonis\nflorente coniuge sua circa rectam et puram sanctarum\necclesiarum unitionem et quemadmodum cum caritate dei,\nqua nos decebat, destinatos a nobis sanctos episcopos et\nreligiosos suscepimus et uenerandos habuimus clericos, existimamus\nquidem et ante ex his, quae acta sunt, satisfactum\nuestrae beatitudini.\ncredidimus tamen, quod, si dominus et\nsaluator Iesus Christus deus noster idem ipsos reuerentissimos\ncomministratores nostros incolomes uestris obtutibus praesentauerit,\nomnia, quae excitata sunt, uobis sanctissimis manifesta\nfieri. et laborem, quem potuimus sustinere, per hos ipsos\n\n\n\n\nmanifestius cognoscetis, quemadmodum per dei gratiam et\nfidelissimorum principum nostrorum Constantinopolitanae ciuitatis\nnostra ecclesia pacifice est gubernata et nomina eorum\ninter sacra non sunt recitata mysteria, quae sedi uestrae\nprofana cognouimus, sed quattuor conciliorum pro recta fide\nconsonantia praedicatur et hoc ipsum omnibus sacrorum\ndiptychorum recitatione manifestum est.\nannuntient igitur\nnobis, quia non parui nobis subiecti sacerdotes nec rursus\nsub eorum ordinatione episcoporum parua est subdita multitudo,\nqui bonum huius coeptae unitionis amplectuntur; uestra\netiam sanctitas cognoscat istius se generalis boni et principem\net inceptorem nihilominus constitutum.\nunde fortiter ad\nuigilandum beatitudo uestra laudis est stimulis excitanda, ne,\nid quod diuina in honorem uestri coeperat ordinare misericordia,\nnon ad plenum ita ut condecet communis unitas prouenire\nuideatur.\ndiligentius autem de his fidelissimi et piissimi nostri\nprincipes de sanctarum dei ecclesiarum unitate et concordia\ngaudentes ad uestram mandauerunt beatitudinem, supplicationes\na plurimis sanctis sacerdotibus suscipientes tam Ponti quam\nAsiae prouinciae et maxime Orientis, apud quos nomina\nquondam sacerdotum suorum tacere difficile et impossibile\nesse uidetur tantaque eorum obstinatio est, ut omne periculum\npro tali facto parati sint sustinere.\nigitur praecedentes omnes\ncirca pacis studium necessarium causas considerantes, quia\nper solam istam humilitatis uiam communem omnibus\nunitionem et salutem inuenimus, interrogantes, sicut dictum\nest, et satisfacientes uobis ab illis, qui a nobis in hoc negotio\nsunt destinati, causam cum pacifica, qua uos decet, gubernatione\ndispensetis. nam dum una utraque sit ecclesia, procul\ndubio et bona, quae per uigilantiam eueniunt, communis exinde\n\n\n\n\nlaudis gloria utrisque patriarchalibus sedibus rimatur, ut\nconsuete omnium dominus et conditor Christus uerus deus\nnoster magnificetur.\nde his autem omnibus summo uobis\nsupplicentur affectu Iohannes sanctissimus episcopus multos\nnobiscum sudores in praesenti deponens certamine et Heraclianus\nreuerentissimus presbyter sanctae nostrae maioris ecclesiae et\ncohabitator noster et Constantinus reuerentissimus diaconus\neiusdem maioris ecclesiae, per quos et nostra synodalia\nsymbola secundum ecclesiasticas uestrae beatitudini simul\ndestinauimus leges.\nnunc igitur piissimi nostri imperatores\nstudium circa sanctarum ecclesiarum unitionem ostendentes\npacificis . ad uestram beatitudinem de his causis utendo litteris\net oblatas sibimet ab Hierosolymitanis et Orientalibus petitiones\ndestinauerunt. nos ergo occasionem salutationis inuenire\nuolentes hanc ad uos fecimus epistolam, per quam supplicamus\nproponentes uobis sanctissimis hanc uocem diuinam:\necce\ntempus acceptabile, ecce nunc dies salutis! ecce\ncredidit nobis omnium dominus talentum, quod augmentatum\npossit restitui boni operis fructu et saluare per laudabilem\nuestram dispensationem tantas quidem sanctas ecclesias\ntantosque earum sacerdotes et multitudinem innumerabilem\nnunc quidem unitam sanctae ecclesiae, periclitantem autem et\nerrantem si uestrae beatitudinis gubernaculum commoretur,\net maxime hos, qui in sanctis locis habitant Christi dei nostri,\nita ubique sanctis adhaerentes ecclesiis, ut eorum respui non\n\n\n\n\n\n\ndebeat multitudo. nam omnes per suggestionem eorum ita in\nobstinationis suae malo perdurant, ut uelint ante uita recedere\nquam excogitata relinquere, ut si deus hos per uestram\nbeatitudinem adunari praeceperit, uestrae laudis meritum et\npraesentibus et futuris adscribatur temporibus.\noret igitur\nuestra sanctitas tam pro piissimis et Christianissimis principibus\nquam pro nostra paruitate et uniuersali unitione, ut\ngratia sanctae et unius essentiae trinitatis et intercessionibus\ndominae nostrae sanctae gloriosae uirginis et dei genitricis\nMariae omnia ad unitatem indiuisam conueniant et fundamentum\ninconcussum catholicae fidei confirmetur, per omnia sanctissime\nfrater.\nindicia autem nostrae secundum Christum deum\nnostrum caritatis per uiros reuerentissimos destinauimus ad\nministrationem diuinae culturae et sanctae et apostolicae\nuestrae ecclesiae calicem aureum gemmis circumdatum,\npatenam auream et alium calicem argenteum, uela holoserica\nduo, quae suscipere uestram < beatitudinem > supplicamus\ncum illa karitate, quam uos habere secundum deum non\ndubitamus.\nomnem in Christo fratemitatem, quae cum uestra\nest sanctitate, nos quoque et qui nobiscum sunt plurimum\nsalutamus. Accepta pridie Kal. Decembr. Rusticio u. c.\ncons.\nDOMINO NOSTRO SANCTO AC BEATISSIMO PATRI PATRUM ARCHIEPISCOPO ET PATRIARCHAE HORMISDAE THEOPHILUS BASILISCUS\nESAIAS ANASTASIUS PATERNUS MARCIANUS ET CETERA SANCTA\n\n\n\n\nSVNODUS QVAE IN CONSTANTINOPOLITANA EST CIUITATE CONGREGATA.\nInnumerabilem et inuestigatam magni dei et saluatoris nostri\nIesu Christi sapientiam, quantum hominibus datur intellegi,\nconsiderantes caritatem eius inmensam iuste miramur et cum\nmagna clamamus uoce: quis loquatur potentias domini,\nauditas faciat omnes laudes eius?\necce enim per\nbonam uoluntatem sanctae et unius essentiae trinitatis et\nintercessiones gloriosae Mariae uirginis, studio quoque et\nuigilantia Christianissimi et fidelissimi nostri imperatoris et\npiissimae reginae, olim quae fuerant membra diuisa, per\nspiritus sancti gratiam ad unitatem et caritatem perfectam\nsunt redacta et sicut Moyses et Aaron duces dei uerae\nculturae Israhelit<ic>ae nominati nunc ita et nos gaudentes\nclamamus: cantemus domino! gloriose enim honorificatus\nest, adiutor et protector factus est mihi\nin salutem, et haec sentire et praedicare cum fiducia\nsumus edocti.\nconsiderantes autem caritatem et deo amabilem\nuestrae beatitudinis uitam etiam ex his, qui a uobis sunt\ndestinati reuerentissimi legati, similiter et pacem sanctarum\ndei ecclesiarum tam senioris quam nouellae Romae, cui nos\nipsi participes fuisse monstramur, bono pastori et principi\nomnium Christo deo nostro consuete gratias referimus.\nnam\npost obitum sanctae recordationis quondam archiepiscopi et\npatriarchae Iohannis Constantinopolitanae ciuitatis deus, qui\npropriam sanctam ecclesiam in petra rectae fidei incorrupta\nfundauit et portas inferi non praeualere ei decreuit, dedit\nnobis sanctum pastorem et patriarcham Epiphanium uirtutibus\net correctionibus et meditatione diuinarum florentem scripturarum,\nrectam quoque tenentem fidem et orbatorum paternam\nregentem sollicitudinem et — quid amplius dicam? —\n\n\n\n\n\n\nomnem praeconiorum fontem transcendentem.\nhis ergo uirtutibus\npollens non inmerito proprias et creditas sibimet\nmaximas ecclesiae curas sapienter et honeste gessisse dinoscitur,\nhabens in mente illud, quod a sacri cantici auctore\nrelatum est: os meum loquitur sapientiam et meditatio\ncordis mei prudentiam.\nunde secundum rectam\net probabilem fidelissimi et Christianissimi nostri principis et\npiissimae reginae et gloriosissimorum communis rei publicae\nprocerum sententiam, nostra quoque et iam omnium in hac\nurbe habitantium testificatione iudicium Pauli mirabilis\ncommunis ecclesiae doctoris non est in eo fraudatum, qui\ninreprehensibilem esse debere episcopum denuntiat: ita et\nnostrum pontificem uirtutibus undique coronatum esse uidemus.\nigitur ecclesiasticam legem implentes apostolatui uestro\nsalutationis debitum persoluentes officium speramus, ut\namplius caritatis uinculum et paternum affectum circa nos\ncaritas uestra custodire dignetur et sapienti gubernatione et\nhumilitate, qua Christiano decet, et mansuetudine, quae ad\nrationabilis traditi uobis ouilis pertinet salutem, peragatis,\ncommune lucrum existimantes, quod per uos et uestrum\ngermanum et comministratorem, nostrum autem dominum et\npatriarcham, pacem totius orbis ecclesiarum esse prouisam.\nfratrem enim a fratre adiuuari spiritaliter muros esse inexpugnabiles\net ciuitatem munitam ex diuinis est accipere\nscripturis. nam si quidem intercessionibus uestrae beatitudinis\ngeneralis tranquillitas ecclesiis orthodoxorum fuerit redonata,\ngloria quidem in excelsis deo omnium saluatori per angelos\n\n\n\n\n\n\ncum laetitia referetur, pax uero in terra confirmabitur, bona\nautem uoluntas in fidelibus communis domini et saluatoris\nIesu Christi dei nostri seruis fundetur.\nadicient igitur nostris\nsupplicationibus, quod minus dictum est, Iohannes sanctissimus\nepiscopus Claudiopolitanae ciuitatis noster comminister et\nHeraclianus reuerentissimus presbyter sanctae maioris ecclesiae\net cohabitator praedicti sanctissimi archiepiscopi et patriarchae\nEpiphanii et Constantinus uir reuerentissimus diaconus eiusdem\nsanctae ecclesiae, qui probationem sui rectae fidei et bonae\nuoluntatis olim his, qui a uestra apostolica sede fuerant\ndirecti, dedisse cognoscuntur, digni autem et uestrae sanctitatis\net ministratione pacis et gratiae domini Iesu Christi dei\nnostri et unitionis sanctarum ecclesiarum monstrabuntur.\nquos\nsperamus laetantes in domino et pacem desideratam nuntiantes\nad nos citius uestris deo ama<bi>libus correctionibus edoctos\nremeare dignemini. omnem in Christo fraternitatem nos quoque\net qui nobiscum sunt plurimum salutamus.\nET SrBSCRIPTIONES:\n\nTheophilus misericordia dei episcopus Heracliensis ciuitatis\nmetropolitanus subscribens in synodalibus saluto uos in domino,\ndomine.\n\nBasiliscus misericordia dei episcopus Cyzicenae ciuitatis\nmetropolitanus ut supra.\n\nStephanus misericordia dei episcopus Nicomedensis ciuitatis\nmetropolitanus ut supra.\n\n\nEsaias misericordia dei episcopus Rhodiae ciuitatis metropolitanus\nut supra.\n\nAnastasius misericordia dei episcopus Nicaenae ciuitatis\nmetropolitanus ut supra.\n\n\n\n\n\nIohannes misericordia dei episcopus Claudiopolitanae ciuitatis\nprouinciae Isauriae ut supra.\nPatornus misericordia dei episcopus < Tomitanae ciuitatis)\nprouinciae Scythiae metropolitanus ut supra.\n\nMarcianus misericordia dei episcopus Chalcedonensis ciuitatis\nmetropolitanus ut supra.\n\nPolydeuces misericordia dei episcopus Antiochenae ciuitatis\nmetropolitanus ut supra.\n\nPatricius misericordia dei episcopus Eudoxiopolitanae ciuitatis\nmetropolitanus ut supra.\n\n\nEulogius misericordia dei episcopus Milesiae ciuitatis metropolitanus\nut supra.\n\nStephanus misericordia dei episcopus Filomeliensis ciuitatis\nprouinciae Pisidiae ut supra.\n\nChristodolus misericordia dei episcopus Methymnensis ciuitatis\nut supra.\nPalmantius minimus episcopus Oenoandae ciuitatis prouinciae\nLyciae ut supra.\n\nIohannes misericordia dei episcopus Attaliensis ciuitatis\nut supra.\n\n\nIohannes misericordia dei episcopus Olympinae ciuitatis,\nprouinciae Lyciae ut supra.\n\nMarcianus minimus episcopus Marcianae ciuitatis prouinciae\nLyciae ut supra.\n\nFocas minimus episcopus Dardanae ciuitatis prouinciae\nHellesponti ut supra.\n\nZoticus misericordia dei episcopus Carpathiensis ciuitatis\nprouinciae insularum ut supra.\n\n\n\n\n\nSabbatius misericordia dei episcopus Stratoniciae ciuitatis\nprouinciae Lydiae ut supra.\nDOMINO UIRO BEATISSIMO SANCTOQVE PATRI HORMISDAE URBIS\nROMAE PONTIFICI IUSTINIANUS. Quantam uenerationem religionis\nhabeamus quamque solliciti semper fuerimus propter uniendas\nsanctas ecclesias, testis est quoque uestra beatitudo. postquam\nregnauit etenim domnus noster inclitus imperator, per omnes\nad Italiam uenientes direximus litteras apostolatum tuum\nrogantes sicut decebat.\nnunc etiam, ne quid eorum, quae\nfieri conuenit, praetermittatur, Iohannes uir reuerentissimus\nantistes, Heraclianus presbyter et Constantinus diaconus sacrosanctae\necclesiae huius inclitae ciuitatis destinati sunt ad\nurbem feliciter, ut super omnibus, quae scripsit filius uester\nserenissimus imperator, integrum responsum accipiant. dignetur\nergo sanctitas tua suscipere memoratos uiros religiosissimos\nlibenter et habitis orationibus placataque diuinitate sic omnia\ndebeat ordinare uenerabiliter, ut nihil ultra remaneat in\nambiguum.\nnobis etenim uidetur, quoniam filius dei uiui\ndominus noster Iesus Christus ex uirgine Maria natus, quem\npraedicat summus apostolorum carne passum, recte dicitur\nunus in trinitate cum patre spirituque sancto regnare,\nmaiestatisque eius personam in trinitate et ex trinitate non\ninfideliter credimus.\nde nominibus autem defunctorum episcoporum\nclementer et ut decet pacificum patrem disponite;\nquia uester quoque praecessor beatae recordationis ad memoriae\n\n\n\n\n\n\n\n\nprincipalis Anastasium scripsit, ut, si nomen Acacii tantummodo\ntolleretur, una nobis esset communio. non est igitur (graue,\nquod> suasit uestra sedes, ut praestet. imitari debetis etenim\nsanctissimum Leonem Romanum pontificem ac, sicut ille\nscripsit Leoni, ita et uos omnibus amputatis dubitationibus\nperfectas pacificasque paginas ad inuictissimum principem\nfilium uestrum rescribere * * ecclesiae, ut ante tribunal uenturi\niudicis participes eorum sitis, quorum sedem iure sacerdotali\ntenetis.\nostendat ergo tuus apostolatus, <quod merito) Petro\nsuccessit apostolo, quoniam dominus a uobis utpote summis\npastoribus exacturus est uniuersorum salutem, qui poterunt\nesse salui firmata concordia. nos etenim finitis capitulis, de\nquibus scripta suscepistis, ultra non patiemur a quoquam\ncontrouersiam religionis in re publica nostra moueri nec\nuestram sanctitatem conuenit audire superflua concertantes.\nHORMISDA IUSTINO AUGUSTO. Inter ea, quae ad unitatem\necclesiae pertinentia, propter quam deus clementiae uestrae\n\n\n\n\n\n\nelegit imperium, in litteras contulistis, hoc quoque, uenerabilis\nimperator, cura fidei, cui multipliciter uos studere declaratis,\nadiecit, ut aliquorum preces perferendae ad humilitatis meae\nnotitiam iungerentur, quibus uel quid quaestionis oriretur\nagnoscerem uel ad summouendum propositae consultationis\nambiguum responsum a me religiosae scientiae conueniens\nredderetur.\nlegi omnia sollicitudine qua decebat, et licet ad\nresponsi plenitudinem sufficere potuisset, si illa tantum, quae\na ueteribus sunt definita, rescriberem, tamen ut religiosi\npropositi uestri remunerarer affectum, non subtrahendum\ncredidi mei quoque sermonis obsequium.\nquid enim est, quod\nemergentibus Nestorii et Eutychetis uenenis paterna omisit\ninstructio? paene omnes impietates cum inuentoribus tam\nnefandorum dogmatum conuenientia in unum synodica decreta\npresserunt nec ulterius remansit locus ullus tam diris perfidiae\nseminibus amputatis aut Christum dominum nostrum credere\nsine carnis fuisse ueritate aut eundem non et deum et hominem\nde materni uteri intemerata fecunditate prodisse:\ncum alter\neorum dispensationem qua saluati sumus negando quantum\nin se est irritam faceret, alter opinione contraria sed impietate\nconsimili in eodem domino nostro Iesu Christo potestatem\ndiuinam a uera humanitate secluderet, neque ille recordatus\nquia palpandam carnem suam Christus ostendit, neque ille\neuangelii memor uerbum carnem factum esse dicentis, cui\n\n\n\n\n\n\nuox domini indeficienter insonare debuerat, qua dixit et docuit:\nnemo ascendit in caelum nisi qui decaelodescendit,\nfilius hominis, qui est in caelo.\nsaepe haec et multis\npraecedentium sunt comprehensa sententiis; sed nec clementia\nuestra, licet iam dicta sint, fastidiose poterit repetita cognoscere\nnec nobis pudor ea, quae sunt a prodecessoribus nostris\npraedicata, reuoluere. neque enim possibile est, ut sit\ndiuersitas praedicationis, ubi una est forma ueritatis, nec ab\nre iudicabitur alienum, si cum his, cura quibus conuenimus\nfide, congruamus et dogmate.\nreuoluantur piis mansuetudinis\nuestrae auribus decreta synodica et beati papae Leonis\nconuenientia sacrae fidei constituta: eadem inuenietis in illis,\nquae recensetis in nostris. quid ergo est post illum fontem\nfidelium statutorum quod amplius, si tamen fidei terminos\nseruat, quamlibet curiosus scrutator inquirat? non opus aut\nadiectione plenis aut institutione perfectis, nisi forte mauult\nquisquam dubitare quam credere, certare quam nosse, sequi\ndubia quam seruare decreta.\nnam si trinitas deus, hoc est\npater et filius et spiritus sanctus, deus autem unus, specialiter\nlegislatore dicente: audi Israel, dominus deus tuus\ndeus unus est: qui aliter habet, necesse est aut diuinitatem\nin multa diuidat aut specialiter passionem ipsi essentiae\ntrinitatis impingat, et, quod absit a fidelium mentibus, hoc\nest aut plures deos more profanae gentilitatis inducere aut\nsensibilem poenam ad eam naturam, quae aliena est ab omni\n\n\n\n\n\n\npassione, transferre. unum est sancta trinitas.\nnon multiplicatur\nnumero, non crescit augmento nec potest aut intellegentia\ncomprehendi aut hoc quod deus est discretione seiungi. quis\nergo illi secreto aeternae impenetrabilisque substantiae, quod\nneque ulla uel inuisibilium creaturarum potuit inuestigare\nnatura, profanam diuisionem temptet ingerere et diuini arcana\nmysterii reuocare ad calculum moris humani? adoremus\npatrem et filium et spiritum sanctum, indistinctam distincte,\ninconprehensibilem et inenarrabilem substantiam trinitatis, ubi\netsi admittit numerum ratio personarum, unitas tamen non\nadmittit essentiae, ita tamen. ut seruemus diuinae propria\nnaturae, seruemus propria unicuique personae, ut nec personis\ndiuinitatis singularitas denegetur nec ad essentiam hoc, quod\nest proprium nominum, transferatur.\nmagnum est sanctae et\nincomprehensibile mysterium trinitatis: deus pater, deus filius.\ndeus spiritus sanctus trinitas indiuisa, et tamen notum est,\nquia proprium est patris, ut generaret filium, proprium filii\ndei, ut ex patre patri nasceretur aequalis, notum etiam quid\nsit proprium spiritus sancti.\nproprium autem filii dei, ut iuxta\nid. quod scriptum est, in nouissimis temporibus uerbum caro\nfieret et habitaret in nobis, ita intra uiscera sanctae Mariae\nuirginis genitricis dei unitis utrisque sine aliqua confusione\n\n\n\n\n\n\n\n\n\n\nnaturis, ut qui ante tempora erat filius dei, fieret filius\nhominis et nasceretur ex tempore hominis more matris uuluam\nnatus aperiens et uirginitatem matris deitatis uirtute non\nsoluens.\ndignum plane deo nascente mysterium, ut seruaret\npartum sine corruptione, qui conceptum fecit esse sine semine,\nseruans quod ex patre erat et repraesentans quod ex matre\nsuscepit. nam unde iacens in praesepio uidebatur in caelo,\ninuolutus pannis adorabatur a magis, inter animalia editus ab\nangelis nuntiatus, uix egressus infantiam et annuntians\nmysticam sine instituente doctrinam, inter rudimenta annorum\npuerilium edens caelestium signa uirtutum?\nidem enim deus\net homo, non, ut ab infidelibus dicitur, sub quartae introductione\npersonae sed ipse dei filius deus et homo, idem uirtus\net infirmitas, humilitas et maiestas, redimens et uenditus, in\ncruce positus et caeli regna largitus, ita nostrae infirmitatis\nut possit interimi, ita ingenitae potentiae ne possit morte\nconsumi.\nsepultus est iuxta ld, quod homo uoluit nasci, et\niuxta id, quod patri erat similis, resurrexit: patiens uulnerum\net saluator aegrorum. unus defunctorum et uiuificator obeuntium,\nad inferna descendens et a patris gremio non recedens.\nunde et animam, quam pro communi conditione posuit, pro\nsingulari uirtute et admirabili potentia mox resumpsit.\nhaec\nita esse nec ullam dubitationem oportere recipere, id est ne\ndominus noster Iesus Christus aut inter corporis passiones\ndeus non esse crederetur aut ne deus tantum, non etiam\nhomo, inter opera mirabilium stupenda uirtutum proposito\n\n\n\n\nnos duorum apostolorum informauit exemplo, deum esse\nChristum dominum nostrum Petri fide, hominem Thomae\ndubitatione declarans.\nquid enim intererat, ut quem se homines\ndicerent discipulos suos uellet inquirere, nisi ut respondente\nPetro: tu es Christus filius dei uiui notum faceret non\nhoc de carne et sanguine proditum sed patre deo inspirante\nreuelatum et per testimonium laudatae responsionis fides\npatefactae fieret ueritatis?\nquid intererat, ut apparente post\nresurrectionem domino Thomas tantum aut deesset ceteris\naut solus ambigeret, nisi ut mundus crederet quod ambigens\ndiscipulus explorasset, ut, dum unius manibus se pateretur\ntangi. ab uniuersitate fidelium, quid esset, possit agnosci? non\nergo ad improbandum discipulum interposita est dubitatio sed\nquaesita posteritatis instructio.\nanne aliud spectat, quod se\nidem dominus Cleopae cum alio discipulo, cum ad Emmaum\ntendentes de se loquerentur, inseruit et, quamquam de resurrectione\ndomini per mulieres, quae primae ad monumentum\nconuenerant. agnouissent, tamen, ut per eorum dubitationem\ndaret credendi futuris saeculis firmitatem, incipiens a Moyse\net omnibus prophetis oportuisse pati Christum et ita\nintrare in gloriam suam interpretatus ostendit et per\npassionem humanam naturam et diuinam in eo esse per gloriam?\nmultiplicibus haec sanctarum scripturarum insinuantur exemplis\nnec apud religiosam conscientiam tuam, uenerabilis imperator, .\ntamquam ignota dicuntur. fides enim ipsa, quae a te constanter\nasseritur, tibi reddit hoc muneris, ut sensibus tuis et affectum\nsui inserat et scientiam, per quam diligentius asseratur,\n\n\n\n\n\n\ninfundat. et tamen interest dispensationis mihi creditae, ut\nego quoque uel apud scientes nota non taceam, ut succedente\nsibi per uices temporum catholicorum praedicatione sensuum.\nquod indeficienter asseritur, sine fine credatur. latius haec,\nquae ad deitatem humanitatemque domini nostri Iesu Christi\npertinent et in eo unitas duas sine confusione naturas, potui\nsecundum ueterum definita disserere, si esset aduersum eos,\nqui his dissentiunt, disputandum. sed cum in manibus omnium\nsint et synodica constituta et beati papae Leonis dogmata,\nperstrinxisse potius pauca quam euoluere credidi conuenientius\nuniuersa.\nnunc uero agnoscere satis est et cauere ita proprietatem\net essentiam cogitandam, ut sciatur quid personae, quid\nnos oporteat deferre substantiae. quae qui indecenter ignorant\naut callida impietate dissimulant, dum omittunt quid sit proprium\nfilii, trinae tendunt insidias unitati. sed si quae praedicta sunt\nualidis teneantur fixa radicibus, nec a paterna traditione receditur\net constanter quaestionibus obuiatur. Data VII. Kal. Apr.\nUalerio u. c. cons.\nHORMISDA EPIPHANIO EPISCOPO CONSTANTINOPOLITNO. Multo\ngaudio sum repletus, quod circa ecclesiae pacem et sanctissimi\nimperatoris et dilectionis tuae tale studium, quale litteris\n\n\n\n\n\n\n\n\n\nindicasti, legatorum quoque meorum assertione cognoui.\nmanifesta enim hinc supernae misericordiae documenta produntur,\nquando et mundani principes causas fidei cum rei\npublicae ordinatione coniungunt et ecclesiarum praesules,\nquod ad dispensationem suam pertinet, officii memores\nexsequuntur. talibus indigebat post discordiae procellas religio\nChristiana rectoribus, qui compressis prouida dispositione\nturbinibus diu peregrinatam pacem depulsa tempestate reducerent\net in futura post saecula propositi sui exempla tendentes\nsibi adscribendum indubitanter ostenderent, quicquid deo\nplacitum posteri pro sua imitatione fecissent.\nbenedicamus\ndeum, frater karissime. nostris hoc diebus fuisse concessum\net totis orationum et curarum uiribus annitamur, ut quae per\ndei nostri opem bene coepta sunt, ipso adiuuante per omnia\ncompleantur. sperandum enim est, ut ad compagem corporis\nsui reliqua quoque, quae adhuc diuisa sunt, membra festinent\net a potioribus minora non discrepent.\nad quod cum me\ndilectio tua Christianae studio caritatis hortetur, debet quod\nincitat sequi et quod amandum suadet amplecti. similem\nenim iam fidei curam gerentes per religiosam patientiam par\netiam praemium de boni operis speramus effectu. neque enim\ndifficultatibus est cedendum; non fatigatur asperis fides nec\nad caelorum ardua per procliue contenditur nec\n\n\n\n\n\n\n\n\n\n\n\n\n\nremunerationem citra laboris exercitium quis meretur.\nunde ne facientes\nbona deficiamus, specialiter admonemur; beati etiam\nteste psalmista, qui custodiunt iudicium et faciunt\niustitiam in omni tempore, quia non initium laboris\nremunerationem praemii consueuit inuenire sed terminus. ergo\npar studium sollicitudinis adsumentes, quibus est una in\ncommunione et credulitate societas, quemadmodum de adunata\nsedi apostolicae Constantinopolitana ecclesia pariter exultamus\nin domino, ita de reliquorum quoque, sicut. affectiose admones,\nredintegratione curemus primum, ut fidem integritatemque\nnostram inmaculatam ab omni contagione seruemus.\nnosti\nenim, frater sanctissime, quae ecclesiasticam seruent uincla\nconcordiam, quae nos ab haereticorum tueantur insidiis, per\nquae etiam canonum custodiatur auctoritas. his in robore suo\nomni circumspectione seruatis remedia sperantibus conferantur:\nhabet enim et ecclesiasticarum ordo regularum et ipsius\nforma iustitiae, ut medicina rationabilis benigne et fideliter\nsperantibus non negetur, nec quisquam ita est ab humanitate\ndiscretus, quem non a rigore districtionis inclinet incauta\nsimplicitas.\nsed ut caute hoc citra querelam aut erroris\nalicuius naeuum ualeat expediri, dilectissime frater, personam\nmeam te in hoc oportet induere scientem in huiusmodi\ncausis, sicut praedictum est, quid faciendum sit, quid cauendum,\nita omnia prouidendo, ut non ambigas rationem dispositionis\nhuius deo esse reddendam, ita tamen ut eos, qui uobis\nfuerint communione sociati uel per uos sedi apostolicae, uestra\nnobis scripta declarent, quibus etiam continentia libellorum,\n\n\n\n\n\n\n\n\n\n\n\n\n\n\n\n\nquos obtulerint, inseratur. sic enim et Seueri uel complicum\neius aut similium absoluemur errore nec eorum, qui sanari\npotuerint, dispendia patiemur.\nquod ideo nobis specialiter\ncredidimus imponendum ad diligentiam uestram nostra onera\ntransferentes, quia non parua iam documenta resistentes\nhaereticis edidistis nec debet de eo ambigi. quem bene\ncontigerit explorari. simul adsume remedia medicinae. simul\naccingere auctoritate iustitiae et sic circa supplices humanitate\nmollire, ut in haereticorum contagio perdurantes aut eos.\nqui innocentiam simulant et cum nostris sola uoce consentiunt,\nab his, quibus pro ecclesiae redintegratione consulitur et\nprouidetur, excludas; nec enim expedit circa hos ecclesiasticam\ntemperare censuram. non enim erunt iam miserationis bona\npro eorum, quibus consuli oportet, necessitate collata, si\nindiscrete fuerint bonis malisque communia.\net quia Hierosolvmitauorum\nquoque faciendam credidit in litteris suis tua\ndilectio mentionem, quorum etiam ad nos quaedam delata\nprofessio est, necessarium duximus uel recensere, quae scripta\nsunt, uel respondere, quae congrua. qui si sanctorum patrum\nconstituta custodiunt. si illa fidei fundamenta uenerantur, ab\nhis, quae per eos sancto spiritu compungente definita sunt,\nnon recedant. aut enim perfecta sunt, ita ut sunt, et adiectione\nnon indigent, aut bene ualida et ideo non mutanda,\nquando per ea omnia haereticorum uenena compressa sunt.\nnec quicquam Calcedonensis synodus, quod utile quaelibet\ndiligentia potuisset excogitare, praeteriit, quae praecedentium\nquoque dogmata uel clarius manifestauit uel repetita auctoritate\nfirmauit, speciale quoddam aduersus Nestorium et Eutychen\nadgressa certamen, alterum deitatem domini nostri Iesu Christi\n\n\n\n\n\n\n\n\n\n\n\n\n\n\na carne separantem et ideo sanctam Mariam dei genitricem\npronuntiare uitantem, alterum ueritatem carnis in domino\nrenuentem: quando dominus noster Iesus Christus idem filius\ndei idem [filius] hominis, una in duabus persona naturis\ndiuinitatis et carnis nec naturis adunatione confusis, non\nuelut quarta persona addita trinitati, sed ipse filius dei\nexinaniens semet ipsum et formam serui accipiens.\npropter quod et unam nec diuisibilem profitemur essentiam\ntrinitatis et proprietatem tamen suam scimus inesse personis.\nunam enim patris profitemur esse personam, unam filii dei\ncum adsumpta carne, unam spiritus sancti, et personas proprietatibus\ndesignantes et per unitatem essentiae inseparabile\ntrinitatis mysterium confitentes. neque enim ambigi potest\nuerbum dei intra matris uiscera per carnem humanam\nadsumpsisse naturam nec post a se intra uuluam naturarum\nunitione diuisum. nam sicut non est in eo humanitas sine\ndeo edita, sic in cruce non est impassibilis diuinitas a carnis\npassione diuisa, quod uirginis partus et intemerata fecunditas\net singularis a mortuis resurrectio et ad caelos declarat\nascensio.\nhaec si quemadmodum a patribus constituta sunt\nseruant, credant nec definita transcendant; a quo tramite qui\ndeclinant, ipsi sibi nebulam dubitationis offundunt. nobis\nautem illud apostolicum contentiosis respondere necesse est:\nnos hanc consuetudinem non habemus nec ecclesia\ndei.\nhaec ideo breuiter, quia nec ambigi conuenit de rebus\n\n\n\n\n\n\n\n\n\n\n\n\n\n\n\n\niuxta fidem saepius definitis et paene superuacua est allegatio,\nquae adhibetur instructis, cum super hac re et ad clementissimum\nprincipem filium nostrum non pauca perstrinxerim.\net\nquia de Hierosolymitanorum professione respondimus, hoc\nquoque aestimauimus salutis eorum causa competenter addendum,\n. ut si communionis apostolicae desiderant unitatem,\nprofessionem suam scripto inditam, quam legatis nostris apud\nConstantinopolim positis obtulerunt, aut per suos ad nos\ndirigant aut fraternitati uestrae tradant, eodem tamen sicut\ndiximus tenore conscriptam, quae ad nos modis omnibus sub\nuestra ordinatione deferatur. nam de Thessalonicensibus,\nquorum ad nos legati sub clementissimi et fidelissimi principis\nfilii nostri ordinatione uenerunt, ne quid omisisse credamur,\nnosse uos uolumus secundum hoc, quod domino nostro Iesu\nChristo inspirante placuerit, causam omnem nostra dispositione\ntractandam et, si quod oportet impleuerint, ordinandam.\nhaec\nper fratrem nostrum et coepiscopum uenerabilem uirum\nIohannem sed et filios nostros Heraclianum presbyterum et\nConstantinum diaconum ecclesiastico honore dignissimos ad\ncausam pertinentia rescripsisse contenti gratulati sumus in\nuiro ordinis nostri par meritum et religiosum non inuenisse\npropositum et cum legatione mandata sapientia et moribus\ncongruente. uotiua enim res et plena gaudii est, ut sint\niusta aestimatione probabiles, quos communionis et officii\ncontigerit esse consortes. Data VII. Kal. Apr. Ualerio\ncons.\nHORMISDA IUSTINO AUGUSTO. Scio quidem, uenerabilis imperator,\nclementiam tuam conscientia boni operis tantum esse\ncontentam nec in his, quae pro catholicae ecclesiae unitate\ndisponitis, humanis laudibus indigere, ne magni studii gloria\nnon digna remuneratione uilescat. quanta est enim circa eum\nhumani summa praeconii, cui contigit terrarum regna committi,\ncum obnoxia sint blandimenta adulationis suspicioni, quae\nhumilitas detulerit imperanti?\net alias secundum euangelicam\ntraditionem necesse est, ut fructu supernae remunerationis\ncareat, qui retributionem laudis expectat. hinc mansuetudinem\nuestram omni bonitatis perfectione pollentem ad deum uniuersa,\nquae memorabiliter facitis, referre non ambigo nec caduca\ncogitantes ab illo expectatis pro actuum uestrorum retributione\nmercedem, quem bonorum omnium constat auctorem.\net\ntamen ego diuinis, quibus obsecundo, conuenio institutis, ne\nreligiosae conscientiae uestrae beneficia comperta dissimulem,\nne taciturnitas mea, quae uobis crescit ad gloriam, mihi,\nquod absit, uertatur in culpam. noui enim, de illis decem\ndomini et saluatoris nostri pietate mundatis quia et nouem\nsunt nota ingratitudinis improbati et unus testimonium fidei\net merito receptae salutis retulit, qui gratiarum actionem\nsanatus exsoluit.\nexsequor exempla quae didici et, quod per\nofficii mihi crediti materiam praedico, sub occasione litterarii\nsermonis exhibeo. ago gratias quantas humilis possum, etsi\nquantas debeo non possum. sed solatium mihi est, quod de\nbeneficiis mecum uestris mundus exultat et lacerata hactenus\necclesiae membra ad compagem suam reuocata gloriantur.\n\n\n\n\n\n\nreduxisti populis fidem persecutus errorem, inclinata est\nsuperbia inimicorum ecclesiae dei et humilitas erecta fidelium.\nmagna res tibi contigit.\nimperator; magna in te emolumenta\ncum potestate coierunt. quae merearis, intellege: non exiguam\nin te partem boni operis illius, quod uadens ad caelos\ndominus noster Iesus Christus contulit, transtulisti; nam\npacem, quam ille discipulis dedit, per te mundus inuenit.\nnon est dubium congratulari tibi angelos caeli: nam si iuxta\nassertionem euangelicam laetitia est eis de uno peccatore\nsaluato, quae potest esse populo?\nsalue Ezechias praesentis\naetatis! nam etsi fuerunt ante eum reges Iuda, qui facerent\n<rectum coram domino>, nullus tamen eorum dissipauit\nexcelsa. tu quoque scismatum et superbiae dissipator et\ncultus ueteris restitutor praesume tibi <ad> similitudinem\nillius annorum augenda curricula, qui operum eius imitaris\nexempla.\net haec omnia, quod ad maius gloriae tuae spectat\naugmentum, non stimulo adhortationis alienae, non ullis\nprecibus excitatus aggrederis: solus tibi in consilio deus. non\nest. qui se ad participationem tanti operis temptet inserere:\ntibi debes actionis huius studium. tibi bonae actionis effectum\ntu me.\nuenerabilis imperator, ecclesiae uulnera tam longa\nmaerentem ad spem reddendae salutis animasti; tu me post\ntam continuas turbidines iam paene desperatione cessantem\nad nouam tranquillitatem directis ultro piis litteris excitasti,\nhoc quoque procul dubio diuina intellegentia conferente, ut\ninter ipsa tui principatus exordia fidei eius dicares obsequium,\ncui acceptum debebas imperium.\nsed qui te ad incipienda\nhaec non potui primus impellere, nunc maiore fiducia tantis\n\n\n\n\n\n\n\n\n\n\nbeneficiis compellor prouocatus orare, ne patiaris in te tam\nboni operis esse defectum, ne manus, quas ad deum erigis,\na coepti operis perfectione suspendas. negare non possum\npro domini nostri haec me affectu et unitatis exposcere, sed\nfateor et saluti tuae pro tanta mansuetudinis gratia haec\nstudia me debere. scriptum est enim, quia qui perseuerauerit,\nhic saluus erit.\nnec uos aliquorum obstinatio reddat\na proposito pigriores. durum est, ut efficacior sit eorum .\npertinacia qui diuidunt pacem quam eorum qui asserunt\nunitatem, amentur uulnera quam prouideantur pro salute\nremedia et praeoptabi<lius esse> putetur so<luere se cum>\nmortuis quam inhaerere cum uiuis. an non aequum est, ut\nreligiosi principis subdantur imperio qui non mouentur exemplo?\nnon omnis aeger salubribus adquiescit et medendi studium\nsaepe ipsis, quibus adhibetur, ingratum est: et tamen grata\nest admota pro salute necessitas nec ipsi post respirationem\nnon sunt beneficiis obnoxii, qui curantur inuiti.\ncauenda est\nsubtilium magna circuminspectione calliditas, qui ingerunt\ndifficilia, dum nituntur labefactare composita. et quis hoc\npossit admittere, ut ad illa per pacem credamur adduci, ad\nquae non potuimus discordiae necessitate compelli, et putetur\naequius, ut contra salutem princeps subiectorum uoluntatem\nsequatur quam pro sua salute subiecti principis non famulentur\nimperio?\nipsam tibi mecum, uenerabilis fili, crede ecclesiam\n\n\n\n\n\n\ndei supplicare, ut eam sine macula et ruga, sicut scis domino\nplacere, custodias nec in ea oculus ille, qui peruigil est,\nnaeuum aliquem. quem auersetur, aspiciat. ama, quod a deo\nconpunctus elegisti, et intemeratum serua illud, cuius pars\nesse uoluisti. fuerit ante sollicitudo tantum mea: nunc unam\nnobis causam tua fecit esse clementia.\nnec austeriorem me\nquisquam dicat esse prioribus nec adhortatio alicuius pro\nsententiae auctoritate teneatur: diligentiorem me non pertinaciae\nstudium sed scandala secuta fecerunt. forte inter initia <locus\npotuit> esse lenitati: male, sicut notum est, per accessus\npraecedentium temporum errorum augmenta creuerunt. non\nparui habeas, fili sanctissime, quod curasti!\nubi sancta\nCalcedonensis synodus et inter sanctos uenerandi papae Leonis\nreligiosissima constituta locum alicuius honoris habuerunt,\nubi non aduersum tanta fidei fundamenta quasi quoddam\nbellicum hostium dei insonuit exercitus? <quae> quanto\nacrioribus impetita sunt iaculis, tanto ualidioribus sunt\nmunienda subsidiis. rogo, clementissime imperator, ne me\naut ad deserenda haec, quae dudum bene placita sunt, aut\nmutanda compellas. uox enim illa auribus meis indesinenter\ninmurmurat, quia nemo manum ad aratrum mittens\net post se respiciens aptus est regno dei, cum in\nÂ®lridenti sit, quia paenitentia malorum est operum, non\nbonorum.\nsed quamquam his urguemur angustiis, tamen et\npropter mansuetudinis tuae considerationem et quia uenerabilium\nlegatorum Iohannis episcopi, Heracliani presbyteri\natque Constantini diaconi allegatio nos non inhumana permouit,\nqui innocentibus aut ignaris causae remedia crediderunt esse\nposcenda,\nad fratrem et coepiscopum nostrum Epiphanium\nscripta transmisimus, ut memor fidei, memor religionis, quos\n\n\n\n\n\n\n\n\ndignos susceptione esse crediderit aut communione, quam\nrespuimus, sicut asseritur innocentes, eos ad societatem\nsacrae communionis admittat, libelli tamen, qui a nobis\ninterpositus est, tenore seruato. melius est enim et magis\ndeo placitum, si salua fide ecclesiastico corpori iungantur\nabscisi quam ad abscisos transeant, qui in beati Petri\ninmaculata communione manserunt. Data VII. Kal. Apr.\nUalerio cons.\nHORMISDA EPIPHANIO EPISCOPO CONSTANTINOPOLITANO. Benedicimus\ndominum fraternae caritatis affectu, quia non solum\nsynodica relatione ad sacerdotium te digne peruenisse cognouimus\nsed factis atque moribus comprobamus et ita se meriti\ntui gradus patefecit effectibus! ut ante fratrum et coepiscoporum\nnostrorum testimonium cuncta crederemus.\nquod\nenim illi te promittunt posse moribus agere, nos uidemus\nimplesse et, tamquam fidei tuae seruata pacis fuerit gratia,\nsic unitatis hactenus dilata sunt uota. diuina eorum praedestinatione\ncaritati tuae uocabulum quo nuncuparis accessit.\nsub quo spiritu apparente concordiae factum est, ut dicamus:\necce quam bonum et quam iucundum habitare\nfratres in unum!\nquapropter in Christo domino nostro\nreddentes officia salutationis hortamur, ut boni operis initium\nlaudabile continuet institutum secundum sanctum euangelium,\nquo monemur: qui perseuerauerit in fine, hic saluus\nerit. adhortamini igitur reliquos, inuitate monitis, colligite\nblandimentis, quia talenti crediti multiplicata compendia\n\n\n\n\n\n\nsacrificia sunt diuina.\npraeterea gratissime tulimus, quod\nIohanne fratre et coepiscopo nostro nec non Heracliano\npresbytero atque Constantino filiis nostris internuntiis promotionem\ncaritatis tuae cognouimus, qua esse aliquid dulcius\nnon putamus, et cum te praedicti uiri, etsi pro obsequio\nsuscepto facerent, non tamen ratione laudarent, beati omnium\nsumus, quod dignae rei nuntius relator dignus extabat, ut tibi\nabsolutissime de legatorum meritis probatio sit honoris.\nET\nXANU PAPAE: Suscepimus calicem aureum gemmatum, patenam\nargenteam et alium calicem argenteum et uela duo ministerio\nbasilicae beati Petri apostoli profutura a caritate tua directa.\nData VII. Kal. Apr. Ualerio cons.\nHORMISDA SVNODO CONSTANTINOPOLITANAE. DE ORDINATIONE\nEPIPHANII EPISCOPI. Fratrem et coepiscopum nostrum Epiphanium\napud felicissimam deo fauente Constantinopolim in\nofficium muneris sacerdotalis adsumptum peruenisse ad nos\nfraternitate uestra referente gaudemus, quia gratius quodammodo\nsuscipiuntur indicia, quae significauerit amata persona,\net tanto maius pro auctoritate nuntii nascitur gaudium,\nquanto non est quod de testimonio disputetur.\nsic erat\ncongruum, karissimi nobis, sic se circa proximum patefacere\ndecebat affectum, ut per uos sedi apostolicae innotescat, quod\nmoribus et sanctitate fulgeret, quod usque adeo se oiim bonis\nsicut et uos asseritis, imbuit institutis, ut non sit fortius\nmeriti testimonium quam in honorem\\' sacerdotis adscitum.\nquid est enim, quod de eo habeatur ambiguum, in quo de\n\n\n\n\nbonis moribus sub probatione factae concordiae praesusceptae\n* * sunt diuina?\nquapropter facitis sancte, facitis religiose,\nfacitis pie, quod ueritati testimonium libenter impenditis,\nquod praemium bene meritis non negatis: quia idem error\nest tacere ueritatem, qui est falsis adsistere, et eadem\niniustitia est si negetur honor moribus placitis, quae est si\nconcedatur indignis. certum est, amantissimi, participari uos\ncum sacerdotis laudibus intimatis, quia omni fraternitatis\nuestrae ordini transcribitur, quod in uno, quem ex uobis\nelegistis, esse laudatur.\ndeus omnipotens fidei suae pacem\nsub perpetuitate conseruans electionem ordinationemque uestram,\nquam insinuandam sedi apostolicae per Iohannem fratrem et\ncoepiscopum nostrum nec non et Heraclianum presbyterum\natque Constantinum diaconum filios nostros religiose credidistis,\ntanta firmitate confortet et ita omnium discordantium luctamina\ndisiciat, ita dissidentium corda compescat. ut, quemadmodum\nsub fratre et coepiscopo nostro Epiphanio pacificationis\ndatum est indicium, gratulemur effectum. Data VII. Kal.\nApril. Ualerio cons.\n\nGESTA IN CAUSA ABUNDANTII EPISCOPI TRAIANOPOLITANI IN\nSCRINIO HABEMUS.\nIUSTINUS AUGUSTUS HORMISDAE PAPAE. Ut quod in Paulo\nuiro reuerentissimo contigit apostolatui uestro patefiat, qui\nsacerdotio praeditus Antiochenae ciuitatis ita uersatus esse\n\n\n\n\ndicitur in multis causis, quae religiosis alienae sunt episcopis,\nut clericorum suorum proditione, habitatorum etiam dictae\nciuitatis, aliorum insuper frequentium incusetur, non tantum\nlegatis uestrae sanctitudinis in hac regia positis urbe, ut\nipsos quoque retinere censemus, uerum post eorum recessum:\nqui malae conscientiae suae uictus testimonio, territus insuper\nne quaestione habita grauiorem formam exitus rei posceret,\nrecusatorios libellos obtulit, ut liceret ei secedere a suscepto,\nsicut dictum est, episcopatus officio.\nquoniam igitur cordi\nnobis et est et fuit, ut semper ciuitatum antistites in amore\nsint omnium communi, quorum regendas <accepisse> creduntur\nanimas, Paulus autem uir reuerentissimus ultro se suo, prout\nmemorauimus, abdicauit sacerdotio, praesentem epistolam\nduximus dirigendam * * uobis aperiatur et orationibus propriis\ncaeleste nobis praesidium digneris acquirere. Data Kal. Mai.\nConstantinopoli Iustiniano et Ualerio uu. cc. conss.\nPER OMNIA SANCTISSIMO ET BEATISSIJIO DOMINO FRATRI ET\nCOMMINISTRATORI HORMISDAE EPIPHANIUS. Frequentiores quidem\nlitteras facere ad uestram beatitudinem et frui affectu fraternae\ncaritatis optamus, nunc autem ea quae euenerunt cupientes\nuestram sanctimoniam non latere praesentibus usi sumus\nscriptis.\nmultis enim et non paruo spatio temporis perturbationibus\nAntiochiae maximam ciuitatem, quae est in dioecesi\nOrientali prima, circumstantibus sub occasione, quia Paulus\n\n\n\n\n\n\namabilis deo episcopatum memoratae habuit ciuitatis, et\nmultis urbis ipsius habitatorum, sicut dixerunt aliqui. a\ncatholica ecclesia sese separantibus et assiduas interpellationes\ntranquillissimo et fidelissimo principi nostro ingerentibus et\neorum, quae in accusationem ducebantur, inquisitionem\nsupplicantibus fieri manifestam (quae quidem initium olim\nsumpserunt, sicut nec directos a uestra sanctitate deo amabiles\nlegatos latuit, cum in regia degerent ciuitate, agnoscentes\nsuper his omnia :\nmemoratus ergo amabilis deo Paulus prodesse\nsibi hoc existimans per libellos proprios designatae\nciuitatis desertionem et episcopatus elegit et uniuersalem\nquietem et (a) causis alienationem se praeferre monstrauit.\nquae omnia et amabilem Christo principem nostrum manifesta\nreuerentiae uestrae fecisse nouimus.\nsed nunc omnibus nobis\npretiosius et de quo maxime noctibus et diebus bonum\nnuntium de his qui t amantissimo principe et a nobis directos\nad uestram beatitudinem deo amabiles legatos laetos amicam\ndeo pacem nuntiantes et omni pulchritudine decoram unitatem\nsanctarum ecclesiarum annuntiantes quam cito ad nos destinare\ndignamini, ut praesentis causae, sicut saepe scripsimus. sit\ncaeleste lucrum his, qui in celeritate sunt bonae correctionis\nauctores, beatissime et sanctissime frater.\nomnem, quae est\ncum tua beatitudine in Christo fraternitas, et nos et qui\nnobiscum sunt multis salutamus annis.\nDiligenter apostolatus uester cognoscit, quanto fidei calore\nfilius uester serenissimus imperator nosque fuimus ab initio:\nnumquam cessauimus agere, quae pertinebant ad firmamentum\nreligionis diuinae.\npro qua re nuper etiam reuerentissimos\nsacerdotes Romam direximus, -ut integrum componeretur de\ncapitulis, quibus ad ea dubietas uertebatur. sed ignoramus,\nquae difficultas prouenerit, ut minime sopirentur hactenus ea,\nquae uidentur esse leuissima.\nsalutantes ergo uestram reuerentiam\npetimus, ut nulla praebeatur occasio, de t e q>ua\nquisquam possit ambigere, sed habentes prae oculis iudicium\nmaiestatis supernae modis omnibus festinare dignamini.\nDOMINO UENERANDO FRATRI ET CONSACERDOTI DIODORO REURENTISSIMO EPISCOPO EPIPHANIUS IN DOMINO SALUTEM. Gratiam\npraestans potius quam sumens dominus a Samaritana bibere\n\n\n\n\n\n\n\n\npostulabat, ipse fons salutis existens, et iuxta puteum quidem\nsedit <et> ex itineris labore fatigatus est, ut consequens\nueritatis argumentum corporalis suae praesentiae nequaquam\nprorsus excederet, ut ubique simul humanae naturae, quam\ncondidit, propria largiter dona concedens, nunc eam quidem\ndignanter assumens, nunc etiam id, quod eius est, ueraciter\nasserens nec non et curam eius ac prouidentiam gerens.\nsed\net discipuli eius et familia, (a) quibuscumque petebant.\naliquid tribuebant his potius quam sumebant. id ipsum\npraefigurabat et Helias in forma domini sui praecedens,\nmodum quidem necessariae rei competenter efflagitans, super\nid autem, quod necessarium erat, eius, quae in se morabatur,\nlargitatem benedictionis insinuans: qui panem quidem poscebat\nuiduam sed occasione petitionis huius benedictionis opulentiam\ncommodabat.\nsic et tua uenerabilitas a paruitate nostra\nquiddam postulans dare magis quam accipere comprobatur.\ncooperante namque tua iugiter apud deum supplicatione\ncapsaces quidem olei indeficiens ex paruo praestabitur, hydriae\nuero farinae de exiguo supra modum largitatis copia conferetur.\npoposcisti igitur in principio per epistolam tuam, uenerabilis,\nde lapidibus, qui in superhumeralis rationali pontificis tunc\nsuper pectus Aaron apponi praecepti sunt, ut nomina eorum\net colores et species nec non et loca seu contemplationes,\nquas ad diuinum cultum referant, singulique lapides pro qua\ntribu impositi uel unde reperti uel ex qua patria probentur,\nexponam.\net nobis quidem, < sicut > memoraui, tamquam\n\n\n\n\n\n\npraefatae uiduae propter inopiam difficilis erat horum prorsus\ninuentio; uerum, sicut illi per benedictionem miranda res\naccidit et Samaritanae pro <a>qua sensibili mysteriorum domini\nmunus ostensum, sic nobis <mi)nimis sapientia atque scientia\net sermone constitutis undique facultas est attributa uelut ex\nmultis imbribus fertili largitate diffusis Heliae precibus\naliorumque prophetarum, quorum tu filius discipulus et\nsuccessor uenerabilis approbaris, accipiens aeque ut illi a\ndomino gratiam eamque nobis orationibus tuis impertiens.\nunde iam de his incipiam dicere, primum quidem ueniam\nposcens et propositi mei studium patefaciens, licet inualide\ndissertationis possim referre sermonem.\nEst ergo primus scriptus in quattuor uersibus: quadrifariam\nquippe discriminabatur rationale pontificis ipsumque quadrangulum\nerat, habens tam in longitudine quam in latitudine\npalmum unum. primi ergo uersus ordo est: sardium primus\nlapis, dein topazion, post smaragdus. secundi uersus primus\nlapis carbunculus, dein sapphirus, post iaspis. tertii uersus\nprimus lapis ligyrium, dein achates, post amethystus. quarti\nquoque uersus extremi primus lapis chrysolithus, deinde\nberyllum, post onychium. isti quidem sunt duodecim lapides,\nquos constat in rationali, quod in superhumerali pontificis\nponebatur, insertos; quorum differentias locaque dicemus.\nSardium, quod et Babylonium sic dicitur, habet quidem\nspeciem instar ignis colorisque sanguinei sardio pisci consimilem,\nunde et sardium uocatum est a specie cognomen\n\n\n\n\naccipiens. in Babylone uero. quae est apud Assyrios, gignitur.\net est lapis ipse perlucidus, habens medendi potentiam. cuius\nsucum medi<ci> super tumores ac putredines linientes sedant\naliasque plagas, quae per incisionem ferri proueniunt.\nest\nautem et alius sardonyx, qui uocatur molochas, sciens attenuare\npinguedines: ipsius autem formae est, subuiridis aliquantulum,\npotentiorque magis est circa uerni temporis initium, quando\npascha celebratur; et alius sardachates, circa quem lapidem\nalbus quidam circulus apparet sicut in achate, quem hi, qui\nfabulosa confingunt, mala fugare pronuntiant posse eumque\npacificum uocant.\nDE LAPIDE TOPAZIO, Topazium rubrum est specie post\nlapidem, qui carbunculus appellatur. inuentus est autem in\nTopaze ciuitate Indiae in corde lapidis ab his, qui ibidem\nlapides -tunc caedebant. quem lapidum caesores intuentes\nsplendidissimum delectati pulchritudine eius ostenderunt\nAlabastris quibusdam negotiatoribus paruoque pretio uendiderunt.\nAlabastri quoque Thebaeis pretio distraxere maiori;\nThebaei nihilominus optulerunt reginae, quae tunc temporis\nimperabat. quem illa sumens in diademate suo in medio\nfrontis imposuit. habet autem lapis iste hanc efficaciam:\ncum in cote medicinali teritur, non rubrum sucum iuxta\nmodum sui coloris sed in modum lactis emittit. implet\nautem crateras plurimos, quantos hi, qui terunt, implere\nuoluerint. et post hoc idem modus est lapidis, nec inminutus\npondere nec a rotunditate mensurae penitus inmutatus. hinc\nautem sucus elicitus oculorum passiones apprime sanat\nitemque, cum bibitur, ualde medetur his, qui aquosa rabie\ntenentur et qui ex uua marina uehementer insaniunt. huius\nenim lapidis sucum medicorum periti talibus tribuunt.\nDE LAPIDE SSARAGDO. Smaragdus, qui et prasifus, uiridis\nest speciei. est autem in eis quaedam differenxia; aliquos /\nenim Neronianos uocant, aliquos Domitianos. et Neronianus\nquidem lapis amarus est, specie ualde uiridis. splendens ac\nuibrans. appellari uero Neronianum propter hanc causam\nreferunt, quod imperatorem Neronem putant oleo Spano uiridi\nuel Libyrtino, alii uero dicunt amygdalino, alii susino, praecepisse\nmontem rigare;\nalii uero nequaquam, sed aiuut Neronem\nuel Domitianum oleum in uasis aeneis Nicaenis inmittere.\nquod ex aeris ipsius aerugine per tempus uiridesceret, et sic\nex eo montem rigare petramque suscipientem hoc oleum plus\nin uiriditate atque perspicuitate florescere; alii uero minime,\nsed uocatum fuisse Neronem quendam memorant antiquum\nartis pinariae scientissimum et in huiusmodi lapidum peritia\nualde callentem, qui adinuenit hanc smaragdi necessariam\nspeciem, et ex ipso Neronianum primitus appellari.\neo uero\nmodo, quo diximus de Neronianis, et de Domitianis aduertendum\nest. fuit enim Domitianus imperator post Uespasianum\net fratrem suum Titum, qui uastabat Hierosolymam. amatores.\nautem uanarum rerum hi principes extiterunt, Nero scilicet\natque Domitianus.\nsunt et alii smaragdi, unus quidem in\nIndia nimis Neroniano consimilis, alter uero in Aethiopia.\nqui et in Phison flumine reperitur. unde diuina quoque\nscriptura sermoni nostro congruit dicens: Phi son: ipse\nest, qui circuit omnem terram Euilat. ibi inuenitur\nlapis prasinus. sed et carbunculum illic esse testatur.\nhic autem Phison a Graecis quidem ludus fluuius dicitur, a\nbarbaris uero et Euilaeis Barimanasi, ab Indis quoque et\n\n\n\n\nBugaeis Ganges appellatur pluresque Graecorum scriptores\nGangem fluuium nomine isto cognominant, qui permanat\nuniuersam terram Euilat; Euilaeos autem dicunt interiores\nIndos. circuit etiam Aethiopiam, quae uocatur occidentalis\nestque magna Aethiopia, et hinc in Oceanum labitur. propter\nquod et carbunculus lapis cursu fluminis huius attractus in\nlocis proicitur, quae sunt circa Libyam, ubi nominati superius\nAethiopes commorantur.\nAquilas autem interpres in Genesi\nlapidem -prasinum neque prasinum interpretatus est neque\nsmaragdum sed Hebraica interpretatione usus in superficie et\ninueniens in Hebraeo nomen lapidis bodallin, quod septuaginta\ndixerunt: ibi inuenitur lapis prasinus, Aquila\ndixit: ibi inuenitur bidellium. est autem bidellium\nquoddam unguentum siue incensum, quod defertur ex India.\nsunt autem differentiae smaragdi octo, quantum potuerunt\nsinguli reperiri, naturaque eius cum sit uiridior et austera,\ntamen hi, qui sunt ex Aethiopia uel India, hepatis, id est\niecoris, similitudinem referunt.\nrestat itaque iam nobis de\nmonte illo, qui rigabatur aliquando uel a Nerone, sicut\nsermone uulgatum est, uel a Domitiano, in qua patria est\nsitus, exponere. est enim introrsus in mari rubro quod sic\nappellatur, in ipso <in>gressu regionis Indorum. quarum gentium\ndifferentiae quam plurimae sunt.\nolim quippe Indi in nouem\nregna fuerant disparati, sicuti fama celebratum est, id est\nAlabastrorum, Homeritarum, Azomitorum cum <A>dulitibus.\nBugaeorum, Taianorum, Isabenorum, Libenorum, Dibenorum\ncum Ichthyophagis et Sirindibenorum cum Euilaeis, sed\n\n\n\n\n\n\nnunc multo plures sunt, quippe diuisi a societate, quam inter\nse prius habuerant, Dibeni ab Ichthyophagis et Sirindibeni\nab Euilaeis. de his autem, cum rursus eorum ad loca uentum\nfuerit, historica narratione referimus. mons autem, de quo\nnunc nobis sermo est, tunc Romanis erat subditus.\nSmaragdinum\nuero sic uocatur naturaliter insula modica, ex aduerso\nsita Beronicae, in qua portus est Indiae dirigens ad Thebaidam,\nquae a continenti terra Thebaica distat unius diei cursu,\ncum est nauigium prosperum, hoc est milibus octoginta.\ncontigua est autem Beronice, quae sic appellatur. regioni\nElephantinae nec non et Telmi, quae nunc a Blemyis obtinetur.\ncorruerunt autem montis huius metalla suntque metalla alia\nin ipsorum barbarie Blemyorum iuxta Telmeos in montibus\nconstituta, quae nunc effodientes barbari smaragdos incidunt.\nuis autem lapidis huius in speculandam faciem;\ndicitur et ab\nhis, qui fabulosa confingunt, praescius esse futurorum.\nDE LAPIDE CARBOXCULO. Carbunculus habet speciem rubricae\nnimis acutissimae. nascitur autem apud Carthaginem Libyae,\nquae Africa uocatur. alii uero dicunt hunc lapidem sic\ninueniri: non uideri per diem sed per noctem; procul autem\nin modum lampadis uel carbonis ignis naturaliter scintillas\nemittere et hora quidem sicuti carbo ignis accendi, hora uero\ndesinere, ita ut splendorem eius, qui hunc lapidem quaerunt,\neminus intuentes ob hoc ipsum, quod per interualla comparet\net rursus extinguitur, eum esse cognoscant pergentesque ad\neius fulgorem ita reperiant. sed qui eum portat, eum latere\nnon potest; nam quibuslibet uestimentis occulat, splendor\nextra uestimenta conlucet. unde et carbunculus appellatus est,\nob hanc scilicet causam.\nparumper autem et ceraunius ita\n\n\n\n\nlapis uocatus huic uidetur esse consimilis. dicunt autem\nceraunium quidam et uinarium, quod instar uini flaui coloris\nexistat. est nihilominus et Chalcedonius, quem sic appellant.\net ipse specie proximus lapidibus istis, qui in isdem loci\npartibus inuenitur.\nnec mirum, quod diuina scriptura\nPhison eum flumine esse pronuntiat, cum possit et in Africa\nreperiri. fluit enim Phison in mare iuxta regionem australem\net occidentalem Oceanum. circuit Oceanus uniuersum orbem\nterraium sed in occidentalem eius partem Phison, ut diximus,\ninfluit et idcirco lapis iste in Libyae partes aduehitur. dicit\nautem scriptura diuina: fluuius egreditur ex Edem ad\nirrigandum paradisum, qui inde diuiditur in\nquattuor initia. nomem uni Phison: iste est, qui\ncircuit omnem terram Euilat, ubi est aurum, et\naurum terrae illius optimum; ibi est carbunculus\net lapis prasinus.\nDE SAPPHIRO LAPIDE. Sapphirus lapis t dicitur in modum\npurpurae, quam blattam uocitant, cuius est pressior species.\nmulta uero genera sunt huius lapidis. est enim in ipsis\nregalis auri punctis intermicans: qui non adeo est mirabilis.\nsicut purus ille lapis, qui per omnia purpurae specie renitet.\net hic fortassis esse dicitur in India et in Aethiopia, propter\ntemplum Liberi patris apud Indos, quod habere dicitur, licet\nincredibile uideatur, CCCLXV gradus, omnes ex lapide sapphiro.\nin ornamentis autem suis et monilibus reges utuntur eo uel\nmaxime, quia mirabilis est atque pulcherrimus et gratiosus.\n27\nunde et nonnulli uocauerunt eum monilis ornatum. pellit\ndolores: nam si teratur cum lacte, medela scabiosis et\nulcerosis efficitur linitus super loca, quae fuerint uulneribus\n\n\n\n\n\n\nasperata. scriptum autem est in lege uisionem Mosi in monte\nueluti super lapide sapphiro fuisse declaratam.\nDE LAPIDE IASPIDE. Iaspis est lapis uelut speciem smaragdi\nreferens, qui apud ostia Thermodontis fluminis inuenitur et\napud Amathunta: non quae in Cypro est, sed naturaliter\nAmathusiorum generatio multiplex habetur. hic uero lapis\nhanc habet speciem: sub smaragdo est interuirescens sed\nobtunsior et obscurior* interiusque corpus habet uiride ad\ninstar aeruginis aeris. delectantur autem phantasiae, id est\nspeculationes, huic insidere, sicut asserunt. qui fabulosa\ncommemorant.\nest et alia iaspis albidior quam mare, flore\nuero tincturaque pressior. alia uero in speluncis Idae montis,\nqui est in Phrygia, reperitur similis sanguini cochleae, sed\nlucidior magis et ueluti similior uino et amethysto rubicundior.\nnon enim sunt unius coloris eiusdemque potentiae, sed alia\nquidem rarior est et albidior quam aer fumi, <nec> nimis\neffulgens nec impar, item caeruleae uibrationis, ueluti si\ntempore hiemis de terra uapor aut nebula au.stro desinente\nconsurgat. alia. quae glaciei similis est, ab his, qui fabulosa\nfingunt, phantasiis dicitur esse remedium. repertum est autem\nab Hiberis et pastoribus Hyrcanorum, qui circa Caspium\n-solum lacumque consistunt.\nest et alter iaspis, qui uocatur\noppalius. similis niuibus aut spumis maris aut ueluti si\n\n\n\n\n\n\n\n\n\n\nsanguis lacti misceatur, ut Massagetae potare sunt soliti.\nhunc, ut aiunt qui fabulosa referunt, bestiae in agro metuunt,\naliaque portenta.\nDE LAPIDE LIGYRIO. Ligyi\\'ii inuentionem nequaquam nouimus\nnec a physiologis, id est naturarum scrutatoribus, nec ab\naliquibus antiquis, qui harum rerum curam gessisse referuntur.\ninuenimus autem laggurium sic appellatum lapidem, quem\nnonnulli pressiore locutione liggurium uocant, et fortassis\narbitror hunc esse ligyrium, quoniam quidem diuinae scripturae\nnonnulla nomina aliter immutarunt, sicut smaragdum dixere\nprasinum aliisque nominibus -alia uocauerunt.\net liggurus\nquidem uel etiam laggurus, si ipse sit ligyrium, rursus ex\nquo sit loco, nescitur a nobis. arbitrati sunt autem eum de\nsuperiore esse Thebaida, propter quod affirmant aliquos lapides\nex lapide hoc in aede Asclepii, quae sic appellatur, in Memphi\nAegyptia reperiri. in quibus sunt ueluti notae intermicantes,\nnon sicut ophitae, sed habentes puncta iuxta cerinum lapidem\nsic uocatum. puncta sunt uiridantia ita, ut intellegamus in\nprofundo lapidis huius uenam esse lectissimam.\nsed et adhuc\nlucidius et speciosius haec petra uidetur sumpsisse cognomen;\nexplanatur enim liggurus a quodam animali, quod liggium\nnominatur, habens colorem pulli bubali uel buculae rufae,\ncuius cauda modica est et habet puncta quaedam uiridantia:\npropter quod et lapis liggurus idem liggi cauda uocitatur.\nego autem uehementer ammiror, cur scriptura diuina curans\nad ornatum decoremque pulchritudinis regalium sertorum et\nuestimentorum pontificalium uti lapidibus pretiosis et nonnullorum,\nqui multum erant noti manifestique, commemorans\n\n\n\n\n(carbunculi dico et smaragdi, amethysti et achati. berylli et\nchrysolithi) in horum dinumeratione lapidum non meminerit\nhyacinthi, cum sit lapis iste clarissimus adeoque pretiosus\natque mirabilis, ut animaduertamus, ne ligyrium forsitan hunc\ndiuina scriptura cognominat.\nhyacinthus autem species habet\ndiuersas; quanto enim quis inuenitur colore profundior, tanto\nest aliis necessarior. hyacintho uero uel callaino purpureus\ncolor est aliquanto consimilis; unde diuina quoque scriptura\nex hyacintho purpuraque pontificalia uestimenta dicit ornari.\net praecipuus quidem lapis hyacinthus thalassites appellatur,\neo quod tranquilli maris similitudinem referat. est et alius,\nqui uocatur rhodiaeus, alius oppalius, rursus alius perileucius.\ninueniuntur autem lapides isti in interiore barbarie Scytharum.\nScythiam uero soliti sunt ueteres appellare cunctam septentrionalem\nplagam, ubi sunt Gothi et Dauni, Uenni quoque et\nArii usque ad Germanorum Amazonarumque regionem. illic\nigitur interius in deserto huius magnae Scythiae conuallis est\nprofundissima, hominibus prorsus imperuia: montibus namque\nsaxosis hinc atque inde uallatur, ita ut si quis desuper a\nsummitatibus montium tamquam de muris aspiciat, solum\nconuallis peruidere non possit sed a profunditate caligo\ntenebrosa ueluti chaos alicuius occurrat.\nigitur qui mittuntur\na regibus iuxta commanentibus ad istorum lapidum perquisitionem,\nsecundum dispensationem necessitatis sibi commissae\niugulant agnos et excoriante dimittunt desuper e saxis in\nillud chaos conuallis inmensum lapidesque, ut ferunt. agnorum\ndecoriatorum carnibus adhaerescunt. aquilae uero in petris\n\n\n\n\n\n\n\n\nsursum morantes accepto carnis odore descendunt eductosque\ndecoriatos agnos exedunt et lapides illic in summis montibus\nremanent. damnati ergo, qui per huiuscemodi capturam ad\ninquirendos praedictos lapides diriguntur, intuentes, ubi sint\nductae agnoram carnes ab aquilis, eunt illuc et inuenientes\nlapides afferunt.\nomnes autem lapides isti. cuiuscumque sub\ndiuersitate coloris existunt, cum sint pretiosi, tamen hanc\nhabent efficaciam, ut superpositi carbonibus ignis uehementibus\nipsi quidem minime laedantur, carbones autem protinus\nextinguunt. non solum autem hoc, sed etiam tollens quis ex\nhis lapidibus et inuoluens diligenter in orario uel in aliquo\nlinteo ponensque super carbones ignis manu retinens ipse\nquidem calore cruciabitur, linteum uero, quo lapis estinuolutus.\nnullo modo laeditur aut aliqua ustione uexatur. fertur autem\nlapis iste utilis esse mulieribus, quatenus onere partus\nabsque difficultate liberentur. phantasias autem pellere similiter\ndicitur.\nDE LAPIDE ACHATE. Achates autem lapis est aestimatus\nesse perileucius, qui post hyacinthum lapidem ponitur. est\nautem specie mirabilis, colore caeruleus, exteriorem circulum\nhabens album. et hic circa Scythias inuenitur. est autem in\nlapidibus istis achates colore leonino, qui cum aqua tritus et\ninlitus super loca, quae morsu contracta sunt uiperae uel\nscorpii ceterorumque serpentium, uenena depellit, dico autem\nachatem, qui leonis speciem praefert.\nDE LAPIDE AMETHYSTO, Amethystus lapis. est erga suum\ncirculum flammiferum quiddam profundius micans. splendor\nautem eius est albidior, e medio corpore ueluti uini flaui\nspeciem referens. qui forma diuersus et hic, ut opinor, in\n\n\n\n\nLibyae montibus gignitur. alter enim hyacintho mundissimo\nsimilis est, alter uero amphicochlo. fit autem ipse in parte\nLibyae circa litus maris. hi uero, qui fabulis credunt, aiunt\neum praecidere tempestates et pluuias, cum australes uenti\nperflauerint.\nDE *LAPIDE CHRYSOLITHO. Chrysolithus lapis, quem nonnulli\nchrysoberyllum uocauerunt, auri fulgorem praefert, fit autem\nin puteali petra: sic appellatur locus ad litus Achaemenidis\nBabylonis. nominant autem et Babylona et puteum illum\npetrae Achaemenida, quod, inquiunt. pater Cyri regis Achaemenens\nuocabatur, ut scriptores aliqui retulerunt. est autem et\nchrysoprasus lapis: hic stomachicis et colicis nec non et\ncoeliacis tritus et epotus saluberrimus approbatur.\nDE LAPIDE BERYLLO. Beryllium lapis glauci, id est caesii,\ncoloris est, marinae tincturae similis et aeris, amethysti et\npaederotis habens speciem et aquatioris, id. est albidioris,\nhyacinthi. fit autem ad ima montis, qui uocatur Taurus. si\nquis autem uoluerit hunc ei aduerso solis opponere, uidetur\nueluti uitrei minuta intrinsecus habere perlucida. alia autem\nberyllus pupillis oculorum draconis est similis. alia rursus\nest beryllus ueluti coralli speciem magis exhibens. haec\nautem beryllus iuxta ufam Eufratae fluminis uisa est.\nDE LAPIDE ONYCHIO. Onychium lapis flauum nimis ostentat\ncolorem. delectari uero lapide isto ferunt regum nuptas et\ndiuitum, quae in pocula sua transferentes utuntur hoc lapide.\nsunt autem et alii, onychitae qui aequiuoce nuncupantur, id\nest non ueraciter, similes cerae, quae coloris est melle!.\n\n\n\n\nquidam hos aiunt ex guttis aquae consolidari. onychitas\nautem naturali ratione cognominant, eo quod ungues urbanorum\nuirorum instar sunt marmoris quadam mixtione sanguinis\nobrubescentes. unde nonnulli lapidem marmoreum, qui est ex\nloco Docimii, onvchiten falso nomine uocitant ob albedinis\npuritatem.\nHaec igitur duodecim lapidum. qui in superhumerali tunc\nimperati sunt annecti pontificis, ex diuersis auctoribus, qui\nde naturis horum dixere lapidum, constat inuentio; quorum,\nsicut inuestigare potuimus, tam species quam loca nec non\net potentias inspectionis eorum interim breuiter adnotantes\nsingulorum lapidum nomina consequenter expressimus.\nHic iam nunc quaeritur, quibus modis eum ordinem\nconsequentiae, qui est certissimus et congruens, approbemus.\nnam per duodecim tribus duodecim lapides apponi iussi sunt.\nita ut unus lapis uni tribui coaptaretur et ad singularum\nnomina decernantur singuli lapides. et si quidem declarasset\niussio, cui tribui quis lapis aptetur, nulla prorsus inquisitio\nsuperesset ad indagandam definitionem diuinitus ordinatam,\nsed ad exponendam nobis uim lapidum tantummodo studiosa\nrelinqueretur intentio:\nnunc autem non est determinatum sed\nsimpliciter in duobus locis horum lapidum consequentiam et\ncompositionis eorum speciem fateamur adscriptam, sicut in\nrationali, quod super pectus ponebatur pontificis, et superhumerali\nper duos anulos aureos in eo disposito.\nqui anuli\nper extremitates suas rationale in medio continebant, rursus\nannexis superioribus anulis, qui erant in superhumerali\npontificis in utraque humeri parte conserti. nam et superhumerale,\ncum esset unum per circuitum. uno prorsus\norificio claudebatur, habens uittam hyacinthinam auro complexam\n\n\n\n\net hinc a dextris unum anulum et a sinistris alterum, per\nutramque humeri partem prominentes, anulos ad iugulum\npontificis innuentes, qui rursus ex utraque rationalis parte\nspectabantur appositi, ita ut perinde conecterentur et coaptarentur\nin sese, per duos scilicet anulos rationalis et duos\nanulos snperhumeralis, ubi erant catenulae aureae desuper\nimminentes.\nhoc autem rationale, sicuti dixi, habebat\nduodecim lapides sibi congruenter insertos atque compositos\nquadrato ordine, qui sic intertexti probantur, ut est subter\nanuexum. primus ordo atque superior a laeua parte pontificis\nuersus ad dextram hos lapides habebat appositos: sardium,\ntopazion, smaragdum.\noportet enim et hoc diligentius annotare,\nunde scilicet incipiebat compositio et ubi iterum desinebat,\nsciendumque quod iuxta Hebraicarum elementa litterarum ita\ncompositiones istae fiebant: scribunt quippe Hebraei a sinistris\nad dextram cuiuslibet rei subiectum ordinem perducentes,\nipsi uero manum subsequentem litteris a dextris habere\nuidentur ad laeuam. erant ergo super pontificis pectus a\nsinistris eius ordines ad dexteram perducentes.\nprimus ordo,\nsicut iam dixi, sardius topazius smaragdus; secundus autem\ncarbunculus sapphirus iaspis; tertius ligurius achates amethystus;\nquartus, qui et ultimus, chrysolithus beryllus\nonychinus.\nrursus inuenimus eosdem lapides in duabus\nsuperhumeralis partibus positos, in quibus duo lapides catenulis\naureis uidebantur inserti iuxta utrumque latus humerorum,\niam non ex diuersis lapidibus sed ex smaragdo tantummodo,\nerantque rursus nomina filiorum Israel secundum praeceptum\ndomini scripta atque scalpta in duobus istis lapidibus.\nnon\ntamen euidenter ostenditur, quod nomen in parte dextera\nprasini lapidi inscribi debeat uel quod in sinistra parte,\nsicut ipse decreuit. similiter annotari, nisi quod prorsus\n\n\n\n\n\n\nintellegendum est, quia sex nomina scripta erant in sinistra\nparte et sex in dextera filiorum Israel. nec enim poterat unus\nlapis nomina duodecim tribuum capere propter rotunditatem\nsuam. sed nec praecepit deus, ut dupliciter inscribantur\nduodecim tribus in parte dextera et in sinistra duodecim,\nsed simpliciter ait: impressione signaculi nominum\nfiliorum Israel, sicut habet ipsa circumstantia lectionis,\nquam nunc ad uerbum curauimus exprimere, in qua ipsum\nquoque pontificatus officium praeceptum est ordinari.\nsic ait:\net fecerunt superhumerale ex auro et hyacintho\net purpura et cocco cum bysso retorta â™¦ *. opus\ntextile fecerunt illud, superhumeralia continentia\nsese ex utrisque partibus, opus textile, inuicem\ncomplectentia se per circuitum. ex ipso fecerunt\niuxta eius facturam, ex auro et hyacintho et\npurpura et cocco neto et bysso retorta, sicut\npraecepit dominus Mosi. fecerunt utrosque lapides\nsmaragdi confibulatos et conclusos auro, scalptos\nimpressione signaculi nominum filiorum Israhel,\net imposuerunt eos in humeros superhumeralis,\nlapides monumenti filiorum Israhel, sicut praecepit\nMoyses Moyses Moyses.\nhaec duo loca sunt horum lapidum et\nappellationes eorum, quae secundum tribum praeceptae sunt\nannotari: unus quidem locus est in hoc rationali et alter in\nhis quae dicuntur * * in hippodromo Chabratha.\nOportet itaque primitus hanc diuisionem nosse et ordinis\nconsequentiam. quae secundum aetatem est singulorum, id\nest Ruben Simeon Leui ludas : propter iurgium uero Rachelis\net quod data sit Iacob ancilla Balla, nascitur iuxta aetatis\nordinem post ludam Dan statimque de ipsa ancilla secundus\neditur Neptalim. deinde per aemulationem Lia uero dedit\nancillam uiro Zelpham, quae concipiens peperit Gad, dein\nAser. rursus adiecit uxor Lia ut conciperet: quae iuxta\nconscientiam peperit Isachar, exin Zabulon. nouissime uero\nde Rachele loseph nascitur et deinde Beniamin. et est ista\nconsequentia: Ruben Simeon Leui ludas, Dan et Neptalim,\nGad et Aser, Isachar et Zabulon, loseph et Beniamin. haec\nquidem prima est compositio iuxta aetatis consequentiam.\nCum uero peruenirent de Mesopotamia reuertente Iacob in\nterram Chanaan, secunda fit diuisionis enumeratio. fecit enim\nIacob tres turmas discernens proprios filios, et posuit Zelpham\net Ballam duas ancillas faciens unam turmam in primis cum\nquattuor filiis earum, id est Dan et Neptalim, Gad et Aser;\nin secunda uero turma ordinauit Liam cum sex filiis eius,\nnon iam secundum aetatem sed secundum matris affectionem,\nRuben dico et Simeon, Leui et ludam, Isachar et Zabulon;\nipse uero postremus mansit cum Rachele et Ioseph ualde\nparuulo. Beniamin autem in matris adhuc utero portabatur.\net haec secunda discretio compositionis eiusdem numeri\ncomprobatur.\nTertius autem numerus est iuxta aliam compositionem\ndiuisionis. incipiens enim Iacob intrare in Aegyptum, sicut\nsuper annexum est, congregatis in id ipsum filiis Liae simul\n\n\n\n\net ancillae eius Zelphae consequenter, uelut ex eadem domina\nprogenitis, ita dinumerantur ipsi: Ruben Simeon Leui ludas\nIsachar Zabulon et ex Zelpha Gad et Aser; deinde Rachelis\nfilii Ioseph et Beniamin, hi qui ex eius ancilla sunt Dan et\nNeptalim.\nQuarta diuisio est compositionis et numeri, quando benedixit\nIacob filiis suis, cum moreretur; oportet enim secundum\ntempus et in numeros ipsos annectere. hic ergo numerus et\nhoc tempus insequitur, quando Iacob benedixit, id est: Ruben,\ndeinde Simeonem cum Leui et ludam et Zabulon et Isachar,\nDan et Gad, Aser et Neptalim, Ioseph et Beniamin.\nDein sequitur quinta diuisio de Exodo, cum egrederentur\nfilii Israel ex Aegypto. enumerauit enim eos sermo diuinus\ndicens: haec sunt nomina filiorum Israel, qui\ningressi sunt in Aegyptum cum Iacob patre suo;\nunusquisque cum tota domo sua ingressus est:\nRuben Simeon Leui ludas Isachar Zabulon (deinde\npraecepit dominus Mosi:) fecerunt utrosque lapides (deinde Ballae:) Dan et Neptalim (et\nZelphae:) Gad et Aser. Ioseph autem erat in Aegypto.\nDein post sexta diuisio est numeri iuxta metationem\ncastrorum filiorum Israel, sicut scriptum est in libro Numerorum\nex praecepto domini: in prima metatione ludas Isachar\nZabulon, in secunda Ruben Simeon Gad, in tertia Epbrem et\nManasse et Beniamin, in quarta Dan et Aser et Neptalim.\nRursus septima numeri diuisio est ex ipso Numerorum\nlibro, cum iuxta praeceptum domini declarantur, qui debeant\nesse principes ad offerenda munera domino, dixitque: de\nRuben Elisur filius Sediur, de Simeone Salamihel\nfilius Surisaddai, de Iu da Na as on filius Aminadab.\nde Isachar Nathanahel filius Sogar, de Zabulon\n\n\n\n\n\n\nEliab filius Chelon, de Ephrem Elisama filius\nEniud, de Manasse Gamaliel filius Phadassur, de\nBeniamim Abidan filius Gedeonis, de tribu Dan\nAchiezer filius Amisadai, de Aser Phaltihel filius\nEchram, de Gad Elisaph filius Raguhel, de\nNeptalim Achire filius Enan.\nItemque post hanc sequitur octaua diuisio ex ipso libro\nNumerorum, quando praecepit dominus et misit Moses principes\ntribuum Israel ad inspiciendam terram repromissionis. ait\nitaque: de Ruben Samu filius Sacchu, de Simeone\nSaphah filius Suri. de Iuda Chaleph filius Iephone,\nde Isachar Sara filius Ioseph, de Ephrem Auses\nfilius Naue, de Beniamin Phalti filius Raphu, de\nZabulon Gudihel filius Suri, filiorum Ioseph de\nManasse Gelad filius Sudi, de Dan Amihel filius\nGamali, de Aser Sachus filius. de Neptali\nHali filius Ulaphi, de Gad Gugihel filius Machi.\nNona quoque diuisio numeri praecepto domini datur ex\nipso libro Numerorum, cum filiis Israel terra sorte distribuitur:\nde Iuda, inquit, Chalep filius Iephone et deinceps\nenumerantur principes tribuum de Simeone, de Beniamin, de\nDan, de Manasse, de Ephrem, de Zabulon, de Isachar, de\nAser. de Neptali.\nDein rursus decima numeri diuisio est, quando benedixit\nMoses filiis Israhel. praeponens Ruben et deinceps annectens:\nludas Leui Beniamin Ioseph Zabulon Isachar Gad < Dan >\n\n\n\n\n\n\nNeptalim et Aser, et in nouissimis iterat sermonem de Ioseph:\nhaec sunt milia Ephrem et haec milia Manasse.\nItem undecima numeri diuisio probatur, quando praecipitur\neis, antequam ingrediantur terram Israel, mox transfretantes\nIordanem stent super duos montes Garizim et Gebal, sex\nhinc atque inde,. ad benedicendum his, qui custodiunt legem,\net ad maledicendum his, qui legis praecepta seruare contempserint.\net est ista contextio numeri: nam super benedictiones\nconsecuti sunt Simeon Leui ludas Isachar loseph et Beniamin;\nsuper maledictiones autem hi: Ruben Gad Aser Zabulon\nDan et Neptalim.\nDuodecima rursus est diuisio numeri, cum sortiuntur terram\npossessionis suae et Ruben sorte contingit trans Iordanem,\nantequam transiretur in terram Israel. et est ista distributio:\nRuben et iuxta eum Gad et dimidia tribus Manasse: dein\ntranseuntes Iordanem primus Iudas accipit, tum Beniamin,\ndein Ioseph ex Manasse, dein Simeon inter Beniamin et\nludam locatus et ut ita dixerim coangustatus est, quia illis\nspatia non fuerunt; dein Zabulon terram consequitur et\nIsachar et Aser et Neptalim et Dan. Leui sane in omnibus\ndispersus est tribubus, ciuitates solummodo et suburbana\npercipiens.\nRursus tertia decima diuisio numeri occurrit ex Zacharia\npropheta, sicut dicit: in illa die plangent omnes tribus\nterrae, tribus domus Dauid super se et mulieres\neorum super se, tribus domus Nathan super se et\nmulieres eorum super se, tribus domus Leui super\nse et mulieres eorum super se, tribus domus\nSimeon super se et mulieres eorum super se,\n\n\n\n\n\n\nplangentque cunctae residuae tribus; et non nominauit,\nquae: nos autem propter situm descriptionis terrae\nhanc consequentiam esse perpeximus, ut sit tribus Beniamin,\ndein Ioseph Ruben Gad Zabulon Isachar Aser Neptalim\net Dan.\nItem quarta decima diuisio immeri subest ex reuelatione\nsancti Iobannis, qui dinumerauit ex unaquaque tribu duodecim\nmilia eorum, qui uirginitate sanctificati sunt; ait enim: de\nIuda duodecim milia, de Ruben similiter, exin de Gad, de\nAser, de Neptali, de Manasse, de Simeone, de Leui, de Isachar,\nde Zabulon, de Ioseph, de Beniamin. nusquam uero in hoc\nloco meminit Dan.\nForsitan autem et aliis locis numer(i> aliter inueniantur\nadscripti; nos tamen istos inuenire potuimus et hae quidem\nsunt diuisiones, quae secundum numerum diuerso modo\nconstat esse compositae, nunc quidem secundum praeceptum\ndomini, nunc autem iuxta singulorum principum uoluntatem,\ndico nero Mosis et Hiesu Naue et qui deinceps eorum\nsuccessores existere meruerunt. nec sine spiritu id actum\nest sed, ut uoluit, idem spiritus sanctus enumerauit atque\ndisposuit singulas consequentias iuxta propriam uoluntatem.\nreuertens item de his uno loco breuiter et consequenter\nedisseram easdemque quattuordecim diuisiones harumque selectiones:\nnon in uacuum faciam nec ut uenerationi tuae haec\nrecensenti molestus existam, sed ut noueris (quod iam dei sit\nadiuuare), ut unicuique tribui memoratos lapides ueraciter\ncoaptare possimus.\nExcogitante igitur multum mente, tractantes iuxta experientiam\nhuius electionis, suggerit nobis animus et ipsa consequentia\nlectionis, qualiter animaduerti possit quadratus ordo\nrationalis ex appositis lapidibus secundum memorata uocabula.\nrequiratur iam de singulis numeris, sicuti discreta est\n\n\n\n\n\n\nunaquaeque diuisio, qualis ad eorundem lapidum rationem\nlectionemque sit congruens.\net ubicumque quidem dinumeratarum\ntribuum statum in locis singulis inspeximus menteque\nperpendimus non posse naturaliter — ut numerus quilibet\neorum, qui in unaquaque diuisione numerati sunt, unum\nnomen minus habens ex tribubus — appellationi horum\nlapidum coaptari, ideoque protinus diuisionem secundam rite\nsustulimus, utpote quae horum lapidum consonantiam habere\nnon possit, propter quod primos ponat Dan et Neptalim,\nGad et Aser, hoc est ancillarum filios, quando mittens Iacob\nEsau munera in turmam eos primam diuisit, post haec autem\nfilios Liae fecit aliam turmam, dein filios Rachel turmam\ntertiam. nam cum pretiosiores lapides sint in principio\nrationalis. porro filii ancillarum inferiores habeantur et hic\nprimum positi sint, impossibile est eos ad causam rationalis\nin hac numeri parte congruere, propter quod ita se habere\nnon possit.\nItem quartam diuisionem, benedictionem Iacob, explorauimus,\nquando moriens filiis benedixit. habet enim primum Ruben,\ndein Simeon et Leui simul adiunctos, ita ut ista utriusque\ncopulatio horum lapidum congruentiae uideatur obsistere.\nideoque istam quoque sustulimus, cum lapidibus istis adcommodari\nminime possit.\nInspeximus autem et quintam diuisionem, quae continet\ninitium egressionis filiorum Israhel ex Aegypto, et inuenimus\neam praeponentem liberarum filios et ancillarum iuxta compositionis\nordinem supponentem facientemque nouissimos\n<primos> primosque nouissimos, et ob hoc, quod Ioseph in\nAegypto constitutus postremus nominatus est, animaduertimus\niterum non posse lapides istos memoratarum tribuum coaptari\nnominibus:\net quod naturaliter onychinus lapis in persona\n\n\n\n\nIoseph interpretari non possit neque rursus extremus Ioseph\niuxta compositionem rationalis inseri debeat, nisi quod\ntantummodo necessitate praeposteratus sit, ut, cum undecimus\nhabeatur, hic numeretur duodecimus iuxta cogentem necessitatem\ncompositionis huius numeri, quam repperimus ordinatam.\nin Graeca quippe locutione, quae ex Hebraea translata est,\nonychinum lapidem duodecimum inuenimus positum atque\nnouissimum, ita ut Beniamin contemplationem sui modis\nomnibus adtrahat; undecimum uero inuenimus beryllum, quem\net undecimo Ioseph tam iuxta numerum quam iuxta contemplationem\nconsequenter aptauimus.\ninspicientes etiam Hebraicam\nExodum, in qua et lex probatur adscripta, legentesque de\nrationali hoc, in quo clusi erant isti lapides, inuenimus\nonychinum lapidem aliter ordinatum: undecimus positus erat\net beryllus duodecimus atque postremus. unde propemodum\nnobis ambiguitas orta est impedimentum intellegentiae faciens\nueluti fictam contemplationem nos in duobus istis, berylli\ndico et onychini, lapidibus attulisse, dicebamque, quomodo\nin supplicationibus et oratione continua poterat error oboriri,\net intellexi, quod dispensante deo hoc ita peractum est, ut\nidem Ioseph undecimus inter fratres suos existens duodecimus\ninueniretur iuxta compositionem huius numeri, qui eum duodecimum\nesse declarauit, cum diceret: Ioseph autem erat\nin Aegypto.\nscientes itaque dispensatione diuina propter\nueritatis contemplationes berylli lapidi, quae in ipsum Ioseph\nexplentur, coaptari, sic est dispositum, ut beryllus lapis\nduodecimus poneretur et ultimus. nam et loseph, cum inter\nfratres undecimus esse memoratur, in hac tamen compositione\nnumeri egressionis filiorum Israel duodecimus et extremus\nadscribitur. itaque prorsus inlustratione diuina et dispensatione\n\n\n\n\n\n\nbene admodum relatus est onychinus lapis in Beniamin, qui\nin hac dispositione ante Ioseph numeratus est, beryllus\nautem in Ioseph accommodatus ob contemplationes eidem\nconsonantes, quamuis ultimus lapis ipse numeretur, quia sic\naccidit et Ioseph nouissimum scribi, sicut frequenter asserui.\nTransgredientes igitur et hanc diuisionem respeximus\ndispositionem sextam iuxta di<nu>meratarum tribuum consequentiam\net inuenimus iuxta metationem castrorum Israel\nquadrati agminis ordinem magis oportere cODgrue(re) rationali\niuxta ternas et ternas tribus, sicut in eodem rationali fas\nerat cernere, quod quadrati ordinis probatur exstare, et erat\nhoc planissimum atque symbolicum, id est significatiuum;\npropter dispositiones ordinum consonantiamque castrorum.\nsed in his separata tribus, tribus Leui, nobis obstitit. constitutus\nest enim ludas habens secum Isachar et Zabulon in\nuno metationis contubernio, et constitutus est primus ad\norientalem plagam propter significantiam, ut aestimo, regiae\npotestatis et quod Ruben a propria reciderit gloria, quia\nstratum maculauerit patris. sicuti diuinis litteris probatur\ninsertum.\nin secunda uero rnetatione castrorum Ruben ordinatur\ncum Simeone et Gad uersus ad mare, ad occidentem quoque\nEphrem cum Manasse et Beniamin, qui omnes ex Rachel in\nuna ponuntur metatione castrorum; propter Manassen uero\nLeui uidetur exclusus. dein ad aquilonem quartam metationem\nprimitus Dan continet, dein Aser, deinde Neptalim, et quoniam\nLeui non inuenimus inter eos ammixtum, cognouimus nec\nistam posse descriptionem compositioni lapidum commodari,\nne uideatur ei filiorum Israel unum < de >esse uocabulum.\nQuapropter et hanc omittentes intendimus diuisioni septimae.\nquam protinus ademimus, quia non eam repperimus\n\n\n\n\n\n\ncompositioni lapidum congruentem. haec enim iuxta principes tribuum\nad praeceptum domini constat esse numerata: in qua primus\nordinatus est Ruben, dein < Simeon, deinde Iuda, dein > Isachar\net qui secuntur; Ioseph autem secundo numeratus est, propter\nquod Ephrem in uno numero, Manasses in altero sit locatus,\net quoniam Leui rursus exemptus est, nequiuimus numerum\ncoaptare lapidibus propter immutationem Leui et propter\nadiectionem unius tribus, quae in duabus probatur esse\ndiuisa.\nDein octauam diuisionem de libro Numerorum diligenter\ninspeximus, ubi praecepit deus et misit Moses principes\ntribuum Israhel ad inspiciendam terram promissionis, et nec\nistam repperimus ad compositionem memoratorum lapidum\nconsonantem, propter quod et Ruben in primis numeratus est,\ndein Simeon, deinde ludas, exin Isachar et deinceps qui\nsecuntur et nusquam Leui mentio facta est.\nTranseuntes igitur ad nonam diuisionem et ipsam conspeximus,\nquae facta est ex praecepto domini, sicut in libro continetur\nNumerorum, quando missi sunt principes tribuum, ut sorte\ndiuiderent terram promissionis filiis Israel, et nec istam\nsimiliter ad consequentiam lapidum coaptare ualuimus.\ninuenientes enim ludam <in> primis positum, dein Simeonem\net postea Beniamin, Dan quoque et Manassen nec non et\nEphrem et Zabulon et deinceps Isachar, exin Aser et nouissime\nNeptalim, et rursus tribum Leui reperientes omissam et Ioseph\ndupliciter enumeratum in Ephrem et Manassem,\nhanc etiam\npraetermisimus et in decimam diuisionem intentionem mentis\nammouimus nec ipsam quiuimus inuenire lapidibus consonantem;\netenim quando benedixit Moses filiis Israhel praeponens\nBeniamin quartum post Leui, dein Ioseph, et quoniam Simeonis\n\n\n\n\n\n\n\n\nnullam intulit mentionem, impossibile fuit eam coaptare\nlapidibus. habet autem ita: Ruben ludas Leui Beniamin, dein\nIoseph Zabulon et Isachar, deinde Gad, qui est ancillae\nsecundae filius, praepostere positus, dein Dan et Neptalim,\ndein Aser omnium nouissimus, qui et ipse secundae ancillae\nfilius inuenitur. hic etiam quia numerus imminutus est\nSimeone praetermisso, fas non erat diuisionem istam lapidibus\nrationalis posse congruere.\nRursus et hanc praetermittentes in undecimam sollicita\nprorsus intentione peruenimus et repperimus, ubi praecepit\nMoyses, ut duodecim tribus stent ad benedicendum et maledicendum,\nsex in monte Garizin et sex in monte Gebal, sicut\nin Deuteronomio probatur adscriptum, quarum diuisio talis\nest: stabunt, inquit, in monte Garizin ad benedicendum\nSimeon Leui ludas Isachar Ioseph et\nBeniamin, et hi stabunt ad maledicendum in\nmonte Gebal: Ruben Gad Aser Zabulon Dan et\nNeptalim. exceptis quippe Ruben et Neptalim liberarum\nfilii probantur hic esse praelati, cumque et ista diuisio uidetur\ninconsequens ad quadratum rationalis ordinem, non ea uisa\nest adsumenda.\nuerumtamen hanc eandem undecimam diuisionem\nsollicite contuentes, quod in duas partes uideretur esse\ndiscreta, sex in uno monte et sex in altero, hanc arbitrati\nsumus congruere numeris compositionis lapidum smaragdi,\nqui catenulis nectebantur, ordinati per utrumque pontificis\nhumerum, auro et hyacinthina uitta conserti, ita ut in his\nduobus smaragdis inscriberentur nomina filiorum Israel, eo\nquod unus smaragdus ob rotunditatem sui duodecim nomina\ncapere non posset. oportebat autem, et si capere poterat,\ndextros sinistrosque distingui, et ideo in utroque lapide,\nposito in dextera scilicet et sinistra, conscripta sunt nomina\n\n\n\n\n\n\nsicut in utroque monte Garizin et Gebal tribus filiorum Israhel\nordinatae sunt.\nQui montes ex aduerso sibi cernuntur oppositi in Orientis\nparte, ubi Hiericho sita est, ultra locum Galgalae ibique\nreferuntur benedixisse Israhel hi, qui in monte Garizi\nconsistebant dicentes: benedictus qui facit uoluntatem\ndomini, et uox audiebatur per plana camporum, ubi populus\nadstabat, et innuebatur ei, ut diceret: fiat, fiat! e contra\nuero Ruben et Gad et reliqui cum eis in monte Gebal stantes\naiebant: maledictus qui non facit omnia, quae\nscripta sunt in isto libro, et respondebat omnis populus:\nfiat, fiat! interpretatur autem <fiat> \\'amen*. nam uoces e\nduobus montibus istae resonabant.\nGarizim etiam interpretatur\net \\'mons liberates et \\'concisio incolatus eorum*. quidam uero\nputauerunt, qui non diligenter diuinas scrutati sunt litteras,\nmaxime qui de Samaritanis oriuntur, ne forte Garizin mons\nsit, qui adiacet Sicimis. quae Sicima et Sichem dicitur,\nhabens ex aduerso Sichar urbem Samarit<an)orum, in quam\ningressus est dominus, unde Samaritana illa mulier egressa\ninuenit eum sedentem apud <put>eum. nunc autem Sicima\nNeapolis appellatur, ciuitas opulentissima Palaestinorum;\ntunc autem Samaria dicebatur atque Iudaea:\nSamana autem,\nquoniam mons ipse naturaliter cuiusdam Somer uocabatur;\nfilium autem habuit iste Somoron et dictus est mons Somor\net hinc nominis huius appellatio consecuta est, maxime uero\nroborata per aduentum eorum, quos ad colendum terras illas\nrex Assyrius destinauit.\nnam quando captiuitas accidit\n\n\n\n\n\n\n\n\nIudaeorum, conuenerunt seniores Israel, qui erant tunc in Babylone\ncum Hesdra sacerdote, et qui uocabantur consiliarii, aliique\nsenes et exorauerunt Assyriorum regem, ut habitatores mitteret\nin Iudaeam, ne terra luxurians sine cultore deficeret. qui\nsuscipiens eorum salubre consilium direxit ad inhabitandum\nin locis illis gentes quattuor, id est Cudaeos et Cuthaeos et\nSeppharaeos et Anagogauaeos. qui ascendentes idola sua\nsecum, quae tunc unaquaeque gens apud se coluerat, adtulerunt.\ncum uenissent autem et resedissent in terra Israel,\nuocati sunt Samaritani, propter quod Samaritanus \\'custos\\'\ninterpretatur; custodiebant enim terram Israel. postea uero\nleones pardi et ursi consurgentes in eos corrumpebant multitudinem,\nita ut absumerentur ab eis. pro qua re legati per\ndies singulos ab incolis et habitatoribus ad regem mittebantur\nAssyrium, quatenus eis de locis ipsis licentiam discedendi\ntribueret propter huiusmodi saeuitiam bestiarum. mirabantur\nautem, quomodo potuit Israel ibidem commanere. his autem\ncompertis Assyriorum rex euocatis Iudaeorum senioribus\nsciscitatus est ab eis, quomodo possint in loco, quos dudum\ndi<re)xerat, immorari. qui rectum dantes sine mora consilium\ndixerunt nullam posse gentem ibidem residere, nisi legem\ndomini dei custodiat. qui cum poposcisset ab eis legem, ei\nprotinus obtulerunt. ipse uero reddens exemplaria legis\nauthentica penes se detinuit, quae direxit incolis et habitatoribus\nterrae Cudaeis et Cuthaeis ac reliquis cum Hesdra sacerdote\n(non Hesdra illo, qui uocabatur Salathihel, cuius erat pater\nZorobabel, qui Zorobabel erat filius Iechoniae). hic igitur\nHesdras, quem diximus, ascendens Hierosolymam pentateuchum\ntantummodo, id est quinque libros Moysi, detulit eis ueteris\ntestamenti, libros scriptos secundum formam, quam dedit\ndominus in monte Sina. quam formam Hebraei deessinon\nuocant, quod interpretatur insculptum'>. nunc enim non eadem\n\n\n\n\nsunt elementa litterarum, quibus Hebraei utuntur, librique\neorum non sunt scripti iuxta ueterem formam, quae tunc in\ntabulis lapideis constat insculpta. haec igitur forma, quam\nnunc tenent Iudaei, uocatur somahirenus. Samaritani uero\nseruant deessenon, quae forma fuit olim, ut diximus, in\ntabulis impressa lapideis.\nat Hesdra ascendens a Babylone\nnolensque discernere Israhel a reliquis gentibus, ut genus\nAbrahae non uideretur esse permixtum cura habitatoribus\nterrae, qui tenent quidem legem, non tamen et prophetas,\nimmutauit pristinam formam relinquens deessenon, propter\nquod ea forma a Samaritanis praeoccupata iam fuerat, ut per\nhoc Abrahae semen distingueretur a nationibus reliquis. sed\nnos his peruenientes in locis coacti sumus ob occasionem\ncausae huius ampliare sermonem.\nErant itaque, qui permanserunt ex gentibus in terra Israel,\npro diuersis rebus Samaritani uocati: primum a Somer, uno\nex filiis Chananaeorum et Pherezaeorum, priusquam Abraham\npatriarcha ad eandem terram diuinitatis adueniret, et appellabatur\nSomer et Somoron tam mons quam omnia, quae montis\nuicina esse uidebantur. rursus praefatae gen<te>s ab Assyriorum\nrege transmissae uocatae sunt Samaritani, qui \\'custodes*\ninterpretantur.\nhabet autem et aliam contemplationem nominis\nhuius intentio, propter custodiam uidelicet legis, quoniam\nqui inmissi fuerant, legis putabantur custodire mandata. dicit\nenim scriptura de ipsis, quoniam manserunt facientes\nlegem dei et adorantes idola propria. cum uero lex\nidola nullatenus adoranda praecipiat, quomodo lex ab eis\npoterat custodiri?\nuerumtamen ista causa hinc insinuat\nintellegentiae modum. scientes profanissimi sacerdotes memoratarum\nquattuor gentium, quod Hesdras sacerdos missus\n\n\n\n\n\n\naduenerit, qui abominabatur idola iuxta diuina praecepta, et\nquisquis inueniretur seruiens idolis, lapidibus iubente lege\nnecabatur, celeriter e suis excelsis culminibus idola propria\nsustulerunt et occulerunt in monte Garizim in loco nimis\nabdito atque secreto.\nfuerunt autem idola numero quattuor,\nsicuti habet antiqua traditio. nam uiri Babylonii deam Sochoth\nBenith colebant et uiri Chuth deam Nerigel et uiri Emath deam\nAsimath et Euaei deam Nebaz Tharchar et Sapharuim. et\nauerterunt cor Samaritanorum docentes eos ad montem\nGarizin orare. quapropter, ubicumque fuerint, ad montem se\nconuertentes orant: qui in oriente sunt, ad occidentem respiciunt\net, qui sunt in occidente, ad orientem et, qui in aquilone,\nsimiliter intendunt ad meridiem et, qui in meridie, ad\naquilonem montis aspiciunt, ut impleatur scriptura, quae dicit:\nmanserunt facientes legem dei et adorantes idola\npropria. nam licet ipsi, qui adorant, ignorent occulta in\nabdito montis idola. impossibile tamen est. ut diuina scriptura\niuxta rei huius sententiam mentiatur.\nOblata uero nobis est huius expositionis occasio propter\nduodecim tribus, quae in monte Garizin et in monte Gebal\nordinatae sunt, sicuti habet ipsa numeri ordinati discretio.\ndecepti sunt igitur hi, qui Deuteronomium non intellegenter\naduertunt, ut aliam scripturam sibimet facerent: arbitrati\nsunt enim montem, qui contiguus est Neapoli, sicut supra\nretulimus, hunc esse Garizin, qui nimis altus est; cui etiam\nqui locatus ex aduerso est, quem suspicantur esse Gebal, et\nipse uehementer excelsus est. Sicima quippe inter duos\n\n\n\n\n\n\nmontes in conualli sita est, hinc inde montium obiectione\nconclusa.\nfecerunt autem Samaritani, qui in ciuitate ipsa\ncommanent, gradus in monte et templum quoddam in edito\nconstruxerunt, ut, sicut diximus, sursum in monte orare\nuideantur, quem Garizin ipsi uocant iuxta quandam obliuionis\nincuriam, non iuxta fidei rationisque ueritatem; nam liber\naliter habet historiae. sed hi falluntur, qui id quod est non\ndiligenter inspiciunt;\ndenique montes isti adeo sublimes et\naltissimi comprobantur, ut nemo sursum loquentem in conualli\npossit audire. quomodo ergo principes tribuum, qui sursum\nerant, sex homines de tanta sublimitate uocem suam populis\nauditam facere poterant, ut qui deorsum stabant responderent\namen? super mille namque passus eminet altitudo montis\naut amplius habetque gradus plurimos et, ut aiunt quidam,\nmille quingentos et supra. per hoc igitur, quod possibile non\nest, ut audiatur deorsum uox eorum, qui sursum sunt, et\neorum, qui sunt sursum, deorsum, protinus arguuntur montes\nisti non esse, quos scriptura diuina significat.\ntum consequentia\nlibri Iesu Naue manifestat, quando ad orientalem plagam\nHiericho duos illos montes esse commemorat, id est Garizin\net Gebal: orientalis autem plaga Hiericho sita est iuxta\nGalgal, qui est locus Galgalae, Sicima uero ad partem est\naquilonis Hiericho, in occidentem uergens, distans ab Hiericho\nmilibus quinquaginta duobus * *\nDILECTISSIMIS FRATRIBUS UNIUERSIS EPISCOPIS PER DARDANIAM\nCONSTITUTIS GELASIUS. Ualde mirati sumus, quod uestra\ndilectio quasi nouam et ueluti difficilem quaestionem et adhuc\n\n\n\n\ntamquam inauditum quippiam nosse desiderat, quod Eutychianae\npestilentiae communicatores non habentes, quid pro suae\nperditionis obstinatione respondeant, frequenti iam ratione\nconuicti sola contentione submurmurant, non quia sit alicuius\nmomenti quod garriunt, nec inueniunt penitus quid loquantur.\nubi magis eos, qui catholicis sensibus instituti sunt, adhuc\nhaerere miramur quam illos, qui a ueritate exciderunt et ab\nantiqua ecclesiae traditione sunt deuii, profanas uocum\nnouitates et ineptias caducae peruersitatis obtendere, quibus.\neos uestra dilectio rettulit iactitare ideo Acacium non putare\niure damnatum, quod non speciali synodo uideatur fuisse\ndeiectus, et insuper dementiam suae uanitatis adcumulant\npueriliter adicientes \\'praecipue pontificem regiae ciuitatis\\'.\nquapropter stultitiam respuentes inanium querellarum percurrere\nuos oportet ab ipsis beatis apostolis et considerare prudenter.\nquoniam patres nostri, catholici uidelicet doctique pontifices.\nin unaquaque haeresi quolibet tempore suscitata quidquid\n\n\n\n\npro fide pro ueritate pro communione catholica atque apostolica\nsecundum scripturarum tramitem praedicationemque maiorum\nfacta semel congregatione sanxerunt, inconuulsum uoluerint\ndeinceps firmumque constare nec in hac eadem causa denuo\nquae praefixa fuerant retractari qualibet recenti praesumptione\npermiserint, sapientissime peruidentes, quoniam si decreta\nsalubriter cuiquam liceret iterare, nullum contra singulos\nquosque prorsus errores stabile persisteret ecclesiae constitutum\nac semper isdem furoribus recidiuis omnis integra definitio\nturbaretur. nam si limitibus etiam praefixis positarum semel\nsynodalium regularum non cessant elisae pestes resumptis\ncertaminibus contra fundamentum sese ueritatis attollere et\nsimplicia quaeque corda percutere, quid fieret, si subinde fas\nesset perfidis inire concilium, cum quaelibet illa manifesta\nsit ueritas, numquam desit quod perniciosa depromat falsitas.\netsi ratione uel auctoritate deficiens, sola tamen intentione\nnon cedens?\nquae maiores nostri diuina inspiratione cernentes\nnecessarie praecauerunt, ut contra unamquamque haeresim\nquod acta synodus pro fide communione et ueritate catholica\natque apostolica promulgasset, non sinerent nouis post haec\nretractationibus mutilari, ne prauis occasio praeberetur quae\nmedicinaliter fuerant statuta pulsandi, sed auctore cuiuslibet\ninsaniae ac pariter errore damnato sufficere iudicarunt, ut,\nquisque aliquando huius erroris communicator existeret,\nprincipali sententia damnationis eius esset obstrictus, quoniam\nmanifeste quilibet uel professione sua uel communione posset\nagnosci.\net ut breuitatis causa priora taceamus, quae diligens\n\n\n\n\ninquisitor facile poterit uestigare. Sabellium damnauit synodus\nnec fuit necesse, ut eius sectatores postea damnarentur,\nsingulas uiritim synodos celebrari sed pro tenore constitutionis\nantiquae cunctos, qui uel prauitatis illius uel communionis\nextitere participes, uniuersalis ecclesia duxit esse refutandos.\nsic propter blasphemias Arrii forma fidei communionisque\ncatholicae Nicaeno prolata conuentu Arrianos omnes uel\nquisquis in hanc pestem siue sensu seu communione deciderit\nsine retractatione concludit.\nsic Eunomium, Macedonium,\nNestorium synodus semel gesta condemnans ulterius ad noua\nconcilia uenire non siuit sed uniuersos quocumque modo in\nhas blasphemias recidentes tradito sibi limite synodali refutauit\necclesia nec umquam recte cessisse manifestum est qualibet\nnecessitate cogente nouiter. quae fuerant salubriter constituta,\ntemerasse.\nnon autem nos latet in tempestate persecutionis\nArrianae plurimos pontifices de exiliis pace reddita respirantes\nper certas prouincias congregatis secum fratribus ecclesias\ncomposuisse turbatas, non tamen ut illius synodi Nicaenae\nquidquid de fide et communione catholica definiuerat inmutarent\nnec noua quemquam pro lapsu damnatione percellerent, sed\nillius tenore decreti, nisi resipuisset, iudicarent damnatum\nessetque consequens ut, nisi corrigeret, damnationi procul\n\n\n\n\ndubio subiaceret.\nquibus conuenienter, ut dictum est, ex\npaterna traditione perpensis confidimus, quod nullus iam\nueraciter Christianus ignoret uniuscuiusque synodi constitutum,\nquod uniuersalis ecclesiae probauit adsensus, nullam magis\nexequi sedem prae ceteris oportere quam primam, quae et\nunamquamque synodum et sua auctoritate confirmat et\ncontinuata moderatione custodit, pro suo scilicet principatu,\nquem beatus Petrus apostolus domini uoce perceptum ecclesia\nnihilominus subsequente et tenuit semper et retinet.\nhaec\ndum Acacium certis comperisset indiciis a ueritate deuiasse,\ndiutius ista non credens, quippe quem nouerat executorem\nsaepe necessariae dispositionis suae contra haereticos extitisse,\nper triennium fere litteris destinatis eundem monere non\ndestitit, sicut per diuersos missa familiariter scripta testantur.\nquibus ille primum tamquam dedito silentio nihil respondere\nproponens tandem aliquando missis litteris profitetur se\nAlexandrino Petro, quem expetita apostolicae sedis auctoritate\nexecutor ipse quoque damnarat, absque sedis apostolicae\nnotitia communione permixtum; beati autem Petri sedes, quae\nAlexandrinum Petrum se tantummodo damnasse, non etiam\nsoluisse nouerat, non recepit atque ideo, ne per Acacium in\nPetri consortium duceretur, ipsum quoque a sua communione\nsubmouit et multimodis transgressorem a sua societate fecit\nalienum.\nhic si examinatio quaeritur, iam iudicio non erat\nopus, postquam litteris suis ipse confessus est; si auctoritatis\npondus inquiritur, Calchedonensis synodi tenore illius definitionis\nexecutio reperitur, quo damnati illic erroris communicator\n\n\n\n\neffectus praefixae nihilominus particeps damnationis existeret,\nquoniam idem ipse error, qui semel est cum suo auctore\ndamnatus, in participe quolibet prauae communionis effectum\net exsecrationem sui gestat et poenam.\nquo tenore Timotheus\netiam atque ipse Alexandrinus Petrus, qui secundam certe\nsedem tenuisse uidebantur, non repetita synodo sed auctoritate\ntantummodo sedis apostolicae ipso quoque Acacio postulante\nuel exsequente probatur esse damnatus.\nquod si utrum errori\nuel praeuaricationi communicarit Acacius forsitan dicatur\noportuisse constare, breuiter praebemus ad ista responsum:\naut enim ipsi doceant Petrum legitime ueraciterque purgatum\net ab omni haereticorum contagione rite discretum, cum ei\ncommunicauit Acacius, si eius communicatorem putant Acacium\naliquatenus excusandum, aut sicut magis est uerum,\nconuenienter atque legitime Petrum non probauerint expiatum,\nrestat ut eius inexpiatione fuerit et qui ei communicauit\ninfectus.\nnec plane tacemus, quod cuncta per mundum nouit\necclesia, quoniam quorumlibet sententiis ligata pontificum\nsedes beati Petri apostoli ius habeat resoluendi, utpote quae\nde omni ecclesia fas habeat iudicandi neque cuiquam de eius\nliceat iudicare iudicio, siquidem ad illam de qualibet mundi\nparte canones appellari uoluerunt, ab illa autem nemo sit\nappellare permissus. quapropter satis constet Acacium nullum\n\n\n\n\nhabuisse pontificium sententiam sedis apostolicae sine ulla\neius notione soluendi.\nqua certe synodo hoc ille praesumpsit,\nquod nec sic absque apostolica sede fas quidem haberet\nefficere? cuius sedis episcopus? cuius metropolitanae ciuitatis\nantistes? nonne paroeciae Heraclensis ecclesiae? si illi certe\nlicuit sine synodo sententiam apostolicae sedis abrumpere\nnulla eius consultatione quaesita, itane uero non licuit primae\nsedi Calchedonensis synodi constituta, sicut decuit, exsequenti\nhuiusmodi praeuaricatorem sua auctoritate detrudere?\nsed nec\nilla praeterimus, quod apostolica sedes frequenter, ut dictum\nest, more maiorum etiam sine ulla synodo praecedente\nexsoluendi, quod synodus iniqua damuauerat, et damnandi\nnulla exsistente synodo, quos oportuit, habuerit facultatem.\nsanctae memoriae quippe Athanasium synodus Orientalis\naddixerat, quem tamen exceptum sedes apostolica, quia\ndamnationi Graecorum non consensit, absoluit.\nsanctae memoriae\nnihilominus Iohannem Constantinopolitanum synodus\netiam catholicorum praesulum certe damnauerat, quem simili\nmodo sedes apostolica etiam sola, quia non consensit, absoluit.\nitemque sanctum Flauianum pontificum Graecorum congregatione\ndamnatum pari tenore. quoniam sola sedes apostolica\nnon consensit, absoluit potiusque qui illic receptus fuerat\nDioscorum secundae sedis praesulem sua auctoritate damnauit\n\n\n\n\net impiam synodum non consentiendo sola submouit et <pro>\nneritate ut synodus Calchedonensis fieret sola decreuit.\nin\nqua ut ergo sola ius habuit absoluendi eos, quos synodica\ndecreta perculerant, sic etiam sine synodo in hac eadem\ncausa plurimos etiam metropolitanos damnasse cognoscitur.\nquod si quis haec ab apostolica sede uel secundum synodum\nacta reprehendit, praeter quod prisca rerum probatione conuincitur,\ninterim multo magis Acacio non licuisse fatebitur.\ndicat ergo, qua ipse synodo secundae sedis antistitem qualemcumque,\ncerte catholicum et a catholicis ordinatum nec de\ncatholica fide et communione aliquatenus inpetitum duxerit\nexcludendum et haereticum manifestum Petrum sua quoque\nexecutione damnatum pontifici catholico permiserit subrogari.\nqua synodo tertiae sedis episcopum sanctum Calendionem\nfecit expelli ac nihilominus eidem Petrum tam haereticum\nmanifestum, ut eidem palam nec se communicare praetenderet,\nsua passus est dispositione substitui? qua denique per totum\nOrientem synodo eiectis orthodoxis nullo crimine maculatis\nprauos quosque et criminibus inuolutos sua prouisione subposuit?\nqua synodo tot aliena priuilegia nefandus populator\ninuaserit? sed libri non sufficient, si tragoedias eius, quas per\necclesias totius Orientis exercuit, singillatim describere moliamur.\nan illud ipsius argumentum nobis aestimant opponendum,\nquo facinora sua in imperialem uisus est iactare personam?\ncur igitur quando uoluit obstitit Basilisco tyranno certe et\nhaeretico uehementer infesto? cur ipsi imperatori Zenoni,\n\n\n\n\nquia palam Antiocheno Petro noluit communicare, suam non\nsubdidit uoluntatem? ecce potuit in aliis resultare, si nollet.\nan non apostolus dicit non solum qui faciunt sed etiam qui\nconsentiunt facientibus reatu pariter inretiri ?\nsed ut ea quae\nlatius explicanda sunt omittamus, quid, quod ipse Zenon\nimperator suis litteris profitetur cuncta sese ex Acacii gessisse\nconsilio nec hoc eum fallere litteris suis ipse quoque testatur\nAcacius, qui et eum nihilominus uniuersa recte gessisse\nconscripsit et suo consilio haec eadem gesta non tacuit?\nquasi uero tantum in Alexandrini Petri communione Acacius\npraeuaricator extiterit et non in omnibus, quos uel fecit\ndepulsis catholicis pontificibus tamquam tyrannus ecclesiis\nquibus<que> praeponi uel taliter praepositis peruersa communione\npermixtus est! qui hoc ipso secundum canones\nfuerant ab ecclesiastica communione pellendi, quo se passi\nsunt successores uiuis sacerdotibus adhiberi.\nquis autem non\nperspiciat Christianus, quod catholicis pontificibus propria\nsede deiectis non nisi haeretici potuerint introduci? quibus\ntamen cunctis uel auctor fuit Acacius subrogandis uel subrogatis\ncommunicator accessit, his utique, qui a communione\nhaereticorum nullatenus discrepabant.\ncur ergo uel cum haec\nfieri uideret non sicut sub Basilisco iam fecerat ad apostolicam\nsedem referre curauit, ut, si solus ipse non poterat, iunctis\ncum eadem consiliis atque tractatibus apud imperatorem\n< possent >, quae religioni competerent, allegari? nam si\n\n\n\n\n\n\nBasiliscus, ut dictum est, tyrannus haereticus scriptis apostolicae\nsedis uehementer infractus est et a plurimis reuocatus\nexcessibus,\nquanto magis legitimus imperator, qui se catholicum\nuideri uolebat, potuit cum apostolica sede cunctorum quoque\npontificum moderata suggestione mitigari, praecipue cum\neiusdem Acacii esset specialis fautor et amator et qui litteris\nsuis tam ipsum Acacium quam sanctum papam Simplicium\nmagnis laudibus extulisset, quod haeretico constantissime\nrestitissent? cur tanto tempore Acacius inter ista conticuit,\nnisi quia praepediri nolebat ullatenus, quae desiderabat\nexpleri ?\nPonamus tamen etiamsi nulla synodus praecessisset, cuius\napostolica sedes recte fieret executrix, cum quibus erat de\nAcacio synodus ineunda? numquid cum his, qui iam participes\ntenebantur Acacio et per Orientem totum catholicis sacerdotibus\nuiolenter exclusis et per exilia diuersa relegatis socii\neuidenter existebant communionis externae, prius se ad haec\nconsortia transferentes quam sedis apostolicae scita consulerent?\ncum quibus ergo erat synodus ineunda?\ncatholici pontifices\nfuerant undique iam depulsi solique remanserant socii perfidorum,\ncum quibus iam nec licebat habere conuentum dicente\npsalmo: non sedi in concilio uanitatis et cum iniqua\ngerentibus non introibo. nec ecclesiastici moris est\n\n\n\n\n\n\n\n\n\n\ncum his, qui pollutam habent communionem permixtamque\ncum perfidis, miscere concilium.\nrecte igitur per Calchedonensis\nsynodi formam huiusmodi praeuaricatio repulsa est potius\nquam ad concilium, quod nec opus erat post primam synodum\nnec cum talibus haberi licebat, <adducta est>. nam et quid\nageretur de fide catholica, intellegere si uellent, ignorare non\npoterant, cum uiderent catholicos pontifices nulla synodi\ndiscussione, nullo concilio, praecipue cum nouas causas esse\nperpenderent, toto Oriente depelli et ceteri quid cauerent ex\nillorum discere qualitate potuissent.\nrestat igitur, ut illius\npartis eos fuisse sit clarum, cui se post tot experimenta\ndederunt, meritoque ab apostolica sede ceterisque catholicis\nnon iam consulendi erant potius sed notandi.\nRisimus autem, quod praerogatiuam uolunt Acacio comparari,\nquia episcopus fuerit regiae ciuitatis. numquid apud Mediolanum,\napud Rauennam, apud Sirmium, apud Triueros multis\ntemporibus non constitit imperator? numquidnam harum\nurbium sacerdotes ultra mensuram sibimet antiquitus deputatam\nquippiam suis dignitatibus usurparunt? numquid Acacius, ut\nIohannem qualemlibet hominem, catholicum tamen a catholicis\nordinatum, de Alexandria excluderet Petrumque in haeresi\niam detectum atque damnatum absque sedis apostolicae\nconsultatione reciperet, aliqua synodo saltim illic habita hoc\naudacter arripuit? ut Kalendionem de Antiochia depelleret\nhaereticumque Petrum, quem ipse damnauerat, absque notitia\nsedis apostolicae rursus admitteret, aliqua synodo id fecisse\n\n\n\n\nmonstratur?\nsi certe de dignitate agitur ciuitatum, secundae\nsedis et tertiae maior est dignitas sacerdotum quam eius\nciuitatis, quae non solum inter sedes minime numeratur sed\nnec inter metropolitanorum iura censetur. nam quod dicitis\n\\'regiae ciuitatis\\', alia potestas est regni saecularis, alia\necclesiasticarum distributio dignitatum. sicut enim quamuis\nparua ciuitas praerogatiuam praesentis regni non minuit, sic\nimperialis praesentia mensuram dispensationis religiosae non\nmutat. sit clara urbs illa potestate praesentis imperii, religio\nsub eodem tunc firma, tunc libera, tunc prouecta consistit,\nsi potius hoc praesente propriam teneat sine ulla perturbatione\nmensuram.\nSed dicatur forsitan de Alexandrino et Antiocheno certis\nex causis principem magis illa, quae gesta sunt, non Acacium\npraecepisse. sed principi Christiano decuerat suggerere sacerdotem,\nmaxime cuius familiaritate et fauore fruebatur, saluam\nfore de eius iniuria contumeliaque uindictam, tantum ut\necclesiae sineret Christianus princeps regulas custodiri, quia\net noua in utroque pontifice causa esset exorta et nouam\ndiscussionem consequenter inquireret, et, sicut semper esset\neffectum, sacerdotali concilio de sacerdotibus iudicia prouenirent,\nnon a saeculari uiderentur qualescumque pontifices, etsi errore\nhumanitus accedente, non tamen contra religionem ullatenus\nexcedentes potestate percelli.\nan ad haec iusta ratione principi\nsuggerenda non erat regiae ciuitatis honore sublimis? si\nfactus erat illa regia ciuitate sublimior, tanto magis in his\nsuggerendis debuit esse constantior; si autem in his, quae\n\n\n\n\n\n\npro religione fuerant exerenda, extitit contemptibilis atque\ndespectus et aut segnis aut fiduciam non habens intimandi,\nin quo per regiam ciuitatem maior effectus est?\nNathan\npropheta palam publiceque in facie regi Dauid et commissum\npronuntiauit errorem et ipsum commisisse non tacuit et\nconfessione correctum consequenter absoluit. hic autem uir\nbonus et sacerdos egregius in tantum se et suggerere potuisse\nmonstrauit et noluisse deprompsit, immo fauisse patefecit, ut\net imperator cuncta se ex eius gessisse consilio non taceret\net ipse imperatorem magnis praeconiis eleuaret ista facientem\nseseque proderet his agendis rebus fuisse participem.\nSed esto, Kalendion imperatoris nomen abstulerit, Iohannes\nprincipi mentitus fuisse iactetur: quae tamen cum nouae\nessent causae, noua debuit ecclesiastica prouenire discussio.\nan [obiectio], qui in homine imperatore peccasse dicebantur,\nnulla interueniente synodo deici debuerunt et in deum, qui\nsummus et uerus est imperator, Acacium delinquentem\nsinceramque communionem diuini sacramenti studentem miscere\ncum perfidis secundum synodum, qua haec est damnata\nperfidia, non oportebat excludi?\nquid per totum Orientem de\ninnumeris urbibus pulsi catholici sacerdotes et haeretici\nsubrogati? nouae certe erant causae et his consequenter noua\nsynodus debebatur. cur tunc non uenit in mentem, ut in\ntalibus causis peteretur a principe saltim qualiscumque\nsynodus celebranda, ut quocumque uel colorato iudicio\ntraditionis ecclesiasticae passim pontifices uiderentur exclusi,\nnon solum quarumcumque urbium sacerdotes, sed metropolitani\n\n\n\n\nincunctanter antistites?\nhis omnibus cum non restitit suggestione\nqua potuit, consensit Acacius communicando cunctis,\nqui in catholicorum locum haeretici fuerant subrogati. apostolus\nautem dicit non solum qui faciunt sed et qui consentiunt\nfacientibus reos indubitanter adscribi. an haec licuit saeculari\npotestati et actis talibus Acacio consentienti absque ulla\nsynodo, quam ipsa rerum nouitas exigebat, absque sedis\napostolicae consultatione perficere et sedi apostolicae non\nlicuit secundum tenorem synodi Calchedonensis in ueteri\nutique causa et ueteri constituto iusta definitione damnata\ninimicis synodi Calchedonensis Acacium communicantem a\nsua communione depellere?\nSed inquiunt, Acacius principibus obuiare non potuit. cur\nBasilisco, quia uoluit, obuiauit? cur ipsi Zenoni, ne palam\nPetro Antiocheno, quamuis latenter hoc fecerit, communicare\nuideretur, non commodauit assensum? ecce resultanti non\nrestitit imperator, ecce uim nolenti non intulit, ecce refugienti\ncontagia manifesta concessit.\npostremo cur tanto tempore,\ncum ista gererentur uel gerenda cognosceret, non ad sedem\napostolicam, a qua sibi curam illarum regionum nouerat\ndelegatam, referre curauit sed prius laudator factus est ipse\ngestorum quam uel praemoneret talia esse temptanda uel ne\ntemptarentur obsisteret, sicut sub Basilisco iam fecerat? cur\nillis ceteris communicare consensit, qui depulsis catholicis\nsacerdotibus indubitanter haeretici singulis urbibus fuerant\nsubstituti? postremo si ille defuit suis partibus et quae\nsacerdoti catholico competerent agere non curauit, ideo sedes\n\n\n\n\n\n\napostolica, quod ad eam pertinebat, uel potuit uel debuit,\npraeterire?\nquolibet modo haereticorum complicem refutauit\net consortem communionis externae a sua communione dimouit\nnec opus fuit noua synodo, cum ueteris constituti sufficienter\nhoc forma praescriberet, nec opus fuit, ut haec facienda\nOrientis episcopis intimaret, quos et expulsione catholicorum,\nquae agebantur in causa fidei, non ignorasse manifestum sit\net communicando haereticis subrogatis facto tali consensisse.\nnon dubium est etiam externae communionis effectos atque\nideo cum eis iam nec potuisse nec debuisse sedis apostolicae\nscita tractari. ecce agnouerunt in eorum professione, qui\nconstantissime perdurarunt, quid fidei communionique catholicae\ndeberetur. ecce agnouerunt, quemadmodum a talibus recedendo,\nimmo talibus contraria moliendo, a fide et communione\ncatholica deuiarit Acacius seque pariter cum eodem errori\nsubdiderint.\necce agnouerunt, quam iustis ex causis pro fide\net communione catholica atque apostolica, cui et illi qui in\nea perstiterant congruebant et illi qui perstantibus obuiabant\nab eadem docebantur alieni, sedis apostolicae auctoritate sit\nremotus Acacius eiusque pariter quicumque complices extiterunt\natque ab illa merito cum his communione discretus, a qua\nse ipse primum cum suis consortibus catholicis pontificibus\ndiscrepando cognoscitur separasse, iureque sententiam ille\ndamnationis excepit ceteris consortibus promulgandam, qui\nsolus pro omnibus suis consortibus in communionem se\nrecidisse perfidiae ad apostolicam sedem missis litteris est\nprofessus.\ncui si communicauerant Orientales episcopi,\n\n\n\n\nantequam huc referret, pari utique reatu sine dubio probabantur\ninuolui iureque per illum transgressionis sententiam susceperunt\ntamquam facti cum eodem communionis externae, qui utique\nnon consuli tamquam nostrae communionis homines iam\ndeberent sed tamquam in contrario positi consortio refutari.\nsi uero non communicauerant, antequam Acacius huc referret,\net communicantem notare debuerant et ipsi de eodem potius\nhuc referre atque apostolicae sedis uigore perculsum merito\nconprobare cumque ea sede apostolica tantisque illis catholicis\npontificibus magis tenere concordiam.\nsed quia ab illorum\nsocietate desciuerant et eorum successoribus communicare\ndelegerant, ideo cum sede apostolica minime congruebant,\nquia in sortem reciderant praeuaricatoris Acacii (et) illius se\nsine dubio peruidebant sententia consequenter adstringi, ob\nhoc eum uideri nolebant esse damnatum, quia se cognoscebant\nin eadem praeuaricatione damnatos, in qua hodieque manere\npersistunt.\nsed sicut hi simili conditione constricti complicem\nsuum non possunt iudicare non iure damnatum neque rei\nreum possunt competenter absoluere, sic illo iuste praeuaricatore\ndamnato isti quoque pari iacent damnatione prostrati\nneque nisi resipiscentes inde poterunt prorsus absolui, quia\nsicut per unum scribentem eorum omnium uulgata transgressio\nest, qui in eandem perfidiae reciderant actionem, sic in uno\neodemque, qui pro omnibus scripserat uel scribendo omnium\nprodiderat uoluntates, transgressione punita <pariter quoque\n\n\n\n\ncum eodem uel in eodem est complicum transgressio punita)\ncunctorum.\nQuae ad instructionem uestrae dilectionis satis abundeque\nsufficere iudicamus, quamuis eadem latius, si dominus concesserit\nfacultatem, studeamus exponere, quatenus et fidelium\nquisque cognoscat nihil apostolicam sedem, quod absit.\npraepropere censuisse. quae tamen sententia in Acacium\ndestinata etsi nomine tantummodo praesulis apostolici, cuius\nerat utique potestatis, legitime probatur esse deprompta,\npraecipue cum secretim dirigenda uideretur, ne custodiis\nubique praetentis dispositio salutaris quibuslibet difficultatibus\ninpedita necessarium habere non posset effectum, tamen quia\northodoxis ubique deiectis et haereticis tantummodo eorumque\nconsortibus iam relictis in Oriente catholici pontifices aut\nresidui omnino non essent aut nullam gererent libertatem,\nplurimorum in Italia catholicorum congregatio sacerdotum\nrationabiliter cognouit in Acacium < sententiam > fuisse prolata<m>.\nquae congregatio facta pontificum non contra\nCalchedonensem, non tamquam noua synodus contra ueterem\nprimamque conuenit sed potius secundum tenorem ueteris\nconstituti particeps apostolicae executionis effecta est, ut satis\nappareat ecclesiam catholicam sedemque apostolicam, quia\nalibi iam omnino non posset, ubi potuit et cum quibus potuit,\nnihil penitus omisisse, quod ad fraternum pertineret pro\nintemerata fide et sincera communione tractatum. EXPLICIT\nRATIONIS REDDENDAE ACACIUM A SEDE APOSTOLICA COHPETENTER\nFUISSE DAMNATUM NEC POSSE QVEMQVAM SINE DISCRIMINE ANIMAE\nSUAE EIUS COMMUNIONIS PARTICIPEM EFFICI.\nII. NARRATIONIS ORDO DE PRAUITATE DIOSCORI AIEXANDRINI. Posteaquam Dioscorus Alexandrinus episcopus [qui] pro\nfacti sui qualitate, id est quia consenserat Eutycheti haeretico\net damnauit Flauianum episcopum catholicum Constantinopolitanum,\napud Calcedonam < tam) a principe sanctae memoriae\nMarciano quam ab aulicis potestatibus uel cuncta synodo\ndamnatus est, Proterius catholicus fit sacerdos.\ntunc Timotheus\npresbyter, cui cognomen erat Ellurus, et Petrus diaconus\nsectatores Dioscori ab Alexandrina se ecclesia separarunt.\nquos cum Proterius episcopus ad ministerium proprium\nreuocare non posset, utrumque damnauit. mortuo principe\nMarciano collectis turbis haereticorum Timotheus et Petrus\nueniunt Alexandriam et ordinatur ab haereticis Timotheus\nepiscopus. duo igitur apud Alexandriam episcopi coeperunt\nesse.\nante triduum paschae, quo cena domini celebratur,\nconductis ab his perditis occiditur in ecclesia sanctae memoriae\nProterius, ad quam se timore contulerat, ibique supra dicto\n\n\n\n\ndie in baptisterio occiditur laniatur eicitur et funus incenditur\ncineresque ipsius sparguntur in uentos.\ninterea Leo sumit\nimperium, ad quem tanti facinoris catholicorum querella\nperuenit: contra quos haeretici supplicarunt petentes, ut\nCalcedonensis synodus aboleretur, e contra illi uindictam\nsceleris postulantes.\nconsiderans imperator nimis esse graue\nuexari tanto itinere sacerdotes, quorum aut aetas aut infirmitas\naut paupertas hunc laborem subire prohibebat, dirigit per\ntotum Orientem magistrianos, dirigit et Anatolius episcopus\nAsclepiadem diaconum suum, per quos omnes illi episcopi,\nqui Calcedonam fuerant congregati, quid Alexandriae gestum\nsit, agnoscerent.\nqui rescribunt Calchedonensem synodum\nusque ad sanguinem defendendam esse, quia non alteram .\nfidem tenere quam synodus Nicaena constituit; Timotheum\nuero non solum inter episcopos non haberi sed etiam Christiana\nappellatione priuari. quo facto fit alter Timotheus episcopus\nAlexandriae. uix ille Timotheus depellitur et mittitur in\nexilium Cerson; fugit et Petrus haereticus.\nquamdiu uixit\nimperator Leo, Timotheus episcopus Alexandriae uixit quiete.\nsed cum Basiliscus occupasset imperium, damnare coepit\nCalcedonensem synodum et fugare catholicos. tunc ille\n\n\n\n\nTimotheus damnatus accepta libertate Constantinopolim uenit\net damnatos haereticos locis suis reddidit. uadit Alexandriam;\nfugit Timotheus catholicus et in monasterio latuit; Petrus\nille iterum se Timotheo iunxit, cum quo fuerat ante damnatus.\nredit Zeno imperator ad regnum; Basiliscus opprimitur;\nmittitur Alexandriam, ut pulso peruasore Timotheo Timotheus\ncatholicus redderetur ecclesiae. sed illo Timotheo damnato\nmorte praeuento Petrus ab uno haeretico Alexandrinis episcopus\nordinatur, quem nihilominus deici iussit imperator et reduci\nTimotheum catholicum, sicut etiam Acacii litteris continetur.\ninterea scribit ad sanctae memoriae papam Simplicium\nTimotheus catholicus rogans dicens Petrum olim in diaconio\nesse damnatum, nunc etiam a Christiana societate remotum,\nut scriberet imperatori, ut eundem Petrum longius in exilio\ndirigeret, quia latebat in Alexandrina ciuitate et insidiabatur\necclesiae. per ferme triennium et amplius sanctae memoriae\npapa Simplicius numquam destitit scribere Acacio episcopo,\nut fieret de Petro, quod Timotheus episcopus postulabat.\ndefuncto Timotheo episcopo a catholicis Iohannes catholicus\nepiscopus ordinatur. mittit Iohannes episcopus synodicam\nsuam. superuenit etiam Urbanius subadiuua contra Iohannem\nepiscopum sacra principis deferendo, ut ab episcopi illius\npapa se confirmatione suspenderet. et quia in isdem sacris de\nrestituendo Petro, quem ipse damnauerat, fecerat mentionem,\nhaec pars omnino est abnegata. unde uisus est imperator\n\n\n\n\noffensus.\naddidit etiam Acacius illo tempore, quo de Petro\nAlexandrino damnato retulit, etiam de Petro et Iohanne\nAntiocheno; sic scripsit: Petrum apud Constantinopolim\nmonasterium gubernasse sed hoc propter crimina derelicto\nAntiochiam fugisse, ibi pulso Martyrio catholico episcopo per\nuilissimum populum et haereticos sedem ipsius occupasse\ncontinuoque damnatum ab episcopis atque a Leone imperatore\ndeportatum deportatum.\nqui fugiens redisse dicitur Constantinopolim\net dedisse fidem, ut per uilissimas ulterius turbas\nnihil facere auderet, sed, sicut superius dictum est, Basilisci\ntemporibus a Timotheo illo damnato, qui Constantinopolim\nuenerat, ad Antiochiam remissus, ut iterum illic episcopatum\nteneret. quo facto idem ipse Petrus Iohannem, de quo Acacium\ndiximus retulisse, ordinat Apamenis episcopum: a quibus non\nreceptus redit Antiochiam et Petrum episcopatus sui pellit\nauctorem et inuadit eius ecclesiam.\nquos simul damnatos\niterum dicit Acacius petens apostolicam sedem, ut, si ad eam\nforte confugerent, ne ipso quidem digni haberentur aspectu\net, si iam aliquam indulgentiam forsitan impetrassent, irritam\nesse debere nec eorum paenitentiam recipiendam esse. quid\nmulta? hunc ipsum Iohannem, quem Acacius cum Petro\ndamnauerat et sine paenitentiae remedio fecit ab apostolica\n\n\n\n\nsede damnari, post tot damnationes Tyriorum misit ecclesiae\npraesidere.\nNam quod dicit Acacius Petrum illum Alexandrinum\noblata petitione Eutychianam haeresem uel Nestorianam\ndamnasse, hoc euidenter probatur esse falsissimum. nam quae\ncausa fecit, ut in episcopatu suo synodo Calchedonensi uel\ntomo sanctae memoriae papae Leonis diceret anathema? quae\ncausa fecit, ut sublato nomine Proterii uel Timothei catholici\nDioscori et Timothei haeretici nomen adscriberet? quae causa\nfecit, si catholicus erat, ut Timothei catholici episcopi corpus\ndesub terra leuaret, qui inter episcopos catholicos sepultus\nfuerat, et proiceret foras? ipse non est Petrus, qui damnato\nTimotheo haeretico semper adhaesit? quomodo postea Acacius\nmiris eum laudibus prosequitur, de quo tanta se crimina ante\nmeminerat retulisse ?\nIn causa fidei Christiane, cui ab exordio sui numquam\ndefuisse probantur inimici, nostro qui seculo sed per interualla\ntemporis Nestorius et Euthices non noua dogmata suadentes\nsed nomina prodierunt.\nnam Nestorius post centum quinquaginta\net octo fere annos Fotini et Pauli Samosateni secutus\n\n\n\n\n\n\nerrorem Oasitano exilio meruit religari dicendo, sicut ab\nauctoribus suis didicit, Christum dominum nostrum hominem\ntantummodo uirgine Maria esse progenitum. contra quem\nEuthices post annos plurimos extitit, disputando rectum\ntramitem tenere offendens in Apollinaris est raptus insaniam,\nita prorumpens, quibus assereret Christum uerum hominem\nnon fuisse nec in eo duas naturas esse credendas sed unam\ntantummodo dei uerbi, uerbum tamen incarnatum.\nquod\nquidem non esse hominis perhibuit sed humane figure, ut\nsimilitudo magis humani corporis quam ipsa ueritas suaderetur,\ncum catholica fides uerum deum uerumque hominem Christum\ndei filium esse fateatur, non unius nature sed unius essentie\natque persone.\ncum ergo Euthicen istum presbyterum et\nabbatem Constantinopolitane ciuitatis Eusebius Dorolitanus\nepiscopus suadere talia reperisset, zelo fidei manifestauit. ipse\netiam Nestorium dudum in ecclesia res sacrilegas praedicantem\nreprehendierat, ipse quoque ineptias Euthicis detulit et ad\nFlauianum Constantinopolitane sedis catholicum episcopum et\nad iudicium prouocauit. dicta causa damnatus est Euthices.\noffenditur imperator Theodosius, cuius iussione fere trecenti\nsexaginta episcopi congregati sunt, inter quos Dioscurus\nhereticus Alexandrinus episcopus. affuerunt etiam uicarii ab\napostolica sede directi Iulius Puteolanus episcopus et Hilarius\narchidiaconus, quia presbyter Renatus in Abedo insula morte\nprebentus est.\nin hoc itaque conuentu repudiate sunt epistole\npape Leonis, que fuerant ad synodum Flauiani episcopi directe,\net penitus non permittuntur recensiri tota die nihilque aliud\nnisi quedam Nestorii damnati id est prioris Ephesine synodis\ngesta releguntur. simul etiam relictis chartis discutitur iudicium\nsancte memorie Flauiani super Euthicen. interea cum Euthicis\nblasphemia legeretur, acclamatum est hanc esse ueram et\northodoxam fidem.\ncontradicentibus itaque uicariis Romane\nsedis deicitur Flauianus episcopus, recipitur Euthices. damnatur\netiam Eusebius episcopus accusator eiusdem Euthicis, qui,\n\n\n\n\ndum esset laicus, fuerat accusator Nestorii. deicitur Domnus\nAntiochenus, sancte memoria praedictus Flauianus dirigitur\nin exilium, ubi etiam defunctus est.\nmortuo itaque Theodosio\nimperatore Marcianus factus est princeps, lesam fidem grauiter\nferens. cuius religiosa iussione conueniunt Nice amplius quam\nquingenti et ultra episcopi totius Orientis et Egypti. quam\nsynodum postea transtulit Calcedonam propter palatii uicinitatem.\ninterfuit etiam ipse imperator conuentui, interfuit senatus\net omnes iudices et aulice potestates.\nEusebius ille Dorolitanus\nepiscopus ante annum de exilio fugiens Romam uenerat,\netiam huic synodo interesse properauit. accusat ipse Dioscorum\net alios Alexandrinos. quid multa? damnatur Dioscorus, sancte\nmemorie Flauiani corpus officiosissime Constantinopolim reportatur,\napud Alexandriam Proterius catholicus fit sacerdos.\nquidam Timotheus presbyter et Petrus diaconus Dioscori\nsectatores se ab Alexandrina ecclesia separarunt. quos cum\nProterius episcopus ad ministeria sua reuocare non posset,\nutrumque damnauit. mortuo igitur principe Marciano collectis\nhereticorum turbis Timotheus et Petrus ueniunt Alexandriam\net ordinatur ab hereticis Timotheus episcopus. occupatur\necclesia, ad quam se sancte memorie Proterius episcopus\ntimore contulerat ibique in baptisterio occiditur laniatur\neicitur et fumus eius incenditur cinerisque ipsius spargitur\nin uentos.\nLeo itaque subit imperium, ad quem tanti facinoris\nquerella peruenit. heretici autem supplicabant, ut Calcedonensis\nsynodus aboleretur; catholici et contra tanti sceleris uindictam\nexpetebant. considerans itaque imperator nimis esse onerosum\nuexari tantos iterum sacerdotes, quorum plurimos aut etas\naut infirmitas aut etiam paupertas hunc labore subire prohibebant,\ndirigit magis christianos per totum Orientem; dirigit\netiam Anatolius episcopus Constantinopolitanus Asclepiadem\ndiaconum suum ad episcopos, qui Calcedona fuerant congregati.\nqui rescribunt Calcedonensem synodum usque ad\nsanguinem esse defendendam, quia non alteram fidem statuit\n\n\n\n\nquam synodus Nicena: Timotheum uero non solum episcopum\nnon haberi sed etiam Christiana appellatione priuari. fit ergo\napud Alexandriam alter Timotheus catholicus; Timotheus\nhereticus mittitur in exilium Cersonam, qui locus est in\nPonto; Petrus fugit.\nigitur quamdiu uixit Leo imperator,\nuixit etiam Timotheus episcopus Alexandrie cum quiete. cum\nautem Basilicus occupasset imperium, damnare cepit Calcedonensem\nsynodum et catholicos persequi. tunc Timotheus ille\ndampnatus uenit Constantinopolym et damnatos hereticos suis\nreddidit locis et mox uenit Alexandriam. tunc Timotheus\ncatholicus fugit et monasterio latet. Petrus ille iterum se\niunxit Timotheo, cum quo fuerat damnatus.\nimperator itaque\nZeno redit ad regnum, Basilicus opprimitur. aput Alexandriam\nquoque pulso inuasore Timotheo Timotheus catholicus redditur\necclesie. sed isto Timotheo heretico morte damnato Petrus\nconsors ipsius ab hereticis episcopus Alexandrinus est ordinatus.\nquem nihil omnius deici iussit Christianissimus imperator et\nreducit Timotheum catholicum.\ninterea cum plurimi seu\nclerici seu monachi seu seculares diuites ad communionem\ncatholici episcopi nollent penitus conuenire, clementissimus\nimperator diuersis minis terruit uniuersos. denique Timotheus\nepiscopus scribit ad papam Simplicium ut scriberet imperatori\nde Petro, qui latebat in Alexandria et insidiabatur ecclesie,\nquatenus ad longinquum deportaretur exilium. igitur per ferme\ntriennium sancte memorie papa Simplicius non destitit scribere\nad Acacium episcopum, ut ageret cum imperatore, quatenus\nfieret de Petro, quod Timotheus episcopus postulabat, sed\nnihil omnino proficere potuit.\ndefuncto namque isto Timotheo\nepiscopo Ioannes economus officii candidatus, qui multis\nlaudibus praedicabatur, catholicus episcopus ac catholicis est\nordinatus. qui cum ad apostolicam sedem synodica scripta\nmississet, superueniente quodam Uranio ab Acacio destinato\net contra Iohannem iam episcopum quedam falsa deferente,\nqui etiam de restituendo Petro mentionem faciebat, tunc ab\n\n\n\n\nepiscopatus eiusdem Iohannis confirmatione papa suspensus\nest, eo quod scripta eius, que totiens ad Acacium propter\nAlexandrine ecclesie quietem et catholice fidei integritatem\ndirexerat, nihil omnino proficerent.\ndum hec agerentur, superuenit\nidem Iohannes episcopus, qui sicut decebat ab apostolica\nsede susceptus est. cuius etiam aduentus plenius uniuersa\npatefecit. quid multa? dum Accacii scripta legeremus, que de\nPetro et lohannem Antiochenis ad papam miserat, excessus\nAccacii etiam in hac causa grauissimus deprehenditur.\ndenique\nmemoratus Petrus Iohannem quendam presbyterum ordinauit\nApamenis episcopum, a quibus non receptus uenit Antiochiam\net Petrum episcopatus sui pellit auctorem et inuadit eius\necclesiam. qui simul iterum damnatos dicit Acacius petens\nab apostolica sede, ut si ad eam forte confugeret, nec uisu\ndignos haberet, et si fortassis iam aliquam indulgentiam\nimpetrassent, irritam esse debere nec eorum poenitentiam\nrecipiendam esse.\nquod cum fatus Iohannes Alexandrinus\nepiscopus relegisset, tacere non potuit, quod illum Iohannem\nquem Accacius damnauerat cum Petro et sine remedio\npenitentie fecit ab apostolica sede damnari, post tot damnationes\nTyriorum miserit ecclesie presidere.\npostquam ergo sanctus\nFelix papa litteras predecessoris sui nihil profecisset cognouit\net ludibria quedam in euersionem fidei ab Acacio fieri, tunc\nUitalem episcopum Troenitinum ex regione Picena et Misenum\nCumane ecclesie episcopum ex regione Campanie direxit, ut\nPetrus de Alexandrina pelleretur ecclesia et ut Acacio libello\nsancti Iohannis episcopi Alexandrini responderet atque ipsi\ndenuntiarent Acacio, ut anathema Alexandrino diceret Petro.\nporro idem legati professi sunt.\nqui licet hostili more in\ncustodia detrusi chartas amiserint, tamen perfidi atque damnatis\nhereticis consensum accommodare non debuerunt, quod uoluntas\nnegare potuerunt. non solum ergo non egerunt que iussa\nsunt, sed etiam hereticis communicauerunt confirmatione\n\n\n\n\n\n\n\n\nPetri episcopi, ad quem pellendum missi fuerant. Acacius\nnamque contumelias in episcopum Iohannem direxit.\nquibus\nomnibus patefactissimus papa Felix commotus habita synodo\nUitalem et Misenum ab officio et communione suspendit.\nAcacium uero damnauit. cuius audacia deteriora committens\netiam illum Petrum Antiochenum eiecto catholico Calendione,\nquem ipse ordinauerat, ad Antiochienam misit ecclesiam.\nDOMINO SANCTO AC REUERENTISSIMO URBIS ROMAE PAPAE HORMISDAE. Prima salus rectae fidei regulam custodire et a\nconstitutis patrum nullatenus deuiare. et quia non potest\ndomini nostri Iesu Christi praetermitti sententia dicentis: tu\nes Petrus et super hanc petram aedificabo ecclesiam\nmeam, haec, quae dicta sunt, rerum probantur effectibus,\n\n\n\n\n\n\nquia in sede apostolica inmaculata est semper seruata religio.\nde hac ergo spe et fide mimme separantes et patrum sequentes\nin omnibus constituta anathematizamus omnes haereses,\npraecipue Nestorium, qui quondam Constantinupolitanae fuit\n(urbis > episcopus, damnatum in concilio Epheseno <a>\nCaelestino papa urbis Romae et sancto Cyrillo Alexandrinae\nciuitatis antistite; una cum isto anathematizantes Eutichen\n(et) Dioscorum Alexandrinum in sancta synodo, quam\nsequimur et amplectimur, Calcedonensi damnatos;\nhis Timotheum\nadicientes parricidam Ellurum cognomento, discipulum\nquoque ipsius atque sequacem in omnibus Petrum Alexandrinum;\nidemque condemnamus atque anathematizamus Acacium Constantinupolitanum\ncomplicem atque sequacem uel qui in\neorum communionis societate persistunt, quia quorum se\ncommunioni quia miscuit, ipsorum meruit in condemnatione\nsententiam; Petrum nihilominus Antiochenum damnantes cum\nsequacibus suis et omnium supra scriptorum.\nquapropter\nsuscipimus et probamus epistolas beati papae Leonis uniuersas,\nquas de Christiana religione conscripsit. unde, sicut praediximus,\nsequentes apostolicam sedem et praedicantes eius omnia\nconstituta, spero, ut in una communione uobiscum, quam\nsedes apostolica praedicat, esse merear, in qua est integra et\nuera Christianae religionis soliditas; promittentes etiam sequestratos\na communione ecclesiae catholicae, id est non consentientes\nsedi apostolicae, eorum nomina inter sacra non\nrecitanda esse mysteria.\nhanc autem professionem meam feci,\nin qua et manu propria subscripsi, et tibi Hormisdae sancto\nst uenerabili urbis Romae papae optuli per uirum gloriosissimum\nmagistrum Uitalianum.\n"};
