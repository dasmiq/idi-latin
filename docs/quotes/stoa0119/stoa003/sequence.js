var sequence = {"name":"Eugippius. Excerpta ex Operibus Augustini","data":"EVGIPPII EXCERPTA EX OPERIBVS S. AVGVSTINI. I. LIBER AD HIERONVMVM PBESBVTERVM DE SENTENTIA IACOBI, QVA DICIT: SI TOTAM QVIS LEGEM SERVAVERIT, OF- PENDAT AVTEM IN VNO, FACTVS EST OMNIVM REVS; CVM IDEM DICAT: IN MVLTIS ENIM OFFENDIMVS OM- NES. IN QVO LIBRO DE QVATTVOB VIRTVTIBUS, PBVDENTIA, TEMPERANTIA, FORTITVDINE, IVSTITIA DILIGENTISSIME DISPVTAVIT. Quod ad te scripsi, honorande mihi in Christo frater Hieronyme,\nquaerens de anima humana, si nascentibus singulis\nnouae singulae nunc usque fiunt, ubi peccati uinculum contrahant,\nquod per sacramentum gratiae Christi etiam in infantibus\nrecens natis non dubitamus esse soluendum, cum in\nnon paruum uolumen procederet, nolui ulla alia onerare\nquaestione. sed quod urget acrius, multo minus est neglegendum.\nproinde quaero et per dominum obsecro ut exponas\nmihi quod multis existimo profuturum aut, si iam uel abs te\nuel aliquo expositum habes, dirigas nobis quomodo accipiendum\nsit quod in epistula apostoli Iacobi est: quicumque\n\n\n\n\n\n\nautem totam legem obseruauerit, offendat autem\nin uno, factus est omnium reus. quae res talis ac\ntanta est, ut quod hinc tibi non iam olim scripsi me multum\npaeniteat. de agenda namque praesenti uita quomodo ad uitam\nperueniamus aeternam, non de praeterita perscrutanda., quam\npenitus demergit obliuio, sicuti est illud quod de anima quaerendum\nputaui, haec uertitur quaestio. eleganter autem dictum\nesse narratur quod huic rei satis apte conuenit: cum quidam\nruisset in puteum, ubi aqua tanta erat, ut eum magis exciperet\nne moreretur, quam suffocaret ne loqueretur, accessit\nalius eoque uiso miserans ait: quomodo huc cecidisti P at ille:\nobsecro, inquit, quomodo hinc me liberes, non quomodo huc\nceciderim quaere. ita quoniam fatemur et fide catholica tenemus\nde reatu peccati tamquam de puteo etiam paruuli infantis\nanimam Christi gratia liberandam, satis est ei quod\nmodum quo salua fiat nouimus, etiam si numquam quomodo\nin malum illud deuenerit nouerimus. sed ideo putaui esse\nquaerendum, ne forte ex illis opinionibus incarnationis animae\naliquam teneamus incautius, quae liberandam prorsus animam\nparuuli contradicat, negans eam esse in isto malo. hoc igitur\nfirmissime retento, quod anima paruuli de reatu peccati liberanda\nest, nec alio modo liberanda nisi gratia dei per Iesum\nChristum dominum nostrum, si possumus etiam ipsius mali\ncausam et originem nosse, uaniloquis non disputatoribus, sed\nlitigatoribus paratius instructiusque resistimus; si autem non\npossumus, non quia latet miseriae principium ideo pigrescere\ndebet misericordiae officium. aduersus eos autem qui sibi\nuidentur scire quod nesciunt . hoc tutiores sumus, quod hanc\nignorantiam nostram non ignoramus; aliud est enim quod\n\n\n\n\n\n\nnescire malum est, aliud quod sciri uel non potest uel non\nopus est uel ad uitam quam quaerimus indifferens est. hoc\nuero quod de litteris apostoli Iacobi nunc requiro in hac ipsa\nqua uiuimus et, ut semper uiuamus, deo placere studemus\nactione uersatur. quomodo ergo intellegendum est, obsecro\nte: quicumque totam legem seruauerit, offendat\nautem in uno, factus est omnium reus? itane qui\nfurtum fecerit, immo uero qui dixerit diuiti: hic sede, pauperi\nautem: tu sta illic, et homicidii et adulterii et sacrilegii\nreus est? quod si non est, quomodo qui in uno offendit\nfactus est omnium reus? an illud quod dixit de diuite et\npaupere ad ista non pertinet, quorum si quis in uno offenderit,\nfiet omnium reus? sed recolendum est unde uenerit\nista sententia et quae illam superiora pepererint quibusque\nconexa dependeant. fratres mei, nolite, inquit, in personarum\nacceptione habere fidem domini nostri\nIesu Christi gloriae. etenim si introierit in conuentu\nuestro uir aureum anulum habens in ueste\ncandida, introierit autem et pauper in sordido\nhabitu, et intendatis in eum qui indutus est ueste.\npraeclara et dicatis: tu sede hic bene; pauperi\nautem dicatis: tu sta illic, aut: sede sub scabillo\npedum meorum: nonne iudicastis apud uosmet\nipsos et facti estis iudices cogitationum iniquarum?\naudite, fratres mei dilectissimi, nonne deus\nelegit pauperes in hoc mundo, diuites in fide et\nheredes regni, quod promisit deus diligentibus se?\nuos autem exhonorastis pauperem; propter illum scilicet\ncui dictum est: tu sta illic, cum habenti anulum\n\n\n\n\n\n\naureum dictum esset: tu sede hic bene. ac deinde sequitur\neandem ipsam sententiam latius uersans et explicans: nonne,\ninquit, diuites per potentiam opprimunt uos et ipsi\nattrahunt uos ad iudicia? nonne ipsi blasphemant\nsbonum nomen, quod inuocatum est super uos?\nquidem legem perficitis regalem secundum scripturas:\ndiliges proximum tuum sicut te ipsum, bene\nfacitis; si autem personam accipitis, peccatum\noperamini, redarguti a lege quasi transgressores.\nuidete quemadmodum transgressores legis appellet qui dicunt\ndiuiti: sede hic bene, et pauperi: sta illic. unde ne\nputarent contemtibile esse peccatum in hac una re legem\ntransgredi secutus adiunxit: quicumque autem totam\nlegem seruauerit, offendat autem in uno, factus\nuest omnium reus. qui enim dixit: non moechaberis,\ndixit et: non occides. quod si non occides, moechaberis\nautem, factus es transgressor legis; propter\nillud quod dixerat: redarguti a lege quasi transgressores.\nquae cum ita sint, consequens uidetur, nisi alio modo\nintellegendum ostendatur, ut qui dixerit diuiti: sede hic\net pauperi: sta illic, huic honorem ampliorem quam illi\ndeferens, et idolatres et blasphemus et adulter et homicida\net ne, quod longum est, cuncta commemorem, reus omnium\ncriminum iudicandus sit; offendens quippe in uno factus est\nomnium reus.\n\n\nAt enim qui unam uirtutem habet omnes habet, et qui\nunam non habet nullam habet. hoc si uerum est, confirmatur\nista sententia. sed ego eam exponi uolo, non confirmari, quae\n\n\n\n\nper se ipsam est apud nos omnium philosophorum auctoritatibus\nfirmior. et illud quidem de uirtutibus et uitiis si ueraciter\ndicitur, non est consequens ut propter hoc omnia peccata\nsint paria. nam illud de inseparabilitate uirtutum, etsi forsitan\nfallor, tamen si uerum memini, quod uix memini, omnibus\nphilosophis placuit, qui easdem uirtutes agendae uitae necessarias\nesse dixerunt. hoc autem de parilitate peccatorum soli\nstoici ausi sunt disputare contra omnem sensum generis humani.\nquam eorum uanitatem in Iouiniano illo, qui in hac\nsententia stoicus erat, in aucupandis autem et defensitandis\nuoluptatibus epicureus, de scripturis sanctis dilucidissime\nconuicisti. in qua tua suauissima et praeclarissima disputatione\nsatis euidenter apparuit non placuisse auctoribus\nnostris, uel ipsi potius quae per eos locuta est ueritati, omnia\nparia esse peccata. quomodo autem fieri possit ut,\netiam si hoc de uirtutibus uerum est, non tamen ideo cogamur\nfateri aequalitatem omnium peccatorum, quantum possum\nadiuuante domino aperire conabor. quod si effecero, approbabis;\nubi causae defuero, tu supplebis. certe hinc persuadent\nqui unam uirtutem habuerit habere omnes et omnes\ndeesse cui una defuerit, quod prudentia nec ignaua nec iniusta\nnec intemperans potest esse; nam si aliquid horum\nfuerit, prudentia non erit. porro si prudentia tunc erit, si et\nfortis et iusta et temperans sit, profecto ubi fuerit secum\nhabet ceteras. sio et fortitudo imprudens esse non potest uel\nintemperans uel iniusta. sic temperantia necesse est ut prudens,\nfortis et iusta sit. sic iustitia non est, si non sit prudens,\nfortis et temperans. ita ubi uera est aliqua earum, et\n\n\n\n\n\n\naliae similiter sunt; ubi autem aliae desunt, uera illa non\nest, etiam si aliquo modo similis esse uideatur. sunt enim, ut\nscis, quaedam uitia uirtutibus aperta discretione contraria, ut\nimprudentia prudentiae; sunt autem quaedam tantum quia\nuitia sunt ideo contraria, quadam tamen specie fallaci similia,\nut eidem prudentiae non imprudentia, sed astutia. nunc enim\neandem dico astutiam, quae usitatius in malitiosis intellegi\net uocari solet, et non sicut loqui nostra scriptura consueuit,\nquae saepe astutiam in bono ponit. unde est: astuti ut\nserpentes, et illud: ut det innocentibus astutiam.\nquamquam et apud illos Romanae linguae disertissimus dixerit:\nneque illi tamen ad cauendum dolus aut astutia deerat;\nastutiam ponens in bono. sed apud illos rarissimum, apud\nnostros autem frequentissimum est. itemque in partibus temperantiae\napertissime contraria est effusio parsimoniae; ea\nuero quae tenacitas uulgo etiam dici solet, uitium est quidem;\nsi tamen parsimoniae simile, non natura, sed fallacissima\nspecie. item dissimilitudine manifesta contraria est iniustitia\niustitiae; solet enim quasi imitari iustitiam uindicandi libido;\nsed uitium est. ignauia fortitudini perspicue contraria est;\nduritia uero distat natura, fallit similitudine. constantia pars\nquaedam uirtutis est; ab hac inconstantia longe abhorret et\nindubie contra sistit; pertinacia uero constantia dici affectat\net non est, quia illa est uirtus, hoc uitium. ut ergo non\niterum eadem commemorare necesse sit, exempli gratia ponamus\naliquid unde possint cetera intellegi. Catilina, ut de\n\n\n\n\n\n\nillo scripserunt qui nosse potuerunt, frigus, sitim, famem ferre\npoterat eratque patiens inediae, algoris, uigiliae supra quam\ncuiquam credibile est; ac per hoc suis et sibi magna praeditus\nfortitudine uidebatur. sed haec fortitudo prudens non\nerat: mala enim pro bonis eligebat; temperans non erat:\ncorruptelis enim turpissimis foedabatur; iusta non erat: nam\ncontra patriam coniurauerat; et ideo non fortitudo erat, sed\nduritia sibi ut stultos falleret nomen fortitudinis imponebat.\nnam si fortitudo esset, non uitium, sed uirtus esset; si autem\nuirtus esset, a ceteris uirtutibus tamquam inseparabilibus\ncomitibus numquam relinqueretur. quapropter cum quaeritur\netiam de uitiis, utrum et ipsa similiter et omnia sint ubi\nunum erit, aut nulla sint ubi unum non erit, laboriosum est\nid ostendere, propterea quia uni uirtuti duo uitia opponi solent,\net quod aperte contrarium est et quod specie similitudinis\nadumbratur. unde illa Catilinae quia fortitudo non erat, quae\nsecum uirtutes alias non habebat, facilius uidebatur. quod\nuero ignauia fuerit, ubi exercitatio quaslibet grauissimas\nmolestias perpetiendi atque tolerandi supra quam cuiquam\ncredibile est fuit, aegre persuaderi potest. sed forte acutius\nintuentibus ignauia apparet ipsa duritia, quia laborem bonorum\nstudiorum, quibus uera adquiritur fortitudo, neglexerat. uerum\ntamen quia sunt audaces qui timidi non sunt, et rursus timidi\na quibus absit audacia, cum sit utrumque uitium — quoniam\nqui uera uirtute fortis est, nec temere audet nec inconsulte\ntimet —: cogimur fateri uitia plura esse uirtutibus. unde aliquando\nuitium uitio tollitur, ut amore laudis amor pecuniae;\n\n\n\n\n\n\naliquando unum cedit ut plura succedant; uelut qui ebriosus\nfuit, si modicum bibere tenacitate et ambitione didicerit.\npossunt etiam uitia cedere etiam uitiis succedentibus, non\nuirtutibus, et ideo plura sunt. uirtus uero quo una ingressa\nfuerit, quoniam secum ceteras ducit, profecto uitia cedent omnia\nquaecumque inerant; non enim omnia inerant, sed aliquando\ntotidem, aliquando plura paucioribus uel pauciora\npluribus succedebant.\n\nHaec utrum ita se habeant diligentius inquirendum est.\nnon enim et ista diuina sententia est, qua dicitur: qui unam\nuirtutem habuerit omnes habet, eique nulla est cui una\ndefuerit, sed hominibus hoc uisum est multum quidem ingeniosis,\nstudiosis, otiosis, sed tamen hominibus. ego uero\nnescio quemadmodum dicam, non dico uirum, a quo denominata\ndicitur uirtus, sed etiam mulierem, quae uiro suo seruat\ntori fidem, si hoc faciat propter praeceptum et promissum\ndei eique primitus sit fidelis, non habere pudicitiam aut eam\nnullam uel paruam esse uirtutem; sic et maritum, qui hoc\nquidem seruat uxori; et tamen sunt plurimi tales quorum\nsine aliquo peccato esse neminem dixerim, et utique illud\nqualecumque peccatum ex aliquo uitio uenit. unde pudicitia\nconiugalis in uiris feminisque religiosis cum procul dubio\nuirtus sit — non enim aut nihil aut uitium est — non tamen\nsecum habet omnes uirtutes; nam si omnes ibi essent, nullum\nesset uitium; si nullum uitium, nullum omnino peccatum.\nquis autem sine aliquo peccato? quis ergo sine aliquo uitio,\nid est fomite quodam uel quasi radice peccati, cum clamet\nqui super pectus domini discumbebat: si dixerimus quia\npeccatum non habemus, nos ipsos decipimus et\nueritas in nobis non est? neque hoc apud te agendum\n\n\n\n\n\n\nest diutius, sed propter alios qui haec forte legerint dico.\nnam tu quidem in eodem ipso opere splendido contra Iouinianum\netiam hoc de scripturis sanctis diligenter probasti.\nubi etiam ex hac ipsa epistula, cuius uerba sunt quorum nunc\nintellectum requirimus, posuisti quod scriptum est: in multis\nenim offendimus omnes. non enim ait: offenditis,\nsed ait: offendimus, cum Christi loqueretur apostolus; et\ncum hoc loco dicat: quicumque autem totam legem\nseruauerit, offendat autem in uno, factus est omnium\nreus, ibi non in uno, sed in multis, nec quosdam,\nsed omnes dixit offendere. absit autem ut quisquam fidelis\nexistimet tot milia seruorum Christi, qui ueraciter dicunt se\nhabere peccatum, ne se ipsos decipiant et ueritas in eis non\nsit, nullam habere uirtutem, cum uirtus magna sit sapientia;\ndixit autem homini: ecce pietas est sapientia. absit\nautem ut dicamus tot ac tantos fideles et pios homines dei\nnon habere pietatem, quam Graeci uel εύσέβειαv uel expressius\net planius ϑεοσέβειαv uocant. quid autem est pietas nisi dei\ncultus? et unde ille colitur nisi caritate? caritas enim de\ncorde puro et conscientia bona et fide non ficta magna et\nuera uirtus est, quia ipsa est et finis praecepti. merito dicta\nest fortis sicut mors, siue quia nemo eam uincit sicut\nmortem siue quia in hac uita usque ad mortem est mensura\ncaritatis; sicut dominus ait: maiorem hac caritatem\nnemo habet, quam ut animam suam quis ponat pro\namicis suis; siue potius quia sicut mors animam auellit\na sensibus carnis, sic caritas a concupiscentiis carnalibus. huic\nsubseruit scientia, cum est utilis; nam sine illa inflat quod\n\n\n\n\n\n\nuero illa aedificando impleaerit, nihil ibi ista inane quod inflet\ninueniet. utilem porro scientiam definiendo monstrauit\nubi cum dixisset: ecce pietas est sapientia, continuo\nsubiunxit: abstinere uero a malis scientia est. cur\nergo non dicimus qui hanc uirtutem habet habere omnes, cum\nplenitudo legis sit caritas? an quanto magis est in homine,\ntanto magis est uirtute praeditus; quanto autem minus, tanto\nminus inest uirtus, quia ipsa est uirtus; et quanto minus\ninest uirtus, tanto magis est uitium? ubi ergo illa plena et\nperfecta erit nihil ex uitio remanebit. proinde mihi uidentur\nstoici ideo falli quia proficientem hominem in sapientia nolunt\nomnino habere sapientiam, sed tunc habere cum ea fuerit\nomnino perfectus; non quia illum prouectum negant, sed nisi\nei profundo quodam emergendo repente emicet in auras sapientiae\nliberas, nulla ex parte esse sapientem. sicut enim nihil\ninterest ad hominem praefocandum, utrum aquam stadiis\nmultis super se habeat altam an unum palmum uel digitum,\nsic illos qui tendunt ad sapientiam proficere quidem dicunt\ntamquam ab imo gurgitis surgentes in aerem, sed nisi totam\nstultitiam uelut opprimentem aquam proficiendo uelut emergendo\neuaserint, non habere uirtutem nec esse sapientes; ubi\nautem euaserint, mox habere totum nec quicquam stultitiae\nremanere: unde omnino nullum peccatum possit existere. haec\nsimilitudo, ubi stultitia uelut aqua et sapientia uelut aer\nponitur, ut animus a praefocatione stultitiae tamquam emergens\nin sapientia repente respiret, non mihi uidetur satis adcommodata\nnostrarum scripturarum auctoritati; sed illa potius,\nut uitium uel stultitia tenebris, luci autem uirtus uel\n\n\n\n\n\n\nsapientia comparetur, quantum ista similia de corporalibus ad\nintellegibilia duci possunt. non itaque sicut de aquis in aerem\nsurgens ubi earum summum transierit, repente quantum sufficit\ninspiratur, sed sicut de tenebris in lucem procedens\npaulatim egrediendo illuminatur. quod donec plenissime fiat,\niam eum tamen dicimus tamquam de abditissima spelunca\negredientem uicinia lucis afflatum, tanto magis, quanto magis\npropinquat egressui; ut illud quod in eo lucet sit utique ex\nlumine quo progreditur, illud autem quod adhuc obscurum\nest sit ex tenebris unde egreditur. itaque et non iustificabitur\nin conspectu dei omnis uiuens; et tamen iustus ex fide\nuiuit et induti sunt sancti iustitia, alius magis, alius minus;\net nemo hic uiuit sine peccato, et hoc alius magis, alius\nminus; optimus autem est qui minimum.\n\nSed quid ago? tamquam oblitus cui loquar doctori similis\nfactus sum, cum proposuerim quid abs te discere uelim. sed\nquia de peccatorum parilitate, unde in id quod agebam incidit\nquaestio, examinandam tibi sententiam meam promere statueram,\niam eam tandem aliquando concludam. quia etsi uerum\nest eum qui habet unam omnes habere uirtutes, eum qui\nunam non habet nullam habere, nec sic peccata sunt paria;\nquia ubi uirtus nulla est nihil quidem rectum est, nec tamen\nideo non est prauo prauius distortoque distortius; si autem,\nquod puto esse uerius sacrisque litteris congruentius, ita sunt\nanimae intentiones ut corporis membra, non quod uideantur\nlocis, sed quod sentiantur affectibus et aliud illuminatur amplius,\naliud minus, aliud omnino caret lumine et tenebroso\ninumbratur obstaculo: profecto ita ut quisque inlustratione\npiae caritatis affectus est, in alio actu magis, in alio minus,\n\n\n\n\n\n\nin alio nihil, sic dici potest habere aliam, aliam non habere,\naliam magis minusue habere uirtutem. nam et maior est\nin isto caritas quam in illo recte possumus dicere; et aliqua\nin isto, nulla in illo, quantum pertinet ad caritatem quae\npietas est; et in ipso uno homine quod maiorem habeat\npudicitiam quam patientiam, et maiorem hodie quam heri,\nsi proficit; et adhuc non habeat continentiam et habeat non\nparuam misericordiam. et ut generaliter breuiterque complectar\nquam de uirtute habeo notionem, quod ad recte uiuendum\nattinet: uirtus est caritas, qua id quod diligendum\nest diligitur; haec in aliis maior, in aliis minor, in aliis nulla\nest; plenissima uero quae iam non possit augeri, quamdiu hic\nhomo uiuit, in nemine. quamdiu autem augeri potest, profecto\nillud quod minus est quam debet ex uitio est. ex quo\nuitio non est iustus in terra, qui faciat bonum et non peccauit;\nex quo uitio non iustificabitur in conspectu dei omnis uiuens;\npropter quod uitium si dixerimus quia peccatum non habemus,\nnos ipsos decipimus et ueritas in nobis non est; propter quod\netiam quantumlibet profecerimus necessarium est nobis dicere:\ndimitte nobis debita nostra, cum iam omnia in baptismo\ndicta, facta, cogitata dimissa sint. uidet itaque qui\nrecte uidet ubi et quando et unde speranda sit illa perfectio,\ncui non sit quod adici possit. si autem praecepta non essent,\nnon utique esset ubi se homo certius inspiceret et uideret\nunde auerteretur, quo conaretur, quare gratularetur, quid\nprecaretur, magna est ergo utilitas praeceptorum, si libero\narbitrio tantum detur ut gratia dei amplius honoretur.\n\n\n\n\n\n\n\nQuae si ita se habent, unde fit omnium reus, si in uno\noffendat qui totam legem seruauerit? an forte quia plenitudo\nlegis caritas est qua deus proximusque diligitur, in quibus\npraeceptis caritatis tota lex pendet et prophetae, merito fit\nomnium reus qui contra illam facit in qua pendent omnia?\nnemo autem peccat nisi aduersus illam faciendo, quia non\nadulterabis, non homicidium facies, non furaberis,\nnon concupisces et si quod est aliud mandatum\nin hoc sermone recapitulatur, in eo quod diliges\nproximum tuum tamquam te ipsum. dilectio proximi\nmalum non operatur; plenitudo autem legis\ncaritas. nemo autem diligit proximum nisi diligens deum,\nut hoc quantum potest proximo impendat, quem diligit tamquam\nse ipsum, ut et ille diligat deum; quem si ipse non\ndiligit, nec se nec proximum diligit. ac per hoc qui totam\nlegem seruauerit, si in uno offenderit, fit omnium reus, quia\ncontra caritatem facit, unde tota lex pendet. reus itaque fit\nomnium faciendo contra eam in qua pendent omnia. cur ergo\nnon dicantur paria peccata? an forte quia magis facit contra\ncaritatem qui grauius peccat, minus qui leuius, et hoc ipso\nadmittit magis et minus quo fit quidem omnium reus ? sed\ngrauius peccans uel in pluribus peccans magis reus, leuius\nautem uel in paucioribus peccans minus reus: tanto maiore\nscilicet reatu, quanto amplius, tanto minore, quanto minus\npeccauerit; tamen etiam si in uno offenderit erit reus omnium,\nquia contra eam facit in qua pendent omnia. quae si uera\nsunt, eo modo et illud absoluitur quod ait homo etiam\napostolicae gratiae: in multis enim offendimus omnes.\n\n\n\n\n\n\noffendimus enim, sed alius grauius, alius leuius, quanto quisque\nmagis minusue peccauerit; tanto in peccato committendo\nmaior, quanto in diligendo deo et proximo minor; et rursus\ntanto minor in peccati perpetratione, quanto maior in dei et\nproximi dilectione. tanto itaque plenior iniquitatis, quanto\ninanior caritatis; et tunc perfectissimus in caritate, quando\nnihil restat ex infirmitate. nec sane quantum arbitror putandum\nest leue esse peccatum in personarum acceptione\nhabere fidem domini nostri Iesu Christi, si illam distantiam\nsedendi et standi ad honores ecclesiasticos referamus. quis\nenim ferat eligi diuitem ad sedem honoris ecclesiae contemto\npaupere instructiore atque sanctiore? si autem de cotidianis\nconsessibus loquitur, quis non hic peccat, si tamen peccat,\nnisi cum apud se ipsum intus ita iudicat ut ei tanto melior,\nquanto ditior ille uideatur? hoc enim uidetur significasse dicendo:\nnonne iudicastis apud uosmet ipsos et facti\nestis iudices cogitationum iniquarum?\n\nLex itaque libertatis, lex caritatis est de qua dicit: si\ntamen legem perficitis regalem secundum scripturas:\ndiliges proximum tuum sicut te ipsum,\nbene facitis. si autem personas accipitis, peccatum\noperamini, redarguti a lege quasi transgressores.\net post illam sententiam ad intellegendum difficillimam, de\nqua satis dixi quod dicendum putaui, eandem legem libertatis\ncommemorans: sic, inquit, loquimini et sic facite,\nsicut per legem libertatis incipientes iudicari. et\nquoniam quid paulo ante dixerit nouit: quoniam in multis\noffendimus omnes, suggerit dominicam tamquam cotidianam\ncotidianis etsi leuioribus, tamen uulneribus medicinam.\niudicium enim, inquit, sine misericordia illi qui\n\n\n\n\nnon fecit misericordiam. hinc enim et dominus: dimi ttite,\ninquit, et dimittetur uobis; date, et dabitur\nuobis. superexsultat autem misericordia iudicio.\nnon dictum est: uincit misericordia iudicium; non enim\nest aduersa iudicio, sed superexsultat, quia plures per\nmisericordiam colliguntur, sed qui misericordiam praestiterunt.\nbeati enim misericordes, quia ipsorum miserebitur\ndeus. et hoc utique iustum est ut dimittatur\neis, quia dimiserunt, et detur eis, quia dederunt. inest\nquippe deo et misericordia iudicanti et iudicium miseranti.\npropter quod ei dicitur: misericordiam et iudicium\ncantabo tibi, domine; nam quisquis uelut nimium iustus\niudicium sine misericordia quasi securus exspectat, iram\niustissimam prouocat. quam timens ille dicit: ne intres in\niudicio cum seruo tuo. unde dicitur populo contumaci:\nquid uultis mecum iudicio contendere? cum enim rex\niustus sederit in throno, quis gloriabitur castum se habere\ncor? aut quis gloriabitur mundum se esse a peccato? quae\nigitur spes est, nisi superexsultet misericordia iudicio? sed erga\nillos qui misericordiam fecerunt ueraciter dicendo: dimitte\nnobis sicut et nos dimittimus, et sine murmuratione\ndando; hilarem enim datorem diligit deus. denique\nsanctus Iacobus iam ex isto loco de misericordiae operibus\nloquitur, ut quos uehementer illa sententia terruerat consoletur;\ncum admonet quomodo etiam peccata cotidiana, sine\nquibus hic non uiuitur, cotidianis remediis expientur, ne homo,\n\n\n\n\n\n\nqui cum in uno offenderit fiat omnium reus in multis offendendo\n- quia in multis offendimus omnes — magnum\naggerem reatus sui minutatim collectum ad tribunal tanti\niudicis peruehat et eam quam non fecit misericordiam non\ninueniat, sed potius dimittendo atque donando mereatur sibi\ndimitti debita reddique promissa.\n\nMulta dixi quibus tibi taedium fortassis inferrem, qui haec\nquae tamen approbas non exspectas discere, quia ea docere\nconsuesti. si quid autem est in eis, quantum ad res ipsas\npertinet — nam quali eloquio explicata sint non nimis curo —\nsi quid ergo est in eis quod eruditionem offendat tuam, quaeso\nut rescribendo admoneas et me corrigere non graueris. infelix\nest enim qui non tantos et tam sanctos tuorum studiorum\nlabores et digne honorat et de his domino deo nostro, cuius\nmunere talis es, gratias agit. unde cum libentius debeam a\nquolibet discere quod inutiliter ignoro quam promtius quoslibet\ndocere quod scio, quanto iustius hoc abs te caritatis\ndebitum flagito, cuius doctrina in nomine et adiutorio domini\ntantum in latina lingua litterae adiutae sunt, quantum numquam\nantea potuerunt. maxime tamen istam sententiam: quicumque\ntotam legem seruauerit, offendat autem\nin uno, factus est omnium reus si quo alio modo melius\nexponi posse nouit dilectio tua, per dominum obsecro uti\nnobiscum communicare digneris.\nII. ITEM DE PRAEDICTIS QVATTVOR VIBTVTIBVS, QVAS IN SVPERIORI LIBRO DISTINXIT. IN LIBRO DE MORIBVS ECCLEJ CATHOLICAE DISPVTANS AD VNVM EAS MANDATVM REТТV CARITATIS. Nihil igitur aliud est optimum hominis, cui haerere beatissimum\nsit, nisi deus. cui haerere certe non ualemus nisi\ndilectione. namque illud quod quadripertita dicitur uirtus ex\nipsius amoris uario quodam affectu dicitur, ut temperantia\nsit amor integrum se praebens ei quod amatur, fortitudo\namor facile tolerans omnia propter quod amatur, iustitia amor\nsoli amato seruiens et propterea recte dominans, prudentia\namor ea quibus adiuuatur ab eis quibus impeditur sagaciter\nseligens. sed hunc amorem non cuiuslibet, sed dei esse diximus,\nid est summi boni, summae sapientiae summaeque concordiae.\nquare definire etiam sic licet, ut temperantiam\ndicamus esse amorem deo se integrum incorruptumque seruantem,\nfortitudinem amorem omnia propter deum facile\nperferentem, iustitiam amorem deo tantum seruientem et ob\nhoc bene imperantem ceteris quae homini subiecta sunt, prudentiam\namorem bene discernentem ea quibus adiuuatu? in\ndeum ab his quibus impediri potest.\n\nQuid amplius de moribus disputem? si enim deus est summum\nhominis bonum, quod negari non potest, sequitur, quoniam\nsummum bonum appetere est bene uiuere, ut nihil sit\naliud bene uiuere quam toto corde, tota anima, tota mente\ndiligere deum; a quo existit, ut incorruptus in eo amor atque\ninteger custodiatur, quod est temperantiae, nullis frangatur\n\n\n\n\nincommodis, quod est fortitudinis, nulli alii seruiat, quod est\niustitiae, uigilet in discernendis rebus, ne fallacia paulatim\ndolusue subrepat, quod est prudentiae. haec est una perfectio,\nqua sola impetrat ut ueritatis sinceritate perfruatur. haec\nnobis testamento utroque concinitur, haec nobis hinc atque\ninde suadetur. diligamus igitur deum ex toto corde, ex tota\nanima, ex tota mente quicumque ad uitam aeternam peruenire\nproposuimus. haec est, inquit saluator, uita aeterna, ut\ncognoscant te uerum deum et quem misisti legum\nChristum. aeterna igitur uita est ipsa cognitio ueritatis.\nquam ob rem quam peruersi atque praeposteri sunt qui se\narbitrantur dei cognitionem tradere ut perfecti simus, cum\nperfectorum ipsa sit praemium. quid ergo agendum, nisi ut\neum ipsum quem cognoscere uolumus prius sincera caritate\ndiligamus?\nIII. AN VJRTVTES, QVIBVS AD AETERNITATEM TENDITVR, DESITVRAE SINT CVM AD AETERNA PERDVXERINT. EX LIBRO DE TRINI- TATE XIIII INTER CETERA ET AD LOCVM. Vtrum autem etiam tunc uirtutes, quibus in hac mortalitate\nbene uiuitur, quia et ipsae incipiunt esse in animo, qui cum\nsine illis prius esset tamen animus erat, desinant esse cum\nad aeterna perduxerint nonnulla quaestio est. quibusdam enim\nuisum est desituras et bonos animos sola beatos esse cognitione\net scientia, hoc est contemplatione naturae; in qua nihil\nest melius et amabilius ea natura, quae creauit omnes ceteras\ninstituitque naturas. cui regenti esse subditum si iustitia est,\nimmortalis est omnino iustitia nec in illa esse beatitudine\n\n\n\n\n\n\n\n\ndesinet, sed talis ac tanta erit, ut perfectior et maior esse\nnon possit. fortassis et aliae tres uirtutes, prudentia sine ullo\niam periculo erroris, fortitudo sine molestia tolerandorum\nmalorum, temperantia sine repugnatione libidinum erunt in\nilla felicitate: ut prudentiae sit nullum bonum deo praeponere\nuel aequare, fortitudinis ei firmissime cohaerere, temperantiae\nnullo defectu noxio delectari. nunc autem quod agit iustitia\nin subueniendo miseris, quod prudentia in praecauendis insidiis,\nquod fortitudo in perferendis molestiis, quod temperantia in\ncohercendis delectationibus prauis non ibi erit, ubi omnino\nnihil mali erit. ac per hoc ista uirtutum opera, quae huic\nmortali uitae sunt necessaria sicut fides, ad quam referenda\nsunt, in praeteritis habebuntur et aliam nunc faciunt trinitatem\ncum ea praesentia tenemus, aspicimus, amamus, aliam\ntunc factura sunt cum ea non esse, sed fuisse per quaedam\neorum uestigia, quae praetereundo in memoria derelinquent,\nreperiemus; quia et tunc trinitas erit cum illud qualecumque\nuestigium et memoriter retinebitur et agnoscetur ueraciter et\nhoc utrumque tertia uoluntate iungetur.\nIIII DE QVATTVOR AFFECTIONIBVS, QVAS A CICERONE PERTVR- BATIONES, AB ALIIS PASSIONES APPELLATAS VERGILIVS HOMINI PROPTER CARNEM INESSE DIXIT, IN LIBRO XIIII DE CIVITATE DEI INTER CETERA SIC EXPONIT. Aggrauamur autem corruptibili corpore et ipsius aggrauationis\ncausam, non naturam substantiamque corporis, sed\neius corruptionem scientes nolumus corpore expoliari, sed eius\n\n\n\n\nimmortalitate uestiri. et tunc enim erit, sed quia corruptibile\nnon erit non grauabit. aggrauat ergo nunc animam corpus\ncorruptibile et deprimit terrena inhabitatio\nsensum multa cogitantem. uerum tamen qui omnia\nmala animae ex corpore putant accidisse in errore sunt. quamuis\nenim Vergilius Platonicam uideatur luculentis uersibus\nexplicare sententiam dicens:\nigneus est illis uigor et caelestis origo\nseminibus, quantum non noxia corpora tardant\nterrenique hebetant artus moribundaque membra,\nomnesque illas notissimas quattuor animi perturbationes, cupiditatem,\ntimorem, laetitiam, tristitiam, quasi origines omnium\npeccatorum atque uitiorum uolens intellegi ex corpore accidere\nsubiungat et dicat:\\'\nhinc metuunt cupiuntque dolent gaudentque nec auras\nsuspiciunt clausae tenebris et carcere caeco:\ntamen aliter se habet fides nostra. nam corruptio corporis,\nquae aggrauat animam, non peccati primi est causa, sed poena.\nnec caro corruptibilis animam peccatricem, sed anima peccatrix\nfecit esse corruptibilem carnem. ex qua corruptione\ncarnis licet existant quaedam incitamenta uitiorum et ipsa\ndesideria uitiosa, non tamen omnia iniquae uitae uitia tribuenda\nsunt carni, ne ab his omnibus purgemus diabolum, qui\nnon habet carnem. etsi enim diabolus fornicator uel ebriosus\nuel si quid huius modi mali est quod ad carnis pertinet\nuoluptatem non potest dici, cum sit etiam talium peccatorum\nsuasor et instigator occultus, est tamen maxime superbus\n\n\n\n\n\n\natque inuidus, quia illum uitiositas sic obtinuit, ut prop\nhanc esset in carceribus caliginosi huius aeris aeterno suppli\ndestinatus. haec enim uitia, quae tenent in diabolo principatu\ncarni tribuit apostolus, quam certum est diabolum non habe?\ndicit enim inimicitias, contentiones, aemulationes, animositat?\ninuidias opera esse carnis. quorum omnium malorum ca?\natque origo superbia est, quae sine carne regnat in diabo?\nquis autem illo est inimicior sanctis? quis aduersus eos cc\ntentiosior et magis aemulus atque inuidus inueniatur ? at ha?\nomnia cum habeat sine carne, quomodo sunt ista opera c?\nnis, nisi quia opera sunt hominis, quem, sicut dixi, nomi?\ncarnis appellat? non enim habendo carnem, quam non hab?\ndiabolus, sed uiuendo secundum se ipsum, hoc est secundu?\nhominem factus est homo similis diabolo, quia et ille secu?\ndum se ipsum uiuere uoluit, quando in ueritate non stetit,\nnon de dei, sed de suo mendacium loqueretur qui non solu?\nmendax uerum etiam mendacii pater est. primus est quip\nmentitus et a quo peccatum, ab illo coepit esse mendaciu?\ncum ergo uiuit homo secundum hominem, non secundum deu?\nsimilis est diabolo.\n\nNon ex carne tantum efficitur anima ut cupiat, metus:\nlaetetur, aegrescat, uerum etiam ex se ipsa his potest motib\nagitari. interest autem qualis sit uoluntas hominis; quia\nperuersa est, peruersos habet hos motus; si autem recta e\nnon solum inculpabiles uerum etiam laudabiles erunt. uolunt\nest quippe in omnibus, immo omnes nihil aliud quam uolu\ntates sunt. nam quid est cupiditas et laetitia nisi uolunt\n\n\n\n\n\n\nin eorum consensione quae uolumus? et quid est metus atque\ntristitia nisi uoluntas in dissensione ab his quae nolumus?\nsed cum consentimus appetendo ea quae uolumus, cupiditas,\ncum autem consentimus fruendo his quae uolumus, laetitia\nuocatur. itemque cum dissentimus ab eo quod accidere nolumus,\ntalis uoluntas metus est; cum autem dissentimus ab eo\nquod nolentibus accidit, talis uoluntas tristitia est. et omnino\npro uarietate rerum quae appetuntur atque fugiuntur sicut\nallicitur uel offenditur uoluntas hominis, ita in hos uel in\nillos affectus mutatur et uertitur. quapropter homo, qui\nsecundum deum, non secundum hominem uiuit, oportet ut sit\namator boni; unde fit consequens ut malum oderit. et quoniam\nnemo natura, sed quisquis malus est uitio malus est, perfectum\nodium debet malis qui secundum deum uiuit, ut nec propter\nuitium oderit hominem nec amet uitium propter hominem,\nsed oderit uitium et amet hominem; sanato enim uitio totum\nquod amare, nihil autem quod debeat odisse remanebit. nam\ncuius propositum est amare deum et non secundum hominem,\nsed secundum deum amare proximum sicut etiam se ipsum,\nprocul dubio propter hunc amorem dicitur uoluntatis bonae,\nquae usitatius in scripturis sanctis caritas appellatur; sed\namor quoque secundum easdem litteras sacras dicitur.\n\nNonnulli arbitrantur aliud esse dilectionem siue caritatem,\naliud amorem; dicunt enim dilectionem accipiendam esse in\nbono, amorem in malo. sic autem nec ipsos auctores saecularium\nlitterarum locutos esse certissimum est.\n\nRecta itaque uoluntas est bonus amor et uoluntas peruersa\nmalus amor. amor ergo inhians habere quod amatur cupiditas\n\n\n\n\n\n\nest; id autem habens atque fruens laetitia; fugiens quod ei\naduersatur timor est; idque si acciderit sentiens tristitia est.\nproinde mala sunt ista, si malus amor est, bona, si bonus.\n\nVerum his philosophis, quod ad istam quaestionem de animi\nperturbationibus attinet, iam respondimus in nono huius operis\nlibro ostendentes eos non tam de rebus quam de uerbis\ncupidiores esse contentionis quam ueritatis. apud nos autem\niuxta scripturas sanctas sanamque doctrinam ciues sanctae\nciuitatis dei in huius uitae peregrinatione secundum deum\nuiuentes metuunt cupiuntque, dolent gaudentque, et quia\nrectus est amor eorum, istas omnes affectiones rectas habent:\nmetuunt poenam aeternam, cupiunt uitam aeternam, dolent\nin re, quia ipsi in semet ipsis adhuc ingemescunt adoptionem\nexspectantes redemtionem corporis sui; gaudent in spe, quia\nfiet sermo qui scriptus est: absorpta est mors in\nuictoriam. item metuunt peccare, cupiunt perseuerare,\ndolent in peccatis, gaudent in operibus bonis. ut enim metuant\npeccare audiunt: quoniam abundabit iniquitas, refrigescit\ncaritas multorum; ut cupiant perseuerare audiunt\nquod scriptum est: qui perseuerauerit usque in finem\nhic saluus erit; ut doleant in peccatis audiunt: si dixerimus\nquia peccatum non habemus, nos ipsos decipimus\net ueritas in nobis non est; ut gaudeant in\noperibus bonis audiunt: hilarem datorem diligit deus.\nitem sicuti se infirmitas eorum firmitasque habuerit, metuunt\ntemtari, cupiunt temtari, dolent in temtationibus, gaudent\n\n\n\n\n\n\nin temtationibus. ut enim metuant temtari audiunt: si\nquis praeoccupatus fuerit in aliquo delicto, uos\nqui spiritales estis instruite huiusmodi instruite\nmansuetudinis, intendens te ipsum, ne et tu temteris.\nut autem cupiant temtari audiunt quendam uirum\ndei fortem ciuitatis dei dicentem: proba me, domine, et\ntemta me; ure renes meos et cor meum. ut doleant\nin temtationibus uident Petrum flentem; ut gaudeant in\ntemtationibus audiunt Iacobum dicentem: omne gaudium\nexistimate, fratres mei, cum in temtationibus\nuariis incideritis.\n\nNon solum autem propter se ipsos his monentur affectibus\nuerum etiam propter eos quos liberari cupiunt et ne pereant\nmetuunt et dolent si pereunt, gaudent si liberantur. illum\nquippe optimum et fortissimum uirum, qui in suis infirmitatibus\ngloriabatur, ut eum potissimum commemoremus qui\nin ecclesiam Christi ex gentibus uenimus, doctorem gentium\nin fide et ueritate, qui et plus omnibus suis coapostolis Iaborauit\net pluribus epistulis populos dei, non eos tantum qui\npraesentes ab illo uidebantur uerum etiam illos qui futuri praeuidebantur\ninstruxit; illum inquam uirum, athletam Christi,\ndoctum ab illo, unctum de illo, crucifixum cum illo, gloriosum\nin illo, in theatro huius mundi, cui spectaculum factus\nest et angelis et hominibus, legitime magnum agonem certantem\net palmam supernae uocationis in anteriora sectantem\n\n\n\n\n\n\noculis fidei libentissime spectant gaudere cum gaudentibus,\nflere cum flentibus, foris habentem pugnas, intus timorem,\ncupientem dissolui et esse cum Christo, desiderantem uidere\nRomanos, ut aliquem fructum habeat et in illis sicut et in\nceteris gentibus, aemulantem Corinthios et ipsa aemulatione\nmetuentem ne seducantur eorum mentes a castitate quae in\nChristo est, magnam tristitiam et continuum dolorem cordis\nsui de Israhelitis habentem, quod ignorantes dei iustitiam et\nsuam uolentes constituere iustitiae dei non sunt subiecti; nec\nsolum dolorem uerum etiam luctum suum denuntiantem quibusdam\nqui ante peccauerunt et non egerunt paenitentiam\nsuper immunditia et fornicationibus suis.\n\nHi motus, hi affectus de amore boni et de sancta caritate\nuenientes si uitia uocanda sunt, sinamus ut ea quae uere\nuitia sunt uirtutes uocentur. sed cum rectam rationem sequantur\nistae affectiones, quando ubi oportet adhibentur, quis\neas morbidas seu uitiosas passiones audeat dicere? quam ob\nrem etiam ipse dominus in forma dei agere uitam dignatus\nhumanam, sed nullum habens omnino peccatum adhibuit eas\nubi adhibendas eas esse iudicauit. neque enim in quo uerum\nerat hominis corpus et uerus hominis animus falsus erat\nhumanus affectus. cum ergo eius in euangelio ista referuntur,\nquod super duritia cordis Iudaeorum cum ira contristatus sit,\nquod dixit: gaudeo propter uos, ut credatis, quod\nLazarum suscitaturus etiam lacrimas fuderit, quod\n\n\n\n\n\n\nconcupiuerit cum discipulis suis manducare pascha, quod propinquante\npassione tristis fuerit anima eius, non falso utique referuntur.\nuerum ille hos motus certe dispensationis gratia ita cum\nuoluit suscepit animo humano, ut cum uoluit factus est homo.\nproinde, quod fatendum est, etiam cum rectas et secundum\ndeum habemus has affectiones, huius uitae sunt, non illius\nquam futuram exspectamus. et saepe illis etiam inuiti cedimus;\nitaque aliquando, quamuis non culpabili cupiditate, sed laudabili\ncaritate moueamur, etiam dum nolumus flemus. habemus\nergo eas ex humanae condicionis infirmitate; non autem ita\ndominus Iesus, cuius et infirmitas fuit ex potestate. sed dum\nuitae huius infirmitatem gerimus si eas omnino nullas habeamus,\ntunc potius non recte uiuimus. uituperabat enim et detestabatur\napostolus quosdam, quos etiam esse dixit sine affectione.\nculpauit etiam illos sacer psalmus; quibus ait: sustinui\nqui simul contristaretur, et non fuit. nam omnino\nnon dolere dum sumus in hoc loco miseriae profecto, sicut\nquidam etiam apud saeculi huius litteratos sensit et dixit,\nnon sine magna mercede contingit immanitatis in animo,\nstuporis in corpore. quocirca illa quae άπάϑεια graece dicitur,\nquae si latine posset impassibilitas diceretur, si ita intellegenda\nest - in animo quippe, non in corpore accipitur — ut sine\nhis affectionibus uiuatur, quae contra rationem accidunt mentemque\nperturbant, bona plane et maxime optanda est, sed\nnec ipsa huius est uitae. non enim qualiumcumque hominum\nuox est, sed maxime piorum - atque iustorum multumque\nsanctorum: si dixerimus quia peccatum non\n\n\n\n\n\n\nhabemus, nos ipsos seducimus et ueritas in nobis non\nest. tunc itaque άπάϑεια ista erit quando peccatum in\nhomine nullum erit. nunc uero satis bene uiuitur sine crimine;\nsine peccato autem qui se uiuere existimat non id\nagit ut peccatum non habeat, sed ut ueniam non accipiat.\nV. DE QVINQVE CORPORIS SENSIBVS ORATIO. EX LIBRO CONFESSIONVM DECIMO INTER CETERA ET AD LOCVM.\nDomine, amo te; percussisti cor meum uerbo tuo, et amaui\nte. sed et caelum et terra et omnia quae in eis sunt ecce\nundique mihi dicunt ut te amem, nec cessant dicere omnibus,\nut sint inexcusabiles. altius autem tu misereberis cui misertus\neris et misericordiam praestabis cui misericors fueris: alioquin\ncaelum et terra surdis loquuntur laudes tuas. quid autem\namo, cum te amo? non speciem corporis nec decus temporis, 15\nnon candorem lucis ecce istis amicum oculis, non dulces\nmelodias cantilenarum omnimodarum, non florum et ungentorum\net aromatum suauiolentiam, non manna et mella, non\nmembra acceptabilia carnis amplexibus, non haec amo, cum\namo deum meum. et tamen amo quandam lucem et quandam\nuocem et quendam odorem et quendam cibum et quendam\namplexum, cum amo deum meum, lucem, uocem, odorem, cibum,\namplexum interioris hominis mei, ubi fulget animae meae\nquod non capit locus et ubi sonat quod non rapit tempus et\nubi olet quod non spargit flatus et ubi sapit quod non\n\n\n\n\n\nminuit edacitas et ubi haeret quod non diuellit satietas: hoc\nest quod amo, cum deum meum amo. et quid est hoc? interrogaui\nterram, et dixit: non sum; et quaecumque in eadem\nsunt idem confessa sunt. interrogaui mare et abyssos et\nreptilia animarum uiuarum, et responderunt: non sumus deus\ntuus; quaere super nos. interrogaui auras flabiles, et inquit\nuniuersus aer cum incolis suis: fallitur Anaximenes, non sum\ndeus. interrogaui caelum, solem, lunam, stellas: neque nos\nsumus deus quem quaeris, inquiunt. et dixi omnibus his\nquae circumstant fores carnis meae: dicite mihi de deo meo,\nquod uos non estis, dicite mihi de illo aliquid. et exclamauerunt\nuoce magna: ipse fecit nos. interrogatio mea, intentio\nmea, et responsio eorum, species eorum. et direxi me\nad me et dixi mihi: tu quis es? et respondi: homo. et ecce\ncorpus et anima in me mihi praesto sunt, unum exterius et\nalterum interius; quid horum est unde quaerere debui deum\nmeum, quem iam quaesiueram per corpus a terra usque ad\ncaelum, quousque potui mittere nuntios radios oculorum\nmeorum? sed melius quod interius; ei quippe renuntiabant\nomnes nuntii corporales praesidenti et iudicanti de responsionibus\ncaeli et terrae et omnium quae in eis sunt dicentium:\nnon sumus deus, et: ipse fecit nos. homo interior cognouit\nhaec per exterioris ministerium: ego interior cognoui haec,\nego, ego animus per corporis mei sensum. interrogaui mundi\nmolem de deo meo, et respondit mihi: non ego sum, sed ipse\n\n\n\n\n\n\nme fecit. nonne omnibus quibus integer sensus est apparet\nhaec species? cur non omnibus eadem loquitur? animalia\npusilla et magna uident eam, sed interrogare nequeunt; non\nenim praeposita est in eis nuntiantibus sensibus iudex ratio.\nhomines autem possunt interrogare ut inuisibilia dei per ea\nquae facta sunt intellecta conspiciant; sed amore subduntur\neis et subditi iudicare non possunt. nec respondent ista interrogantibus\nnisi iudicantibus nec uocem suam mutant, id est\nspeciem suam, si alius tantum uideat, alius autem uidens\ninterroget, ut aliter illi appareat, aliter huic; sed eodem modo\nutrique apparens illi muta est, huic loquitur. immo uero\nomnibus loquitur; sed illi intellegunt qui eius uocem acceptam\nforis intus cum ueritate conferunt. ueritas enim dicit mihi:\nnon est deus tuus caelum et terra.\nITEM EX LIBRO CONFESSIONVM X INTER CETERA ET AD LOCVM. Ecce quantum spatiatus sum in memoria mea quaerens te,\ndomine, et non te inueni extra eam; neque enim aliquid de\nte inueni quod non meminissem ex quo didici te. nam ex\nquo didici te non sum oblitus tui. ubi enim inueni ueritatem,\nibi inueni deum meum, ipsam ueritatem; quam ex quo\ndidici non sum oblitus. itaque ex quo te didici manes in\nmemoria mea et illic te inuenio, cum reminiscor tui et delector\nin te. hae sunt sanctae deliciae meae, quas donasti\nmihi misericordia tua respiciens paupertatem meam.\n\n\n\n\n\n\n\nSed ubi manes in memoria mea, domine, ubi illic manes? quale\ncubile fabricasti tibi? quale sanctuarium aedificasti tibi? tu dedisti\nhanc dignationem memoriae meae ut maneas in ea; sed\nm qua eius parte maneas hoc considero. transcendi enim partes\neius quas habent et bestiae, cum te recordarer, quia non ibi\nte inueniebam inter imagines rerum corporalium. et ueni ad\npartes eius, ubi commendaui affectiones animi mei; nec illic\ninueni te. et intraui ad ipsius animi mei sedem, quae illi est\nin memoria mea, quoniam sui quoque meminit animus; nec\nibi tu eras: quia sicut non es imago corporalis nec affectio\nuiuentis, qualis est cum laetamur, contristamur, cupimus,\nmetuimus, meminimus, obliuiscimur et quidquid huius modi\nest, ita nec ipse animus es, quia dominus deus animi tu es\net commutantur haec omnia, tu autem incommutabilis manes\nsuper omnia et dignatus es habitare in memoria mea ex quo\nte didici. et quid quaero quo loco eius habites, quasi uero\nloca ibi sint? habitas certe in ea, quoniam tui memini ex\nquo te dedici, et in ea te inuenio cum recordor te.\n\nVbi ergo te inueni, ut discerem te? neque enim iam eras in\nmemoria mea priusquam te inuenirem. ubi ergo te inueni, ut discerem\nte nisi in te supra me? et nusquam locus, et recedimus\net accedimus, et nusquam locus. ueritas ubique praesides omnibus\nconsulentibus te simulque respondes omnibus etiam diuersa\nconsulentibus, liquide tu respondes, sed non liquide omnes\naudiunt omnes unde uolunt consulunt, sed non semper quod\nuolunt audiunt. optimus minister tuus est qui non magis\nintuetur hoc a te audire quod ipse uoluerit, sed potius hoc\nuelle quod a te audierit.\n\n\n\n\n\nSero te amaui, pulchritudo tam antiqua et tam noua, sero te\namaui! et ecce intus eras et ego foris, et ibi te quaerebam et\nin ista formonsa quae fecisti deformis irruebam; mecum eras,\net tecum non eram et ea me tenebant longe a te, quae si in te\nnon essent, non essent. uocasti et clamasti, et rupisti surditatem\nmeam; coruscasti, splenduisti, et fugasti caecitatem meam;\nfragrasti, et duxi spiritum et anhelo tibi; gustaui, et esurio et\nsitio; tetigisti me, et exarsi in pacem tuam.\n\nCum inhaesero tibi ex omni me, nusquam erit mihi dolor et\nlabor et uiua erit uita mea tota plena te. nunc autem quoniam\nquem tu imples subleuas eum, quoniam tui plenus non sum\noneri mihi sum. contendunt laetitiae meae flendae cum laetandis\nmaeroribus et ex qua parte stet uictoria nescio. contendunt maerores\nmei mali cum gaudiis bonis et ex qua parte stet uictoria\nnescio. hei mihi, domine, miserere mei; hei mihi! ecce uulnera\nmea non abscondo. medicus es, aeger sum; misericors es, miser\nsum. numquid non temtatio est uita humana super\nterram? quis uelit molestias et difficultates? tolerari iubes\nea, non amari. nemo quod tolerat amat, etsi tolerare amat;\nquamuis enim gaudeat se tolerare, mauult tamen non esse\nquod toleret. prospera in aduersis desidero, aduersa in prosperis\ntimeo; quis inter haec medius locus, ubi non sit humana uita\ntemtatio? uae prosperitatibus saeculi semel et iterum a timore\naduersitatis et a corruptione laetitiae! uae aduersitatibus saeculi\nsemel et iterum ac tertio a desiderio prosperitatis, et quia ipsa\naduersitas dura est et ne frangat tolerantiam! numquid non\ntemtatio est uita humana super terram sine ullo interstitio?\n\n\n\n\n\n\n\nEt tota spes mea non nisi in magna ualde misericordia\ntua. da quod iubes, et iube quod uis. imperas nobis continentiam;\net cum scirem, ait quidam, quia nemo poterat\nesse continens nisi deus det, et hoc ipsum\nerat sapientiae scire cuius esset hoc donum. per\ncontinentiam quippe colligimur et redigimur in unum, a\nquo in multa defluximus; minus enim te amat qui tecum\naliquid amat quod non propter te amat. o amor, qui semper\nardes et numquam extingueris, caritas deus meus, accende me.\ncontinentiam iubes: da quod iubes, et iube quod uis.\n\n\nIubes certe ut contineam a concupiscentia carnis et concupiscentia\noculorum et ambitione saeculi. iussisti a concubitu\net de ipso coniugio melius aliquid quam concessisti monuisti.\net quoniam dedisti factum est, et antequam dispensator sacramenti\nfierem. sed adhuc uiuunt in memoria mea, de qua\nmulta locutus sum, talium rerum imagines, quas ibi consuetudo\nmea fixit, et occursantur mihi uigilanti quidem carentes\nuiribus, in somnis autem non solum usque ad delectationem\nsed etiam usque ad consensionem factumque simillimum. et\ntantum ualet imaginis inlusio in anima mea in carne mea,\nut dormienti falsa uisa persuadeant quod uigilanti uera non\npossunt. numquid tunc ego non sum, domine deus meus? et\ntamen tantum interest inter me ipsum et me ipsum intra\nmomentum, quo hinc ad soporem transeo uel huc inde\nretranseo. ubi est tunc ratio, qua talibus suggestionibus\nresistit uigilans et, si res ipsae ingerantur, inconcussus manet?\n\n\n\n\n\n\n\n\n\n\nnumquid clauditur cum oculis? numquid sopitur cum sensibus\ncorporis? et unde etiam saepe in somnis resistimus nostrique\npropositi memores atque in eo castissime permanentes nullum\ntalibus inlecebris adhibemus assensum? et tamen tantum\ninterest, ut cum aliter accidit euigilantes ad conscientiae\nrequiem redeamus ipsaque distantia reperiamus nos non fecisse\nquod tamen in nobis quoquo modo factum esse doleamus.\nnumquid non potens est manus tua, deus omnipotens, sanare\nomnes languores animae meae atque abundantiore gratia tua\nlasciuos motus etiam mei soporis extinguere? augebis, domine,\nmagis magisque in me munera tua, ut anima mea sequatur\nme ad te concupiscentiae uisco expedita, ut non sit rebellis\nsibi atque ut in somnis etiam non solum non perpetret istas\ncorruptelarum turpitudines per imagines animales usque ad\ncarnis fluxum, sed ne consentiat quidem. nam ut nihil tale\nuel tantulum libeat quantulum possit nutu cohiberi etiam in\ncasto dormientis affectu non tantum in hac uita sed etiam in\nhac aetate non magnum est omnipotenti, qui uales facere\nsupra quam petimus et intellegimus. nunc tamen quid adhuc\nsim in hoc genere mali mei dixi bono domino meo, exsultans\ncum tremore in eo quod donasti mihi et lugens in eo quod\ninconsummatus sum, sperans perfecturum te in me misericordias\ntuas usque ad pacem plenariam, quam tecum habebunt\ninteriora et exteriora mea, cum absorpta fuerit mors in\nuictoriam.\n\n\nEst alia malitia diei, quae utinam sufficiat ei. reficimus\nenim cotidianas ruinas corporis edendo et bibendo,\n\n\n\n\n\n\npriusquam escas et uentrem destruas cum occideris indigentiam\nsatietate mirifica et corruptibile hoc indueris incorruptione\nsempiterna. nunc autem suauis est mihi necessitas et aduersus\nistam suauitatem pugno ne capiar, et cotidianum bellum gero\nin ieiuniis saepius, in seruitutem redigens corpus meum; et\ndolores mei uoluptate pelluntur. nam et fames et sitis quidam\ndolores sunt, urunt et sicut febres necant, nisi alimentorum\nmedicina succurrat. quae quoniam praesto est ex consolatione\nmunerum tuorum, in quibus nostrae infirmitati terra et aqua\net caelum seruiunt, calamitas deliciae uocantur. hoc me docuisti,\nut quemadmodum medicamenta sic alimenta sumturus\naccedam. sed dum ad quietem satietatis ex indigentiae\nmolestia transeo, in ipso transitu mihi insidiatur laqueus\nconcupiscentiae; ipse enim transitus uoluptas est et non est\nalius qua transeatur quo transire cogit necessitas. et cum\nsalus sit causa edendi ac bibendi, adiungit se tamquam\npedisequa periculosa iucunditas et plerumque praeire conatur,\nut eius causa fiat quod salutis causa me facere uel dico uel\nuolo. nec idem modus utriusque est; nam quod saluti satis\nest delectationi parum est; et saepe incertum fit utrum adhuc\nnecessaria corporis cura subsidium petat an uoluntaria cupiditatis\nfallacia ministerium suppetat. ad hoc incertum hilarescit\ninfelix anima et in eo praeparat excusationis patrocinium,\ngaudens non apparere quid satis sit moderationi ualetudinis,\nut obtentu salutis obumbret negotium uoluptatis. his\n\n\n\n\n\n\n\n\ntemtationibus cotidie cogor resistere et inuoco dexteram tuam\n(ad salutem meam) et ad te refero aestus meos, quia consilium\nmihi de hac re non stat. audio uocem iubentis dei\nmei: non grauentur corda uestra in crapula et\nebrietate. ebrietas longe est a me; misereberis ne appropinquet\nmihi. crapula autem nonnumquam subrepit seruo\ntuo; misereberis ut longe fiat a me. nemo enim potest esse\ncontinens, nisi tu des. multa nobis orantibus tribuis et quidquid\nboni antequam oremus accipimus, a te accipimus; et at\nhoc postea cognosceremus, a te accepimus. ebriosus numquam\nfui, sed ebriosos a te factos sobrios ego noui; ergo a te factum\nest ut hoc non essent qui numquam fuerunt, a quo factum\nest ut hoc non semper essent qui fuerunt, a quo etiam factum\nest ut scirent utrique a quo factum est. audiui aliam uocem\ntuam: post concupiscentias tuas non eas et a uoluntate\ntua uetare. audiui et illam ex munere tuo quam\nmultum amaui: neque si manducauerimus abundabimus,\nneque si non manducauerimus deerit nobis;\nhoc est dicere: nec illa res me copiosum facit nec illa aerumnosum.\naudiui et alteram: ego enim didici in quibus\nsum sufficiens esse et abundare noui et paenuriam\npati noui. omnia possum in eo qui me confortat.\necce miles castrorum caelestium, non puluis quod sumus. sed\nmemento, domine, quia puluis sumus, et de puluere fecisti\n\n\n\n\n\n\nhominem; et perierat, et inuentus est. nec ille in se potuit,\nquia idem puluis fuit quem talia dicentem afflatu tuae inspirationis\nadamaui: omnia possum, inquit, in eo qui\nme confortat. conforta me ut possim; da quod iubes, et\niube quod uis. iste se accepisse confitetur et quod gloriatur\nin domino gloriatur. audiui alium rogantem ut accipiat:\naufer a me, inquit, concupiscentiam uentris; unde\napparet, sancte deus meus, te dare quod cum imperas fieri\nfit. docuisti me, pater bone: omnia munda mundis, sed\nmalum esse homini, qui per offensionem manducat;\net omnem creaturam tuam bonam esse nihilque abiciendum\nquod cum gratiarum actione percipitur;\net quia esca nos non commendat deo, et ut nemo nos\niudicet in cibo aut potu, et ut qui manducat non\nmanducantem non spernat et qui non manducat\nmanducantem non iudicet. didici haec, gratias tibi,\nlaudes tibi deo meo, magistro meo, pulsatori aurium mearum,\ninlustratori cordis mei: eripe me ab omni temtatione. non\nego immunditiam obsonii timeo, sed immunditiam cupiditatis.\nscio Noe omne carnis genus, quod cibo esset usu, manducare\npermissum, Helian cibo carnis refectum, Iohannen mirabili\nabstinentia praeditum animalibus, hoc est locustis, in escam\ncedentibus non fuisse pollutum; et scio Esau lenticulae concupiscentia\ndeceptum et Dauid propter aquae desiderium a se\n\n\n\n\n\n\nipso reprehensum et regem nostrum non de carne, sed de\npane temtatum. ideoque et populus in heremo non quia\ncarnes desiderauit, sed quia escae desiderio aduersus dominum\nmurmurauit meruit improbari. in his ergo temtationibus\npositus certo cotidie aduersus concupiscentias manducandi et\nbibendi. non enim est quod semel praecidere et ulterius non\nattingere decernam, sicut de concubitu potui. itaque freni\ngutturis temperata relaxatione et constrictione tenendi sunt;\net quis est, domine, qui non rapiatur aliquantum extra metas\nnecessitatis? quisquis est, magnus magnificet nomen tuum.\nego autem non sum, quia peccator homo sum; sed et ego\nmagnifico nomen tuum et interpellat te pro peccatis meis\nqui uicit saeculum, numerans me inter infirma membra corporis\nsui, quia et imperfectum eius uiderunt oculi tui et in\nlibro tuo omnes scribentur.\n\n\nDe inlecebra odorum non satago nimis: cum absunt non\nrequiro, cum assunt non respuo, paratus eis etiam semper\ncarere. ita mihi uideor; forsitan fallar. sunt enim et istae\nplangendae tenebrae, in quibus me latet facultas mea quae in\nme est, ut animus meus de uiribus suis ipse se interrogans\nnon facile sibi credendum existimet, quia et quod inest plerumque\noccultum est, nisi experientia manifestetur; et nemo\nV securus esse debet in ista uita, quae tota temtatio nominatur,\nutrum qui fieri potuit ex deteriore melior non fiat etiam de\nmeliore deterior. una spes, una fiducia, una firma promissio,\nmisericordia tua.\n\n\n\n\n\n\n\nVoluptates aurium tenacius me implicauerunt et subiugauerunt;\nsed resoluisti et liberasti. nunc in sonis, quos animant\neloquia tua cum suaui et artificiosa uoce cantantur, fateor, aliquantulum\nadquiesco, non quidem ut haeream, sed ut surgam\ncum uolo. at tamen cum ipsis sententiis, quibus uiuunt ut admittantur\nad me, quaerunt in corde meo nonnullius dignitatis\nlocum, et uix eis praebeo congruentem. aliquando enim plus\nmihi uideor honoris eis tribuere quam decet, dum ipsis sanctis\ndictis religiosius et ardentius sentio moueri animos nostros in\nflammam pietatis, cum ita cantantur, quam si non ita cantarentur,\net omnes affectus spiritus nostri pro sui diuersitate\nhabere proprios modos in uoce atque cantu, quorum nescio\nqua occulta familiaritate excitentur. sed delectatio carnis\nmeae, cui mentem eneruandam non oportet dari, saepe me\nfallit, dum rationi sensus non ita comitatur, ut patienter sit\nposterior, sed tantum quia propter illam meruit admitti, etiam\npraecurrere ac ducere conatur. ita in his pecco non sentiens,\net postea sentio. aliquando autem hanc ipsam fallaciam\nimmoderatius cauens erro nimia seueritate, sed ualde interdum,\nut melos omne cantilenarum suauium quibus Dauidicum\npsalterium frequentatur ab auribus meis remouere uelim atque\nipsius ecclesiae; tutiusque mihi uidetur quod de Alexandrino\nepiscopo Athanasio saepe mihi dictum commemini, qui tam\nmodico flexu uocis faciebat sonare lectorem psalmi, ut pronuntianti\nuicinior esset quam canenti. uerum tamen cum\nreminiscor lacrimas meas, quas fudi ad cantus ecclesiae in\nprimordiis recuperatae fidei meae, et nunc ipsum cum moueor\n\n\n\n\nnon cantu, sed rebus quae cantantur, cum a liquida uoce et\nconuenientissima modulatione cantantur, magnam instituti huius\nutilitatem rursus agnosco. ita fluctuo inter periculum\nuoluptatis et experimentum salubritatis magisque adducor,\nnon quidem inretractabilem sententiam proferens, cantandi\nconsuetudinem approbare in ecclesia, ut per oblectamenta\naurium infirmior animus in affectum pietatis assurgat. tamen\ncum mihi accidit ut me amplius cantus quam res quae canitur\nmoueat, poenaliter me peccare confiteor et tunc mallem\nnon audire cantantem. ecce ubi sum. flete mecum et pro me\nflete qui aliquid boni uobiscum intus agitis unde facta procedunt.\nnam qui non agitis, non uos haec mouent. tu autem,\ndomine deus meus, exaudi, respice et uide et miserere et sana\nme, in cuius oculis mihi quaestio factus sum, et ipse est languor\nmeus.\n\n\nRestat uoluptas oculorum istorum carnis meae, de qua\nloquar confessiones, quas audiant aures templi tui, aures\nfraternae ac piae, ut concludamus temtationes concupiscentiae\ncarnis, quae me adhuc pulsant ingemescentem et habitaculum\nmeum quod de caelo est superindui cupientem. pulchras\nformas et uarias, nitidos et amoenos colores amant oculi: non\nteneant haec animam meam, teneat eam deus, qui fecit haec,\nbona quidem ualde; sed ipse est bonum meum, non haec. et\ntangunt me uigilantem totis diebus nec requies ab eis datur\nmihi, sicut datur a uocibus canoris, aliquando ab omnibus,\nin silentio. ipsa enim regina colorum lux ista perfundens\ncuncta quae cernimus, ubiubi per diem fuero multimodo\nlapsu blanditur mihi aliud agenti et eam non aduertenti; insinuat\nautem se ita uehementer, ut si repente subtrahatur\n\n\n\n\n\n\ncum desiderio requiratur; et si diu absit, contristat animum.\no lux, quam uidit Tobis, cum clausis istis oculis filium docebat\nuitae uiam et ei praeibat pede caritatis nusquam errans;\naut quam uidebat Isaac praegrauatis et opertis senectute carneis\nluminibus, cum filios non agnoscendo benedicere, sed\nbenedicendo agnoscere meruit; aut quam uidebat Iacob, cum\net ipse prae grandi aetate captus oculis in filiis praesignata\nfuturi populi genera luminoso corde radiauit et nepotibus suis\nex Iosepb diuexas mystice manus non sicut pater eorum foris\ncorrigebat, sed sicut ipse intus discernebat imposuit. ipsa est\nlux, una est et unum omnes qui uident et amant eam. at\nista corporalis de qua loquebar inlecebrosa ac periculosa dulcedine\ncondit uitam saeculi caecis amatoribus. cum autem et\nde ipsa laudare te norunt, deus creator omnium, assumunt\neam in hymno tuo, non assumuntur ab ea in somno suo; sic\nesse cupio. resisto seductionibus oculorum, ne implicentur\npedes mei quibus ingredior uiam tuam, et erigo ad te inuisibiles\noculos, ut tu euellas de laqueo pedes meos. tu subinde\neuellis eos; nam inlaqueantur. tu non cessas euellere; ego\nautem crebro haereo in ubique sparsis insidiis, quoniam non\ndormies neque dormitabis qui custodis Israhel. quam innumerabilia\nuariis artibus et opificiis in uestibus, calciamentis,\nuasis et cuiuscemodi fabricationibus, picturis etiam diuersisque\nfigmentis atque his usum necessarium atque moderatum et\npiam significationem longe transgredientibus addiderunt homines\nad inlecebras oculorum, foras sequentes quod faciunt,\nintus relinquentes a quo facti sunt et exterminantes quod\n\n\n\n\n\n\nfacti sunt. at ego, deus meus et decus meum, etiam hinc\ntibi dico hymnum et sacrifico laudem sanctificatori meo, quoniam\npulchra traiecta per animas in manus artificiosas ab illa\npulchritudine ueniunt, quae super anima est, cui suspirat\nanima mea die ac nocte; sed pulchritudinum exteriorum\noperatores et sectatores inde trahunt approbandi modum,\nnon autem inde trahunt utendi modum; et ibi est, et non\nuident eum, ut non eant longius et fortitudinem suam ad te\ncustodiant nec eam spargant in deliciosas lassitudines. ego\nautem haec loquens atque discernens etiam istis pulchris\ngressum innecto; sed tu euellis, domine, euellis tu, quoniam\nmisericordia tua ante oculos meos est.\nVI. DE SACRAMENTO MEDIATORIS AD PVRGATIONEM ANIMABVH. EX LIBRO CONFESSIONVM X AD LOCVM. Tu es ueritas super omnia praesidens, at ego per auaritiam\nmeam non amittere te uolui, sed uolui tecum possidere mendacium,\nsicut nemo uult ita falsum dicere, ut nesciat ipse\nquid uerum sit. itaque amisi te, quia non dignaris cum mendacio\npossideri. quem inuenirem qui me reconciliaret tibi?\nambiendum mihi fuit ad angelos? qua prece, quibus sacramentis?\nmulti conantes ad te redire neque per se ipsos\nualentes, sicut audio, temtauerunt haec et inciderunt in\ndesiderium curiosarum uisionum et digni habiti sunt\n\n\n\n\n\n\ninlusionibus. elati enim te quaerebant doctrinae fastu, exerentes potius\nquam tundentes pectora, et adduxerunt sibi per similitudinem\ncordis sui conspirantes et socias superbiae suae potestates\naeris huius, a quibus per potentias magicas deciperentur,\nquaerentes mediatorem per quem purgarentur, et non erat.\ndiabolus enim erat transfigurans se in angelum lucis et multum\ninlexit superbam carnem quod carneo corpore ipse non\nesset. erant enim illi mortales et peccatores; tu autem,\ndomine, cui reconciliari superbe quaerebant, immortalis et\nsine peccato. mediator autem inter deum et homines oportebat\nut haberet aliquid simile deo, aliquid simile hominibus, ne\nin utroque hominibus similis longe esset a deo aut in utroque\ndeo similis longe esset ab hominibus atque ita mediator non\nesset. fallax itaque ille mediator, quo per secreta iudicia tua\nsuperbia meretur indui, unum cum hominibus habet, id est\npeccatum; aliud uideri uult habere cum deo, ut quia carnis\nmortalitate non tegitur pro immortali se ostentet. sed quia\nstipendium peccati mors est, hoc habet commune cum hominibus\nunde simul damnetur in mortem.\n\nVerax autem mediator, quem secreta tua misericordia demonstrasti\nhumilibus et misisti ut eius exemplo etiam ipsam discerent\nhumilitatem, mediator ille dei et hominum homo Christus\nlens inter mortales peccatores et immortalem iustum apparuit:\nmortalis cum hominibus, iustus cum deo, ut quoniam stipendium\niustitiae uita et pax est, per iustitiam coniunctam deo\neuacuaret mortem iustificatorum impiorum, quam cum illis\nuoluit habere communem. hic demonstratus est antiquis\nsanctis, ut ita ipsi per fidem futurae passionis eius sicut nos\n\n\n\n\n\n\nper fidem praeteritae salui fierent. in quantum enim homo,\nin tantum mediator; in quantum autem uerbum, non medias,\nquia aequalis deo et deus apud deum et simul unus deus.\nquomodo nos amasti, pater bone, qui filio tuo unico non\npepercisti, sed pro nobis impiis tradidisti eum. quomodo nos\namasti pro quibus ille non rapinam arbitratus esse aequalis\ntibi factus est subditus usque ad mortem crucis, unus ille in\nmortuis liber, potestatem habens ponendi animam suam et\npotestatem habens iterum sumendi eam; pro nobis autem tibi\nuictor et uictima, et ideo uictor, quia uictima; pro nobis tibi\nsacerdos et sacrificium, et ideo sacerdos, quia sacrificium,\nfaciens nos tibi de seruis filios de te nascendo, nobis seruiendo.\nmerito mihi spes ualida in illo est, quod sanabis omnes languores\nmeos per eum qui sedet ad dexteram tuam et te interpellat\npro nobis; alioquin desperarem. multi enim et magni\nsunt idem languores, multi sunt et magni; sed amplior est\nmedicina tua. potuimus putare uerbum tuum remotum esse\na coniunctione hominis et desperare de nobis, nisi caro fieret\net habitaret in nobis.\nVII ITEM DE EODEM SACRAMENTO. EX LIBRO DE CIVITATE DEI NONO INTER CETERA ET AD LOCVM. Omnes homines quamdiu mortales sunt etiam miseri sint\nnecesse est. quaerendus est medius, qui non solum homo uerum\netiam deus sit, ut homines ex mortali miseria ad beatam immortalitatem\nhuius medii beata mortalitas interueniendo\n\n\n\n\n\n\nperducat. quem neque non fieri mortalem oportebat neque permanere\nmortalem. mortalis quippe factus est non infirmata\nuerbi diuinitate, sed carnis infirmitate suscepta. non autem\npermansit in ipsa carne mortalis, quam resuscitauit a mortuis,\nquoniam ipse est fructus mediationis eius, ut nec ipsi propter\nquos liberandos mediator effectus est in perpetua uel carnis\nmorte remanerent. proinde mediatorem inter nos et deum et\nmortalitatem habere oportuit transeuntem et beatitudinem\npermanentem, ut per id quod transit congrueret morituris, ad\nid quod permanet transferret ex mortuis. boni igitur angeli\ninter miseros mortales et beatos immortales medii esse non\npossunt, quia ipsi quoque et beati et immortales sunt. possunt\nautem medii esse angeli mali, quia immortales sunt cum illis,\nmiseri cum istis. his contrarius est qui aduersus eorum immortalitatem\net miseriam et mortalis esse ad tempus uoluit\net beatus in aeternitate persistere potuit; ac sic eos et immortales\nsuperbos et miseros noxios, ne immortalitatis iactantia\nseducerent ad miseriam, et suae mortis humilitate et suae\nbeatitudinis benignitate destruxit in eis quorum corda per\nsuam fidem mundans ab illorum immundissima dominatione\nliberauit. homo itaque mortalis et miser longe seiunctus ab\nimmortalibus et beatis quid eligat medium per quod immortalitati\net beatitudini copuletur? quod possit delectare in\ndaemonum immortalitate miserum est; quod posset offendere\nin Christi mortalitate iam non est. ibi ergo cauenda est miseria\nsempiterna, hic mors timenda non est, quae non esse\npotuit sempiterna, et beatitudo amanda est sempiterna. ad\nhoc se quippe interponit medius immortalis et miser ut ad\nimmortalitatem beatam transire non sinat, quoniam persistit\n\n\n\n\nquod impedit, id est ipsa miseria. ad hoc se autem interposuit\nmortalis et beatus ut mortalitate trans acta ex mortuis\nfaceret immortales, quod in se resurgendo monstrauit, et ex\nmiseris beatos, unde numquam ipse discessit. alius est ergo\nmedius malus, qui separat amicos, alius bonus, qui reconciliat\ninimicos; et ideo multi sunt medii separatores, quia multitudo\nquae beata est unius dei participatione fit beata. cuius participationis\npriuatione misera multitudo malorum angelorum,\nquae se opponit potius ad impedimentum quam interponit ad\nbeatitudinis adiutorium, etiam ipsa multitudine obstrepit quodam\nmodo, ne possit ad illud unum beatificum perueniri. ad\nquod ut perduceremur, non multis, sed uno mediatore opus\nerat, et hoc eo ipso cuius participatione simus beati, hoc est\nuerbo dei non facto, per quem facta sunt omnia. nec tamen\nob hoc mediator est, quia uerbum. maxime quippe immortale\net maxime beatum uerbum longe est a mortalibus miseris;\nsed mediator per quod homo, eo ipso utique ostendens ad\nillud non solum beatum uerum etiam beatificum bonum non\noportere quaeri alios mediatores, per quos arbitremur nobis\nperuentionis gradus esse moliendos, quia beatus et beatificus\ndeus factus particeps humanitatis nostrae compendium praebuit\nparticipandae diuinitatis suae. neque enim nos a mortalitate\net miseria liberans ad angelos immortales beatosque\nita perducit, ut eorum participatione etiam nos immortales\natque beati simus, sed ad illam trinitatem, cuius et angeli\nparticipatione beati sunt. ideo quando in forma serui ut\nmediator esset infra angelos esse uoluit, in forma dei supra\n\n\n\n\nangelos mansit: idem in inferioribus uia uitae qui in superioribus\nuita. non enim uerum est quod idem Platonicus ait\nPlatonem dixisse: nullus deus miscetur homini; et hoc praecipuum\neorum sublimitatis ait esse specimen quod nulla\nattrectatione hominum contaminantur. ergo daemones contaminari\nfatetur, et ideo eos a quibus contaminantur mundare\nnon possunt omnesque immundi pariter fiunt, et daemones\ncontrectatione hominum et homines cultu daemonum.\nEX LIBRO DE TRINITATE IIII. DE EODEM MEDIATOUIS SACRAMENTO. Quia igitur ad aeterna capessenda idonei non eramus sor-\ndesque peccatorum nos praegrauabant temporalium rerum\namore contractae et de propagine mortalitatis tamquam naturaliter\ninolitae, purgandi eramus. purgari autem ut contemperaremur\naeternis non nisi per temporalia possemus, qualibus\niam contemperati tenebamur. sanitas enim a morbo plurimum\ndistat, sed nisi medicina curationis in morbo congruat, non\nperducit ad sanitatem. inutilia temporalia decipiunt aegrotos,\nutilia temporalia suscipiunt sanandos et traiciunt ad aeterna\nsanatos. mens autem rationalis sicut purgata contemplationem\ndebet rebus aeternis, sic purganda temporalibus fidem. dixit\nquidam illorum qui quondam apud Graecos sapientes habiti\nsunt : quantum ad id quod ortum est aeternitas ualet,\ntantum ad fidem ueritas. et profecto est uera sententia;\n\n\n\n\n\n\nquod enim nos temporale dicimus, hoc ille quod ortum est\nappellauit. ex quo genere etiam nos sumus, non tantum\nsecundum corpus sed etiam secundum animi mutabilitatem;\nnon enim proprie uocatur aeternum quod aliqua ex parte\nmutatur. in quantum igitur mutabiles sumus, in tantum\nab aeternitate distamus. promittitur autem nobis uita aeterna\nper ueritatem, a cuius perspicuitate rursus tantum distat\nfides nostra, quantum ab aeternitate mortalitas. nunc ergo\nadhibemus fidem rebus temporaliter gestis propter nos et per\nipsam mundamur, ut etiam cum ad speciem uenerimus, quemadmodum\nsuccedet fidei ueritas, ita mortalitati succedat aeternitas.\nquapropter quoniam fides nostra fiet ueritas, cum ad id\nquod nobis credentibus promittitur uenerimus — promittitur\nautem nobis uita aeterna; et dixit ueritas, non quae fiet, sicut\nfutura est fides nostra, sed quae semper est ueritas, quia\nibi est aeternitas; dixit ergo ueritas: haec est autem uita\naeterna ut cognoscant te unum uerum deum et\nquem misisti Iesum Christum — cum fides nostra uidendo\nfiet ueritas, tunc mortalitatem nostram commutatam tenebit\naeternitas. quod donec fiat et ut fiat — quia rebus ortis accommodamus\nfidem credulitatis, sicut in aeternis speramus\nueritatem contemplationis — ne fides mortalis uitae dissonaret\na ueritate aeternae uitae, ipsa ueritas patri coaeterna de terra\norta est, cum filius dei sic uenit, ut fieret filius hominis et\nipse in se susciperet fidem nostram qua nos perduceret ad\nueritatem suam, qui sic suscepit mortalitatem nostram, ut non\namitteret aeternitatem suam. quantum enim ad id quod ortum\nest aeternitas ualet, tantum ad fidem ueritas. ita ergo nos\n\n\n\n\n\n\npurgari oportebat, ut ille nobis fieret ortus qui maneret\naeternus, ne alter nobis esset in fide, alter in ueritate. nec\nab eo quod orti sumus ad aeterna transire possemus, nisi\naeterno per ortum nostrum nobis sociato ad aeternitatem\nipsius traiceremur. nunc itaque illuc quodam modo secuta est\nfides nostra quo ascendit in quem credimus ortus, mortuus,\nresuscitatus, assumtus. horum quattuor duo priora noueramus\nin nobis; scimus enim homines et oriri et mori; duo autem\nreliqua, id est resuscitari et assumi, iuste in nobis futura\nsperamus, quia in illo facta credidimus. itaque in illo quia\net id quod ortum erat transiit ad aeternitatem, transiturum\nest et nostrum, cum fides peruenerit ad ueritatem. iam enim\ncredentibus, ut in uerbo fidei manerent et inde ad ueritatem\nac per hoc ad aeternitatem perducti a morte liberarentur, ita\nloquitur: si manseritis in uerbo meo, uere discipuli\nmei estis. et quasi quaererent: quo fructu? secutus adiunxit:\net cognoscetis ueritatem. rursus quasi dicerent: quid\nprodest mortalibus ueritas? et ueritas, inquit, liberabit\nuos; unde nisi a morte, a corruptione, a mutabilitate ? ueritas\nquippe immortalis, incorrupta, incommutabilis permanet; uera\nautem immortalitas, uera incorruptibilitas, uera incommutabilitas\nipsa est aeternitas.\nVIII; EX LXBRO CONFESSIOHVM PRIMO INTER CETERA ET AD LOCVM. Da mihi, domine, scire et intellegere utrum prius sit inuocare\nte an laudare te, et scire te prius sit an inuocare te.\n\n\n\n\n\n\n\n\n\n\nsed quia te inuocat nesciens te? aliud enim pro alio potest\ninuocare nesciens. an potius inuocaris ut sciaris? quomodo\nautem inuocabunt in quem non crediderunt? aut quomodo\ncredent sine praedicante? et laudabunt dominum qui\nrequirunt eum. quaerentes enim inuenient eum et inuenientes\nlaudabunt eum. quaeram te, domine, inuocans te et\ninuocem te credens in te; praedicatus enim es nobis. inuocat\nte, domine, fides mea, quam dedisti mihi, quam inspirasti mihi\nper humanitatem filii tui, per ministerium praedicatoris tui.\n\nEt quomodo inuocabo deum meum, deum et dominum\nmeum? quoniam utique in me ipsum eum inuocabo, cum inuocabo\neum. et quis locus est in me, quo ueniat in me deus\nmeus? quo deus ueniat in me, deus, qui fecit caelum et terram?\nitane, domine deus meus, est quicquam in me quod\ncapiat te? an uero caelum et terra, quae fecisti et in quibus\nme fecisti, capiunt te? an quia sine te non esset quidquid\nest, fit ut quidquid est capiat te? quoniam itaque et ego sum,\nquid peto ut uenias in me qui non essem, nisi esses in me P\nnon enim ego iam inferi, et tamen etiam ibi es. nam si descendero\nin infernum, ades. non ergo essem, deus meus, non\nomnino essem, nisi esses in me. an potius non essem, nisi\nessem in te, ex quo omnia, per quem omnia, in quo omnia?\netiam sic, domine, etiam sic. quo te inuoco, cum in te sim,\naut unde uenias in me? quo enim recedam extra caelum et\nterram, ut inde in me ueniat deus meus, qui dixit: caelum\net terram ego impleo? capiunt ergone te caelum et terra,\nquoniam tu imples ea? an imples et restat, quoniam non te\ncapiunt? et quo refundis quidquid impleto caelo et terra\nrestat ex te? an non opus habes ut quoquam continearis, qui\ncontines omnia, quoniam quae imples continendo imples? non\n\n\n\n\n\n\nenim uasa, quae te plena sunt, stabilem te faciunt, quia et si\nfrangantur non effunderis. et cum effunderis super nos, non\ntu iaces, sed erigis nos, (nec tu dissiparis, sed colligis nos).\nsed qui imples omnia te toto imples omnia? an quia non\npossunt te totum capere omnia, partem tui capiunt et eandem\npartem simul omnia capiunt? an singulas singula et maiores\nmaiora et minores minora capiunt? ergo est aliqua pars tua\nmaior, aliqua minor. an ubique totus es et res nulla te totum\ncapit?\n\nQuid est ergo deus meus, quid, rogo, nisi dominus deus?\nquis enim dominus praeter dominum aut quis deus praeter\ndeum nostrum? summe, optime, potentissime, omnipotentissime,\nmisericordissime et iustissime, secretissime et praesentissime,\npulcherrime et fortissime, stabilis et incomprehensibilis; incommutabilis,\nmutans omnia; numquam nouus, numquam\nuetus; innouans omnia et in uetustatem perducens superbos\net nesciunt; semper agens, semper quietus; colligens et non\negens; portans et implens et protegens; creans et nutriens et\nperficiens; quaerens, cum nihil desit tibi. amas nec aestuas;\nzelas et securus es; paenitet te et non doles; irasceris et\ntranquillus es; opera mutas nec mutas consilium; recipis quod\ninuenis et numquam amisisti; numquam inops et gaudes\nlucris; numquam auarus et usuras exigis. supererogatur tibi\nut debeas, et quis habet quicquam non tuum? reddis debita\nnulli debens; donas debita nihil perdens. et quid diximus, deus\nmeus, uita mea, dulcedo mea sancta, aut quid dicit aliquis,\ncum de te dicit? et uae tacentibus de te, quoniam loquaces\nmuti facti sunt. quis mihi dabit adquiescere in te? quis dabit\nmihi ut uenias in cor meum et inebries illud, ut obliuiscar\nmala mea et unum bonum meum amplectar te? quid mihi\n\n\n\n\n\n\n\n\nes? miserere ut loquar. quid tibi sum ipse, ut amari te iubeas\na me? et nisi faciam, irasceris mihi et minaris ingentes\nmiserias. paruane ipsa est, si non amem te? hei mihi! dic\nmihi per miserationes tuas, domine deus meus, quid sis mihi.\ndic animae meae: salus tua ego sum. sic dio ut\naudiam. ecce aures cordis mei ante te, domine; aperi eas et\ndic animae meae: salus tua ego sum. curram post\nuocem hanc et apprehendam te. noli abscondere a me faciem\ntuam: moriar, ne moriar, ut eam uideam. angusta est domus\nanimae meae, quo uenias ad eam: dilatetur abs te ruinosa\nest: refice eam; habet quae offendant oculos tuos: fateor et\nscio; sed quis mundabit eam? aut cui alteri praeter te clamabo:\nab occultis meis munda me, domine, et ab\nalienis parce seruo tuo?\nVIIII. DE TEMPORE, QVOD CVM HOMO METIRI VIDEATVR NON TAMEN POTEST COMPREHENDERE QVID SIT TEMPVS. EX LIBRO CON- FESSIONVM XI INTER CETERA ET AD LOCVM. Deus, dona hominibus uidere in paruo communes notitias\nrerum paruarum atque magnarum. sunt sidera et luminaria\ncaeli in signis et in temporibus et in diebus et in annis; sunt\nuero; sed nec ego dixerim circuitum illius ligneolae rotae diem\nesse nec tamen ideo tempus non esse ille dixerit. ergo scire\ncupio uim naturamque temporis, quo metimur corporum motus\net dicimus illum motum, uerbi gratia, tempore duplo esse\ndiuturniorem quam istum. nam quaero quoniam dies dicitur\nnon tantum mora solis super terram, secundum quod aliud\nest dies, aliud nox, sed etiam totius eius circuitus ab oriente\n\n\n\n\n\n\nusque orientem, secundum quod dicimus: tot dies transierunt;\ncum suis enim noctibus dicuntur tot dies nec extra\nreputantur spatia noctium. quoniam ergo dies expletur motu\nsolis atque circuitu ab oriente usque ad orientem, quaero\nutrum motus ipse sit dies an mora ipsa, quanta peragitur, an\nutrumque. si enim primum dies esset, dies ergo esset, etiam\nsi tanto spatio temporis sol cursum illum peregisset, quantum\nest horae unius. si secundum, non ergo esset dies, si ab ortu\nsolis usque in ortum alterum tam breuis mora esset, quam\nest horae unius, sed uicies et quater circuiret sol ut expleret\ndiem. si utrumque, nec ille appellaretur dies, si horae spatio\nsol totum suum gyrum circuiret, nec ille, si sole cessante\ntantum temporis praeteriret, quanto peragere sol totum ambitum\nde mane in mane assolet. non itaque nunc quaeram\nquid sit illud quod uocatur dies, sed quid sit tempus, quo\nmetientes solis circuitum diceremus eum dimidio spatio temporis\nperactum minus quam solet, si tanto spatio temporis\nperactus esset, quanto peraguntur horae duodecim; et utrumque\ntempus comparantes diceremus illud simplum, hoc duplum,\netiam si aliquando illo simplo, aliquando isto duplo sol ab\noriente usque ad orientem circuiret. nemo ergo mihi dicat\ncaelestium corporum motus esse tempora, quia et cuiusdam\nuoto cam sol stetisset ut uictoriosum proelium perageret, sol\nstabat, sed tempus ibat. per suum quippe spatium temporis,\nquod ei sufficeret,, illa pugna gesta atque peracta est. uideo\nigitur tempus quandam esse distentionem; sed uideo an uidere\nmihi uideor? tu demonstrabis, lux ueritatis. iubes ut approbem,\nsi quis dicat tempus esse motum corporis? non iubes.\nnam corpus nullum nisi in tempore moueri audio; tu dicis.\nipsum autem corporis motum tempus esse non audio; non\ntu dicis. cum enim monetur corpus, tempore metior quamdiu\nmoueatur, ei quo moueri incipit donec desinat. et si non\n\n\n\n\n\n\nuidi ex quo coepit et perseuerat moueri, ut non uideam cum\ndesinit, non ualeo metiri nisi forte ex quo uidere incipio,\ndonec desinam. quod si diu uideo, tantummodo longum tempus\nesse renuntio, non autem quantum sit, quia et quantum cum\ndicimus collatione dicimus, uelut: tantum hoc quantum illud,\naut: duplum hoc ad illud, et si quid aliud isto modo. si autem\nnotare potuerimus locorum spatia, unde et quo ueniat\ncorpus quod monetur uel partes eius, si tamquam in torno\nmonetur, possumus dicere quantum sit temporis ex quo ab\nillo loco usque ad illum locum motus corporis uel partis eius\neffectus est. cum itaque aliud sit motus corporis, aliud quo\nmetimur quamdiu sit, quis non sentiat quid horum potius\ntempus dicendum sit? nam etsi uarie corpus aliquando mouetur,\naliquando stat, non solum (motum eius sed etiam\nstatum tempore metimur). ergo nec praeterita nec praesentia\nnec praetereuntia tempora metimur et metimur tamen\ntempora.\n\nDeus creator omnium: uersus iste octo syllabarum\nbreuibus et longis alternat syllabis. quattuor itaque breues,\nprima, tertia, quinta, septima simplae sunt ad quattuor longas,\nsecundam, quartam, sextam, octauam; hae singulae ad illas\nsingulas duplum habent temporis; pronuntio et renuntio et\nita est, quantum sentitur sensu manifesto. quantum sensus\nmanifestus est, breui syllaba longam metior eamque sentio\nhabere bis tantum. sed cum altera post alteram sonat, si\nprior breuis, longa posterior, quomodo tenebo breuem et quomodo\neam longae metiens applicabo ut inueniam quod bis\ntantum habeat, quandoquidem longa sonare non incipit, nisi\nbreuis sonare destiterit? ipsamque longam num praesentem\nmetior, quando nisi finitam non metior? eius autem finitio\n\n\n\n\npraeteritio est. quid ergo est quod metior? ubi est qua\nmetior breuis? ubi est longa quam metior? ambae sonuerunt,\nauolauerunt, praeterierunt, iam non sunt, et ego metior fidenterque\nrespondeo, quantum exercitato sensu fiditur illam\nsimplam esse, illam duplam, in spatio scilicet temporis; neque\nhoc possum nisi quia praeterierunt et finitae sunt. non ergo\nipsas quae iam non sunt, sed aliquid in memoria mea metior\nquod infixum manet.\n\nIn te, anime meus, tempora metior. noli mihi obstrepere,\nquod est: noli tibi obstrepere turbis affectionum tuarum. in\nte, inquam, tempora metior; affectionem, quam res praetereuntes\nin te faciunt et cum illae praeterierint manet, ipsam\nmetior praesentem, non ea quae praeterierunt ut fieret; ipsam\nmetior cum tempora metior. ergo aut ipsa sunt tempora aut\nnon tempora metior. quid cum metimur silentia et dicimus\nillud silentium tenuisse temporis quantum illa uox tenuit?\nnonne cogitationem tendimus ad mensuram uocis, quasi sonaret,\nut aliquid de interuallis silentiorum in spatio temporis\nrenuntiare possimus? nam et uoce atque ore cessante peragimus\ncogitando carmina et uersus et quemque sermonem motionumque\ndimensiones quaslibet et de spatiis temporum quantum\nillud ad illud sit renuntiamus, (non aliter ac si ea\nsonando diceremus). uoluerit aliquis edere longiusculam uocem\net constituerit praemeditando quam longa futura sit egitque\niste spatium temporis in silentio memoriaeque commendans\ncoepit edere illam uocem, quae sonat donec ad propositum\nterminum perducatur: immo sonuit et sonabit; nam quod eius\niam peractum est utique sonuit; quod autem restat sonabit;\natque ita peragitur, dum praesens intentio futurum in praeteritum\ntraicit, diminutione futuri crescente praeterito, donec\nconsumtione futuri sit totum praeteritum.\n\n\n\n\n\nSed quomodo minuitur aut consumitur futurum quod nondum\nest? aut quomodo crescit praeteritum quod iam non est,\nnisi quia in animo qui illud agit tria sunt? nam exspectat\net attendit et meminit, ut id quod exspectat per id quod\nattendit transeat in id quod meminerit. quis igitur negat\n(futura) nondum esse? sed tamen iam est in animo exspectatio\nfuturorum, et quis negat praeterita iam non esse? sed tamen\nadhuc est in animo memoria praeteritorum. et quis negat\npraesens tempus carere spatio, quia in puncto praeterit? sed\ntamen perdurat attentio, per quam pergat abesse quod aderit.\nnon igitur longum tempus futurum, quod non est, sed longum\nfuturum longa exspectatio futuri est; neque longum praeteritum\ntempus, quod non est, sed longum praeteritum longa memoria\npraeteriti est. dicturus sum canticum quod noui: antequam\nincipiam, in totum exspectatio mea tenditur; cum autem coepero,\nquantum ex illo in praeteritum decerpsero, tenditur in\nmemoria mea atque distenditur uita huius actionis meae in\nmemoria propter quod dixi et in exspectatione propter quod\ndicturus sum. praesens tamen adest attentio mea, per quam\ntraicitur quod erat futurum, ut fiat praeteritum. quod quanto\nmagis agitur et agitur, tanto breuiata exspectatione prolongatur\nmemoria, donec tota exspectatio consumatur, cum tota\nilla actio finita transierit in memoriam. et quod in toto\ncantico, hoc in singulis particulis eius fit atque in singulis\nsyllabis eius; hoc in actione longiore, cuius forte particula\nest illud canticum; hoc in tota uita hominis, cuius partes\nsunt omnes actiones hominis; hoc in toto saeculo filiorum\nhominum, cuius partes sunt omnes uitae hominum sed\nquoniam melior est misericordia tua super uitas, ecce distentio\nest uita mea et me suscepit dextera tua in domino meo\n\n\n\n\n\n\nmediatore filio hominis inter te unum et nos multos, in multis\nper multa, ut per eum apprehendam in quo et apprehensus\nsum et a ueteribus diebus colligar sequens unum, praeterita\noblitus; non in ea quae futura et transitura sunt, sed in ea\nquae ante sunt non distentus, sed extentus, non secundum\ndistentionem, (sed secundum intentionem) sequar ad palmam\nsupernae uocationis, ubi audiam uocem laudis et contempler\ndelectationem tuam (nec uenientem) nec praetereuntem. nunc\nuero anni mei in gemitibus et tu solacium meum, domine,\npater meus aeternus es. at ego in tempora dissilui, quorum\nordinem nescio, et tumultuosis uarietatibus dilaniantur cogitationes\nmeae in intima uiscera animae meae, donec in te\nconfluam purgatus et liquidus igne amoris tui. et stabo atque\nsolidabor in te, in forma mea, ueritate tua, nec patiar quaestiones\nhominum, qui poenali morbo plus sitiunt quam capiunt,\net dicunt: quid faciebat deus antequam faceret caelum et\nterram? aut quid ei uenit in mentem ut aliquid faceret, cum\nantea numquam aliquid fecerit? da illis, domine, bene cogitare\nquid dicant et inuenire quia non dicitur: numquam,\nubi non est tempus. qui enim dicitur numquam fecisse (quid\naliud dicitur nisi nullo tempore fecisse?) uideant itaque nullum\ntempus esse posse sine creatura et desinant istam uanitatem\nloqui. extendantur etiam in ea quae ante sunt et intellegant\nte ante omnia tempora aeternum creatorem omnium temporum\nneque ulla tempora tibi esse coaeterna nec ullam creaturam,\netiam si est aliqua supra tempora.\n\nDomine deus meus, quis ille sinus est alti secreti tui et\nquam longe inde me proiecerunt consequentia delictorum\nmeorum! sana oculos meos et congaudeam luci tuae. certe si\n\n\n\n\n\n\nest tam grandi scientia et praescientia pollens animus, cui\ncuncta praeterita et futura ita nota sint sicut mihi unum\ncanticum notissimum, nimium mirabilis est animus iste atque\nad horrorem stupendus, quippe quem ita non lateat quidquid\nperactum et quidquid reliquum saeculorum est, quemadmodum\nme non latet cantantem illud canticum quid et quantum\neius abierit ab exordio, quid et quantum restet ad finem. sed\nabsit ut tu, conditor uniuersitatis, conditor animarum et corporum,\nabsit ut ita noueris omnia futura et praeterita: longe\ntu, longe mirabilius longeque secretius. neque enim sicut\nnota cantantis notumue canticum audientis exspectatione uocum\nfuturarum et memoria praeteritarum uariatur affectus sensusque\ndistenditur, ita tibi aliquid accidit incommutabiliter\naeterno, hoc est uere aeterno creatori mentium. sicut ergo\nnosti in principio caelum et terram sine uarietate notitiae\ntuae, ita fecisti in principio caelum et terram sine distentione\nactionis tuae. qui intellegit confiteatur tibi, et qui non intellegit\nconfiteatur tibi.s o quam excelsus es! et humiles corde\nsunt domus tua. tu enim erigis elisos, et non cadunt quorum\ncelsitudo tu es.\n[DE MIBACVLIS QVAE MAGICIS ARTIBVS FIVNT. EX LIBRO DE TRINITATE III T. VII. Hic uideo quid infirmae cogitationi possit occurrere, cur\nscilicet ista miracula etiam magicis artibus fiant. nam et\nmagi Pharaonis similiter serpentes fecerunt et alia similia.\nsed illud amplius est admirandum, quomodo magorum illa\npotentia, quae serpentes facere potuit, ubi ad muscas minutissimas\nuentum est omnino defecit. scinifes enim musculae\n\n\n\n\n\n\nsunt breuissimae, qua tertia plaga superbus Aegyptius populus\ncaedebatur. ibi certe deficientes magi dixerunt: digitus dei\nest hoc. unde et intellegi datur ne ipsos quidem transgressores\nangelos, aetherias potestates in imam istam caliginem\ntamquam in sui generis carcerem ab illius sublimis aetheriae\npuritatis habitatione detrusas, per quas magicae artes possunt\nquidquid possunt, ualere aliquid nisi data desuper potestate.\ndatur autem uel ad fallendos fallaces, sicut in Aegyptios et\nin ipsos etiam magos data est, ut in eorum spirituum seductione\nuiderentur admirandi a quibus fiebant a dei ueritate\ndamnandi; uel ad monendos fideles, ne tale aliquid facere\npro magno desiderent, propter quod etiam nobis scripturae\nauctoritate sunt prodita; uel ad exercendam, probandam manifestandamque\niustorum patientiam; neque enim parua uisibilium\nmiraculorum potentia Iob cuncta quae habuit amisit,\net filios et ipsam corporis sanitatem.\n\nNec ideo putandum est istis transgressoribus angelis ad\nnutum seruire hanc uisibilium rerum materiam, sed deo\npotius, a quo haec potestas datur, quantum in sublimi et\nspiritali sede incommutabilis iudicat. nam et damnatis iniquis\netiam in metallo seruit aqua et ignis et terra, ut\nfaciant inde quod uolunt; sed quantum sinitur. nec sane\ncreatores illi mali angeli dicendi sunt, quia per illos magi\nresistentes famulo dei ranas et serpentes fecerunt; non enim\neas ipsi creauerunt. omnium quippe rerum, quae corporaliter\nuisibiliterque nascuntur, occulta quaedam semina in istis\ncorporeis mundi huius elementis latent. alia sunt enim haec\n\n\n\n\n\n\niam et conspicua oculis nostris ex fructibus et animantibus..\nalia uero illa occulta istorum seminum semina, unde iubente\ncreatore produxit aqua prima natatilia et uolatilia, terra autem\nprima germina et prima sui generis animalia. neque enim\ntunc in huiusce modi fetus ita producta sunt, ut in eis quae\nproducta sunt uis illa consumta sit; sed plerumque desunt\ncongruae temperamentorum occasiones, quibus erumpant et\nspecies suas peragant. ecce enim breuissimus surculus semen\nest; nam conuenienter mandatus terrae arborem facit. huius\nautem surculi subtilius semen aliquod eiusdem generis granum\nest et huc usque nobis uisibile. iam uero etiam huius grani\nsemen quamuis oculis uidere nequeamus, ratione tamen conicere\npossumus, quia nisi talis aliqua uis esset in istis elementis,\nnon plerumque nascerentur et ex terra quae ibi\nseminata non essent, nec animalia tam multa nulla marium\nfeminarumque commixtione praecedente siue in terra siue in\naqua; quae tamen crescunt et coeundo alia pariunt, cum illa\nnullis coeuntibus parentibus orta sint. et certe apes semina\nfiliorum non coeundo concipiunt, sed tamquam sparsa per\nterras ore decolligunt. inuisibilium enim seminum creator ipse\ncreator est omnium rerum, quoniam quaecumque nascendo ad\noculos nostros exeunt et ex occultis seminibus accipiunt progrediendi\nprimordia et incrementa debitae magnitudinis distinctionemque\nformarum ab originalibus tamquam regulis\nsumunt. sicut ergo nec parentes dicimus creatores hominum\nnec agricolas creatores frugum, quamuis eorum extrinsecus\nadhibitis motibus ista creanda dei uirtus interius operetur:\nita non solum malos sed nec bonos angelos fas est putare\n\n\n\n\n\n\ncreatores, si pro subtilitate sui sensus et corporis semina\nrerum istarum nobis occultiora nouerunt et ea per congruas\ntemperationes elementorum latenter spargunt atque ita et gignendarum\nrerum et accelerandorum incrementorum praebent\noccasiones. sed nec boni haec nisi quantum deus iubet, nec\nmali haec iniuste faciunt nisi quantum iuste ipse permittit.\nnam iniqui malitia uoluntatem suam habent iniustam, potestatem\nautem non nisi iuste accipiunt siue ad suam poenam\nsiue ad aliorum uel poenam malorum uel laudem bonorum.\nitaque apostolus discernens interius deum creantem atque\nformantem ab operibus creaturae, quae admouentur extrinsecus,\net de agricultura similitudinem adsumens ait: ego plantaui,\nApollo rigauit; sed deus incrementum dedit. sicut\nergo in ipsa uita nostra mentem iustificando formare non\npotest nisi deus, praedicare autem extrinsecus euangelium et\nhomines possunt non solum boni per ueritatem sed etiam\nmali per occasionem: ita creationem rerum uisibilium deus\ninterius operatur, exteriores autem operationes siue bonorum\nsiue malorum uel angelorum uel hominum siue etiam quorumcumque\nanimalium secundum imperium suum et a se impertitas\ndistributiones potestatum et appetitiones commoditatum\nita rerum naturae adhibet, in qua creat omnia, quemadmodum\nterrae agriculturam. quapropter ita non possum dicere\nangelos malos magicis artibus euocatos creatores fuisse ranarum\natque serpentium, sicut non possum dicere homines malos\nsegetis esse creatores, quam per eorum operam uidero exortam.\nsicut nec Iacob creator colorum in pecoribus fuit, quia bibentibus\nin conceptu matribus uariatas uirgas quas intuerentur\n\n\n\n\n\n\napposuit. sed nec ipsae pecudes creatrices fuerunt uarietatis\nprolis suae, quia inhaeserat animae illarum discolor phantasia\nex contuitu uariarum uirgarum per oculos impressa, quae non\npotuit nisi corpus quod sic affecto spiritu animabatur ex\ncompassione commixtionis afficere, unde teneris fetuum primordiis\ndiscolore tenus aspergeretur. ut enim sic ex semet ipsis\nafficiantur uel anima ex corpore uel corpus ex anima, congruentes\nrationes id faciunt, quae incommutabiliter uiuunt in\nipsa summa dei sapientia, quam nulla spatia locorum capiunt;\net cum sit ipsa incommutabilis, nihil eorum quae uel mutabiliter\nsunt deserit, quia nihil eorum nisi per ipsam creatum\nest. ut enim de pecoribus non uirgae, sed pecora nascerentur\nfecit hoc incommutabilis et inuisibilis ratio sapientiae dei, per\nquam creata sunt omnia. ut autem de uarietate uirgarum\npecorum color conceptorum aliquid duceret, fecit hoc anima\ngrauidae pecudis per oculos affecta forinsecus et interius secum\npro suo modulo formandi regulam trahens, quam de intima\npotentia sui creatoris accepit. sed quanta sit uis animae ad\nafficiendam atque mutandam materiam corporalem—cum tamen\ncreatrix corporis dici non possit, quia omnis causa mutabilis\nsensibilisque substantiae omnisque modus et numerus et pondus\neius, unde efficitur ut et sit et natura ita uel ita sit, ab\nintellegibili et incommutabili uita quae super omnia est\nexistit et peruenit usque ad extrema atque terrena — multus\nsermo est neque nunc necessarius. uerum propterea factum\nIacob de pecoribus commemorandum arbitratus sum, ut intellegeretur,\nsi homo qui uirgas illas sic posuit dici non potest\ncreator colorum in agnis et in haedis, nec ipsae matrum\n\n\n\n\nanimae, quae conceptam per oculos corporis phantasiam uarietatis\nseminibus carne conceptis quantum natura passa est\nasperserunt, multo minus dici posse ranarum serpentiumque\ncreatores angelos malos, per quos magi Pharaonis tunc illa\nfecerunt.\nDE CAVSIS ORIGINALIBVS CREATVRARVM NATVBALIVM, QVAS MVNDO CREATOR INSERVIT. EX LIBRO III DE TRINITATE T. VIIII. Sed ne de animalibus quasi diuersa ratio moueat, quod\nhabent spiritum uitae cum sensu appetendi quae secundum\nnaturam sunt uitandique contraria, etiam hoc est uidere quam\nmulti homines nouerint ex quibus herbis aut carnibus aut\nquarumque rerum quibuslibet sucis aut humoribus uel ita\npositis uel ita obrutis uel ita contritis uel ita commixtis quae\nanimalia nasci soleant; quorum se quis tam demens audeat\ndicere creatorem? quid ergo mirum si quemadmodum potest\nnosse quilibet nequissimus homo unde illi uel illi uermes\nmuscaeque nascantur, ita mali angeli pro subtilitate sui sensus\nin occultioribus elementorum seminibus norunt unde ranae\nserpentesque nascantur et haec per certas et notas temperationum\nopportunitates occultis motibus adhibendo faciunt\ncreari, non creant? sed illa homines quae solent ab hominibus\nfieri non mirantur. quod si quisquam celeritates incrementorum\nforte miratur, quod illa animantia tam cito facta sunt, attendat\nquemadmodum et ista pro modulo facultatis humanae ab\nhominibus procurentur. unde enim fit ut eadem corpora citius\nuermescant aestate quam hieme, citius in calidioribus quam\n\n\n\n\nin frigidioribus locis? sed haec ab hominibus tanto difficilius\nadhibentur, quanto desunt sensuum subtilitates et corporum\nmobilitates in membris terrenis et pigris. unde qualibuscumque\nangelis uicinas causas ab elementis contrahere quanto\nfacilius est, tanto mirabiliores in huius modi operibus eorum\nexistunt celeritates. sed non est creator nisi qui principaliter\nista format; nec quisquam hoc potest nisi ille, penes quem\nprimitus sunt omnium quae sunt mensurae, numeri et pondera;\net ipse est unus creator deus, ex cuius ineffabili potentatu\nfit etiam ut quod possent hi angeli, si permitterentur,\nideo non possint, quia non permittuntur. neque enim occurrit\nalia ratio cur non potuerint facere minutissimas muscas qui\nranas serpentesque fecerunt, nisi quia maior aderat dominatio\nprohibentis dei per spiritum sanctum; quod etiam ipsi magi\nconfessi sunt dicentes: digitus dei est hoc. quid autem\npossint per naturam nec possint per prohibitionem et quid\nper ipsius naturae suae condicionem facere non sinantur homini\nexplorare difficile est, immo uero impossibile nisi per\nillud donum dei, quod apostolus commemorat dicens: alii\ndiiudicatio spirituum. nouimus enim hominem posse\nambulare et neque hoc posse, si non permittatur; uolare autem\nnon posse, etiam si permittatur. sic et illi angeli quaedam\npossunt facere, si permittantur ab angelis potentioribus ex\nimperio dei; quaedam uero non possunt nec si ab eis permittantur,\nquia ille non permittit a quo illis est talis naturae\nmodus, qui etiam per angelos suos et illa plerumque non permittit\nquae concessit ut possint.\nDE SIMPLO SALVATORIS NOSTRI QVOD AD DVPLVM NOSTRVM CONCVRRIT ET CONGRVIT. EX LIBRO DE TRINITATE IIII . CAPITVLO m. Verum quod instat in praesentia, quantum donat deus,\nedisserendum est, quemadmodum simplum domini et saluatoris\nnostri Iesu Christi duplo nostro congruat et quodam\nmodo concinat ad salutem. nos certe, quod nemo christianus\nambigit, et anima et corpore mortui sumus: anima propter\npeccatum, corpore propter poenam peccati, ac per hoc et corpore\npropter peccatum. utrique autem rei nostrae, id est et\nanimae et corpori, medicina ex resurrectione opus erat, ut in\nmelius renouaretur quod erat in deterius commutatum. mors\nautem animae impietas est et mors corporis corruptibilitas,\nper quam fit et animae a corpore abscessus. sicut enim anima\ndeo deserente, sic corpus anima deserente moritur; unde illa\nfit insipiens, hoc exanime. resuscitatur ergo anima per paenitentiam\net in corpore adhuc mortali renouatio uitae inchoatur\na fide, qua creditur in eum qui iustificat impium, bonisque\nmoribus augetur et roboratur de die in diem, cum magis\nmagisque renouatur interior homo. corpus uero tamquam\nhomo exterior, quanto est haec uita diuturnior, magis magisque\ncorrumpitur uel aetate uel morbo uel uariis afflictionibus,\ndonec ueniat ad ultimam quae ab hominibus mors uocatur.\neius autem resurrectio differtur in finem, cum et ipsa iustificatio\nnostra perficietur ineffabiliter. tunc enim similes ei\n\n\n\n\n\n\n\n\n\n\nerimus, quoniam uidebimus eum sicuti est. nunc uero quamdiu\ncorpus quod corrumpitur adgrauat animam et uita humana\nsuper terram tota temtatio est, non iustificatur in conspectu\neius omnis uiuens in comparatione iustitiae, qua aequabimur\nangelis, et gloriae, quae reuelabitur in nobis. de morte autem\nanimae a morte corporis distinguenda quid plura commemorem,\ncum dominus in euangelica sententia utramque mortem\ncuiuis facile discernendam posuerit, ubi ait: sine mortuos\nsepelire mortuos suos? sepeliendum quippe corpus mortuum\nerat; sepultores autem eius per infidelitatem impietatis\nin anima mortuos intellegi uoluit, quales excitantur cum dicitur:\nsurge qui dormis et exsurge a mortuis, et inluminabit\nte Christus. detestatur autem quandam mortem\napostolus dicens de uidua: quae autem in deliciis agit\nuiuens mortua est. anima igitur iam pia, quae fuit impia,\npropter iustitiam fidei dicitur ex morte reuixisse atque uiuere.\ncorpus autem non tantum moriturum propter animae abscessum\nqui futurus est, sed propter tantam infirmitatem carnis\net sanguinis quodam loco in scripturis etiam mortuum dicitur\nloquente apostolo: corpus quidem, inquit, mortuum est\npropter peccatum, spiritus autem uita est propter\niustitiam. haec uita ex fide facta est, quoniam iustus ex\nfide uiuit. sed quid sequitur? si autem spiritus eius qui\nsuscitauit Iesum ex mortuis habitat in uobis, qui\nsuscitauit Iesum Christum a mortuis uiuificabit\net mortalia corpora uestra per inhabitantem spiritum\neius in uobis. huic ergo duplae morti nostrae saluator\n\n\n\n\n\n\nimpendit simplam suam et ad faciendam utramque resurrectionem\nnostram in sacramento et exemplo praeposuit et proposuit\nunam suam. neque enim fuit peccator aut impius, ut ei\ntamquam spiritu mortuo in interiore homine renouari opus\nesset et tamquam resipiscendo ad uitam iustitiae reuocari;\nsed indutus carne mortali et sola moriens, sola resurgens, ea\nsola nobis ad utrumque concinuit, cum in ea fieret interioris\nhominis sacramentum, exterioris exemplum. interioris enim\nhominis nostri sacramento data est uox illa pertinens ad mortem\nanimae nostrae significandam non solum in psalmo uerum etiam\nin cruce: deus meus, deus meus, ut quid me dereliquisti?\ncui uoci congruit apostolus dicens: scientes quia\nuetus homo noster simul crucifixus est, ut euacuetur\ncorpus peccati, ut ultra non seruiamus peccato.\ncrucifixio quippe interioris hominis paenitentiae dolores intelleguntur\net continentiae quidam salubris cruciatus, per quam\nmortem mors impietatis perimitur, in qua nos non relinquit\ndeus. et ideo per talem crucem euacuatur corpus peccati, ut\niam non exhibeamus membra nostra arma iniquitatis peccato,\nquia et interior homo si utique renouatur de die in diem,\nprofecto uetus est antequam renouetur. intus namque agitur\nquod idem apostolus dicit: exuite uos ueterem hominem\net induite nouum. quod ita consequenter exponit:\nquapropter deponentes mendacium loquimini ueritatem.\nubi autem deponitur mendacium nisi intus, ut habitet\nin monte sancto dei qui loquitur ueritatem in corde suo?\n\n\n\n\n\n\n\n\nresurrectio uero corporis domini ad sacramentum interioris\nresurrectionis nostrae pertinere ostenditur, ubi postquam\nresurrexit ait mulieri: noli me tangere; nondum enim\nascendi ad patrem meum. cui mysterio congruit apostolus\ndicens: si autem resurrexistis cum Christo, quae\nsursum sunt quaerite, ubi Christus est ad dexteram\ndei sedens; quae sursum sunt sapite. hoc est enim\nChristum non tangere nisi cum ascenderit ad patrem, non de\nChristo carnaliter sapere. iam uero ad exemplum mortis exterioris\nhominis nostri dominicae carnis mors pertinet, quia\nper talem passionem maxime hortatus est seruos suos, ut non\ntimeant eos qui corpus occidunt, animam autem non possunt\noccidere. propter quod dicit apostolus: ut suppleam quae\ndesunt pressurarum Christi in carne mea. et ad\nexemplum resurrectionis exterioris hominis nostri pertinere\ninuenitur resurrectio corporis domini, quia discipulis ait:\npalpate et uidete, quia spiritus ossa et carnem\nnon habet, sicut me uidetis habere. et unus ex discipulis\netiam cicatrices eius contrectans exclamauit dicens:\ndominus meus et deus meus! et cum illius carnis tota\nintegritas appareret, demonstratum est in eo quod suos exhortans\ndixerat: capillus capitis uestri non peribit.\nunde enim primo: noli me tangere; nondum enim\nascendi ad patrem meum? et unde antequam ascendat\nad patrem a discipulis tangitur, nisi quia illic insinuabatur\ninterioris hominis sacramentum, hic praebebatur exterioris\nexemplum ? anne forte quisquam ita est absurdus atque auersus\na uero, ut audeat dicere a uiris eum tactum antequam\nascenderet, a mulieribus autem cum ascendisset? propter hoc\n\n\n\n\n\n\nexemplum futurae nostrae resurrectionis in corpore, quod praecessit\nin domino, dicit apostolus: initium Christus,\ndeinde qui sunt Christi. de corporis enim resurrectione\nillo loco agebatur, propter quam etiam dicit: transfigurabit\ncorpus humilitatis nostrae conforme corpori gloriae\nsuae. una ergo mors nostri saluatoris duabus mortibus\nnostris saluti fuit et una eius resurrectio duas nobis resurrectiones\npraestitit, cum corpus eius in utraque re, id est et\nin morte et in resurrectione, et sacramento interioris hominis\nnostri et exemplo exterioris medicinali quadam conuenientia\nministratum est.\nDE MEDIATORE AD MORTEM DIABOLO ET MEDIATORE AD VITAM CHRISTO IESV. EX EODEM LIBRO IIII T. X. Deinde id ipsum quod mediator est, per quem reconciliamur\ndeo, sic indicat: ego, inquit, in eis et tu in me, ut sint\nconsummati in unum. haec est uera pax et cum creatore\nnostro nobis firma conexio purgatis et reconciliatis per mediatorem\nuitae, sicut maculati et alienati ab eo recesseramus per\nmediatorem mortis. sicut enim diabolus superbus hominem\nsuperbientem perduxit ad mortem, ita Christus humilis hominem\noboedientem reduxit ad uitam; quia sicut ille elatus\ncecidit et deiecit consentientem, sic iste humiliatus surrexit\net erexit credentem. quia enim non peruenerat diabolus quo\nipse perduxerat — mortem quippe spiritus in impietate gestabat,\nsed mortem carnis non subierat, quia nec indumentum susceperat\n— magnus homini uidebatur princeps in legionibus daemonum,\nper quos fallaciarum regnum exercet, sic hominem\n\n\n\n\n\n\nper elationis typhum potentiae quam iustitiae cupidiorem\naut per falsam philosophiam magis inflans aut per sacra\nsacrilega inretiens, in quibus etiam magicae fallaciae curiosiores\nsuperbioresque animas deceptas inlusasque praecipitans\nsubditum tenet, pollicens etiam purgationem animae per eas\nquas τελεὰς appellant, transfigurando se in angelum lucis per\nmultiformem machinationem in signis et prodigiis mendacii.\nDE FACILITATE LVDIFICATIONVM, QVIBVS HOMINES IMMVNDI SPIRITVS FALLVNT. EX EODEM LIBRO ITII T. XI. Facile est enim spiritibus nequissimis per aeria corpora:\nfacere multa quae mirentur animae terrenis corporibus adgrauatae\netiam melioris affectus. si enim corpora ipsa terrena\nnonnullis artibus et exercitationibus modificata in spectaculis\ntheatricis tanta miracula hominibus exhibent, ut hi qui numquam\ntalia uiderunt narrata uix credant, quid magnum est\ndiabolo et angelis eius de corporeis elementis per aeria corpora\nfacere quae caro miretur aut etiam occultis inspirationibus\nad inludendos humanos sensus phantasmata imaginum\nmachinari, quibus uigilantes dormientesque decipiat uel furentes\nexagitet? sed sicut fieri potest ut homo uita ac moribus melior:\nspectet nequissimos homines uel in fune ambulantes uel multimodis\nmotibus corporum multa incredibilia facientes nec ullo\nmodo tale aliquid facere concupiscat nec eos propterea sibi\n\n\n\n\n\n+\npraeponendos existimet: sic anima fidelis et pia non solum si\nuideat uerum etiam si propter fragilitatem carnis exhorreat\nmiracula daemonum, non ideo tamen aut non se posse talia\ndolebit aut ob hoc illos meliores esse iudicabit, cum sint\npraesertim in societate sanctorum qui per uirtutem dei, cui\ncuncta subiecta sunt, et minime fallacia et multo maiora\nfecerunt, siue homines siue angeli boni.\n.\nDE FALSIS ET DECEPTORIIS PVRGATIONIBVS. EX EODEM LIBRO IIII T. XII. Nequaquam igitur per sacrilegas similitudines et impias\ncuriositates et magicas consecrationes animae purgantur et\nreconciliantur deo, quia falsus mediator non traicit ad superiora,\nsed potius obsidens intercludit uiam per affectus, quos tanto\nmaligniores quanto superbiores suae societati inspirat, qui non\npossunt ad euolandum pinnas nutrire uirtutum, sed potius ad\ndemergendum pondera exaggerare uitiorum, tanto grauius\nanima ruitura, quanto sibi uidetur erecta sublimius.\nDE HIS QVI SIBI PVRGATIONEM DE VIRTVTE PROPRIA POLLI- CENTVR. EX EODEM LIBRO IIII T. XV. Sunt autem qui se putant ad contemplandum deum et\ninhaerendum deo uirtute propria posse purgari; quos ipsa\nsuperbia maxime maculat. nullum enim uitium est, cui magis\ndiuina lege resistitur et in quod magis accipiat dominandi ius\nille superbissimus spiritus, ad ima mediator, ad summa\n\n\n\n\ninterclusor, nisi occulte insidians alia uia deuitetur aut per populum\ndeficientem, quod interpretatur Amalech, aperte saeuiens\net ad terram repromissionis repugnando transitum negans per\ncrucem domini, quae Moysi manibus extentis est praefigurata,\nsuperetur. hinc enim sibi purgationem isti uirtute propria\npollicentur, quia nonnulli eorum potuerunt aciem mentis ultra\nomnem creaturam transmittere et lucem incommutabilis ueritatis\nquantulacumque ex parte contingere, quod christianos\nmultos ex fide interim sola uiuentes nondum potuisse derident.\nsed quid prodest superbienti et ob hoc erubescenti lignum\nascendere, de longinquo prospicere patriam transmarinam ?\naut quid obest humili de tanto interuallo non eam uidere in\nillo ligno, ad eam uenienti, quo dedignatur ille portari?\nQVOD TESTIMONIA QVAEDAM VENTVRVM CHRISTVM PRAENVN- TIAVERINT, QVAEDAM VENISSE TESTATA SINT. EX EODEM LIBRO T. XVIIII. Ecce ad quod missus est filius dei, immo uero ecce quod\nest missum esse filium dei. quaecumque propter faciendam\nfidem, qua mundaremur, ad contemplandam ueritatem in rebus\nortis ab aeternitate prolatis et ad aeternitatem relatis temporaliter\ngesta sunt, aut testimonia missionis huius fuerunt aut\nipsa missio filii dei. at testimonia quaedam uenturum praenuntiauerunt,\nquaedam uenisse testata sunt. factum quippe\ncreaturam per quem facta est omnis creatura, omnem creaturam\ntestem habere oportebat. nisi enim multis missis\npraedicaretur unus, non multis dimissis teneretur unus. et\n\n\n\n\nnisi talia essent testimonia, quae paruis magna uiderentur,\nnon crederetur, ut magnos faceret magnus qui ad paruos\nmissus est paruus. incomparabiliter enim maiora filii dei facta\nsunt caelum et terra et omnia quae in eis sunt, quia omnia\nper ipsum facta sunt, quam signa atque portenta, quae in eius\ntestimonium proruperunt.\nITEM DE EODEM MEDIATORIS SACRAMENTO. EX LIBRO DE CONSENSV EVANGELISTARVM PRIMO. Quapropter cum sit ipse Christus sapientia dei, per quam\ncreata sunt omnia, cumque nullae mentes rationabiles siue\nangelorum siue hominum nisi participatione ipsius sapientes\nfiant, cui per spiritum sanctum, per quem caritas in cordibus\nnostris diffunditur, inhaeremus, quae trinitas unus deus est:\nconsultum est diuina prouidentia mortalibus, quorum temporalis\nuita in rebus orientibus et occidentibus occupata tenebatur,\nut eadem ipsa dei sapientia ad unitatem personae suae\nhomine adsumto, in quo temporaliter nasceretur, uiueret,\nmoreretur, resurgeret, congrua saluti nostrae dicendo et faciendo,\npatiendo et sustinendo fieret et deorsum hominibus exemplum\nredeundi, qui sursum est angelis exemplum manendi. nisi\nenim in animae rationalis natura temporaliter aliquid oriretur,\nid est inciperet esse quod non erat, numquam ex uita pessima\net stulta ad sapientem atque optimam perueniret. ac per hoc\ncum rebus aeternis contemplantium ueritas perfruatur, rebus\nautem ortis fides credentium debeatur, purgatur homo per\nrerum temporalium fidem, ut aeternarum percipiat ueritatem.\nnam et quidam eorum nobilissimus philosophus Plato in eo\n\n\n\n\nlibro, quem Timaeum uocant, sic ait: quantum ad id quod\nortum est aeternitas ualet, tantum ad fidem ueritas. duo illa\nsursum sunt, aeternitas et ueritas; duo ista deorsum, quod\nortum est et fides. ut ergo ab imis ad summa reuocemur\natque id quod ortum est recipiat aeternitatem, per fidem\nueniendum est ad ueritatem. et quia omnia quae in contrarium\npergunt per aliquid medium reducuntur et ab\naeterna iustitia temporalis iniquitas nos alienabat, opus ergo\nerat media iustitia temporali, quae medietas temporalis esset\nde imis, iusta de summis, atque ita se nec abrumpens a summis\net contemperans imis ima redderet summis. ideo Christus\nmediator dei et hominum dictus est inter deum immortalem\net hominem mortalem deus et homo, reconcilians\nhominem deo, manens id quod erat, factus quod non erat.\nipse est nobis fides in rebus ortis qui est ueritas in aeternis.\nhoc magnum et inenarrabile sacramentum, hoc regnum et\nsacerdotium antiquis per prophetiam reuelabatur, posteris\neorum per euangelium praedicatur. oportebat enim ut aliquando\nin omnibus gentibus redderetur quod diu per unam gentem\npromittebatur. proinde qui prophetas ante descensionem suam\npraemisit, ipse et apostolos post ascensionem suam misit.\nQVID PLATO POSSET, 81 VIVENS INTERROGARETVR, DE CHRISTIANA RELIGIONE RESPONDERE. EX LIBRO DE VERA RELIGIONE. Fidentissime dixerim pace horum omnium, qui eorum libros\nperuicaciter diligunt, christianis temporibus quaenam religio\npotissimum tenenda sit et quae ad ueritatem ac beatitudinem\n\n\n\n\n\n\nuia non esse dubitandum. si enim Plato ipse uiueret et me\ninterrogantem non aspernaretur, uel potius si quis eius discipulus\neo ipso tempore quo uiuebat, cum sibi ab illo persuaderetur\nnon corporeis oculis, sed pura mente ueritatem uideri;\ncui quaecumque anima inhaesisset, eam beatam fieri atque\nperfectam; ad quam percipiendam nihil magis impedire quam\nuitam libidinibus deditam et falsas imagines rerum sensibilium,\nquae nobis ab hoc sensibili mundo per corpus impressae uarias\nopiniones erroresque generarent; quam ob rem sanandum esse\nanimum ad intuendam incommutabilem rerum formam et\neodem modo semper se habentem atque undique sui similem\npulchritudinem, nec distentam locis nec tempore uariatam,\nsed unum atque idem omni ex parte seruantem, quam non\ncrederent esse homines, cum ipsa uere summeque sit; cetera\nnasci, occidere, fluere, labi, et tamen in quantum sunt ab\nillo aeterno deo per eius ueritatem fabricata constare; in\nquibus animae tantum rationali et intellectuali datum, ut eius\naeternitatis contemplatione perfruatur atque afficiatur ex ea\naeternamque uitam possit mereri; sed dum nascentium atque\ntranseuntium rerum amore ac dolore sauciatur et dedita consuetudini\nhuius uitae atque sensibus corporis inanibus uanescit\nimaginibus, inridet eos qui dicunt esse aliquid quod neque\nistis uideatur oculis nec ullo phantasmate cogitetur, sed mente\nsola et intellegentia cerni queat; cum haec ergo sibi a magistro\npersuaderentur, si ex eo quaereret ille discipulus, utrum,\nsi quisquam exsisteret uir magnus atque diuinus, qui talia populis\npersuaderet credenda saltem, si uere percipere non ualerent,\nui, si qui possent percipere, non prauis opinionibus\n\n\n\n\nmultitudinis implicati uulgaribus obruerentur erroribus, eum diuinis\nhonoribus dignum iudicaret: responderet, credo, ille non posse\nhoc ab homine fieri nisi quem forte ipsa dei uirtus atque\nsapientia ab ipsa rerum natura exceptum nec hominum magisterio,\nsed intima inluminatione ab incunabulis inlustratum\ntanta honestaret gratia, tanta firmitate roboraret, tanta denique\nmaiestate subueheret, ut omnia contemnendo quae praui homines\ncupiunt et omnia perpetiendo quae horrescunt ei\nomnia faciendo quae mirantur genus humanum ad tam\nsalubrem fidem summo amore atque auctoritate conuerteret\nde honoribus uero eius frustra se consuli, cum facile possi\nexistimari quanti honores debeantur sapientiae dei, qua\ngestante ille et gubernante pro uera salute generis human\nmagnum aliquid proprium et quod supra homines esset mere\nretur. quae si facta sunt, si litteris monumentisque cele\nbrantur, si ab una regione terrarum, in qua sola unus cole\nbatur deus et ubi talem nasci oportebat, per totum orben\nterrarum missi electi uiri uirtutibus atque sermonibus diuin\namoris incendia concitarunt; si confirmata saluberrima disci\nplina inluminatas terras posteris reliquerunt; et ne de prae\nteritis loquar, quae licet cuique non credere, si hodie pe\ngentes populosque praedicatur: in principio erat uerbum\net uerbum erat apud deum et deus erat uerbum\nhoc erat in principio apud deum; omnia per ipsum\nfacta sunt et sine ipso factum est nihil; si ad ho\npercipiendum, diligendum, perfruendum, ut anima sanetur e\ntantae luci hauriendae mentis acies conualescat, dicitur auaris\nnolite uobis condere thesauros in terra, ubi tine\n\n\n\n\n\n\net rubigo exterminat et ubi fures effodiunt et furantur;\nsed thesaurizate uobis thesauros in caelo,\nubi neque tinea neque rubigo exterminat neque\nfures effodiunt; ubi enim est thesaurus tuus, ibi\nest et cor tuum; dicitur luxuriosis: qui seminat in\ncarne de carne metet corruptionem; qui seminat\nin spiritu de spiritu metet uitam aeternam; dicitur\nsuperbis: qui se exaltat humiliabitur, et qui se\nhumiliat exaltabitur; dicitur iracundis: accepisti\nalapam, para et alteram maxillam; dicitur discordiosis:\ndiligite inimicos uestros; dicitur superstitiosis: regnum\ndei intra uos est; dicitur curiosis: nolite quaerere\nquae uidentur, sed quae non uidentur; quae\nenim uidentur temporalia sunt; quae autem non\nuidentur aeterna sunt; postremo dicitur omnibus: nolite\ndiligere mundum; quoniam ea quae in mundo\nsunt concupiscentia carnis est et concupiscentia\noculorum et ambitio saeculi; si haec per totum orbem\niam populis leguntur et cum ueneratione libentissime audiuntur;\nsi post tantum sanguinem, tantos ignes, tot cruces\nmartyrum tanto fertilius et uberius usque ad barbaras nationes\necclesiae pullularunt; si tot iuuenum et uirginum milia contemnentium\nnuptias casteque uiuentium iam nemo miratur;\nquod cum fecisset Plato, usque adeo peruersam temporum\nsuorum timuit opinionem, ut perhibeatur sacrificasse naturae,\ntamquam peccatum illud aboleretur; si haec sic accipiuntur,\nut quomodo antea talia disputare, sic nunc contra disputare\nmonstruosum sit; si tali pollicitationi atque sponsioni per\n\n\n\n\n\n\nomnes terrarum partes, quas homines incolunt, sacra christiana\ntraduntur; si haec cotidie leguntur in ecclesiis et a sacerdotibus\nexponuntur; si tundunt pectora qui haec implere\nconantur; si tam innumerabiles aggrediuntur hanc uiam, ut\ndesertis diuitiis et honoribus huius mundi ex omni hominum\ngenere uni deo summo totam uitam dicare uolentium desertae\nquondam insulae ac multarum terrarum solitudo compleatur;\nsi denique per urbes atque oppida, castella, uicos, agros etiam\nuillasque priuatas in tantum aperte suadetur et appetitur a\nterrenis auersio et in unum deum uerumque conuersio, ut\ncotidie per uniuersum orbem humanum genus una paene uoce\nrespondeat sursum cor habere se ad dominum: quid adhuc\noscitamus crapulam hesternam et in mortuis pecudibus diuina\neloquia perscrutamur? si quando autem ad disputationem\nuenitur, Platonico nomine ora crepitantia quam pectus uero\nplenum magis habere gestimus?\n\nQui ergo sensibilem istum mundum contemnere et animam\nuirtute purgandam summo deo subicere atque subiungere\nuanum aut malum putant, alia ratione refellendi sunt, si\ntamen cum his dignum est disputare. qui autem bonum\net appetendum fatentur, cognoscant deum et cedant deo, per\nquem populis iam omnibus haec credenda persuasa sunt.\nquod utique ab ipsis fieret, si tantum ualerent; aut si non\nfieret, crimen inuidentiae uitare non possent. ergo cedant\nei a quo factum est nec curiositate aut inani iactantia impediantur,\nquominus agnoscant quid intersit inter paucorum\ntimidas coniecturas et manifestam salutem correctionemque\npopulorum. illi enim si reuiuescerent, quorum isti nominibus\n\n\n\n\ngloriantur, et inuenirent refertas ecclesias, templa deserta, a\ncupiditate bonorum temporalium atque fluentium ad spem\nuitae aeternae et bona spiritalia et intellegibilia uocari et\ncurrere humanum genus, dicerent fortasse, si tales essent\nquales fuisse memorantur: haec sunt quae nos persuadere\npopulis non ausi sumus et eorum potius consuetudini cessimus,\nquam illos in nostram fidem uoluntatemque traduximus. ita\nsi hanc uitam illi uiri nobiscum rursus agere potuissent,\nuiderent profecto cuius auctoritate facilius consuleretur hominibus\net paucis mutatis uerbis atque sententiis christiani\nfierent, sicut plerique recentiorum nostrorum temporum Platonici\nfecerunt; aut si hoc non faterentur nec facerent in\nsuperbia et inuidia remanentes, nescio utrum possent ad ea ipsa\nquae appetenda et desideranda esse dixerant cum istis sordibus\nuiscoque reuolare. nam tertio uitio curiositatis in percontandis\ndaemonibus, quo isti maxime cum quibus nunc agitur pagani\na christiana salute reuocantur, quia nimis puerile est, nescio\nutrum tales illi praepedirentur uiri.\n\nSed quoquo modo se habeat philosophorum iactantia, illud\ncuiuis intellegere facile est, religionem ab eis non esse quaerendam\nqui eadem sacra suscipiebant cum populis et de suorum\ndeorum natura ac summo bono diuersas contrariasque sententias\nin scholis suis eadem teste multitudine personabant. quod si\nhoc unum tantum uitium christiana disciplina sanatum uideremus,\nineffabili laude praedicandam esse neminem negare oporteret.\nhaereses namque tam innumerabiles a regula\n\n\n\n\nchristianitatis auersae testes sunt non admitti ad communicanda sacramenta\neos qui de patre deo et sapientia eius et munere diuino\naliter sentiunt et hominibus persuadere conantur quam ueritas\npostulat. sic enim creditur et docetur, quod est humanae salutis\ncaput, non aliam esse philosophiam, id est sapientiae studium,\net aliam religionem, cum hi quorum doctrinam non approbamus\nnec sacramenta nobiscum communicant. quod in illis minus\nmirandum est qui eorum quoque sacramentorum ritu dispares\nesse uoluerunt; sicut nescio qui Serpentini qui appellantur,\nsicut Manichaei, sicut alii nonnulli. sed in illis magis animaduertendum\nhoc magisque praedicandum, qui paria sacramenta\ncelebrantes, tamen quia sententia dispares sunt et errores suos\nanimosius defendere quam cautius corrigere maluerunt, exclusi\na catholica communione et a participatione quamuis parium\nsacramentorum propria uocabula propriosque conuentus non in\nsermone tantum sed etiam in superstitione meruerunt, ut\nPhotiniani et Ariani multique praeterea; nam de his qui\nschismata fecerunt alia quaestio est. posset enim eos area\ndominica usque ad tempus ultimae uentilationis uelut paleas\nsustinere, nisi uento superbiae nimia leuitate cessissent et sese\na nobis ultro separassent. Iudaei uero quamuis uni omnipotenti\ndeo supplicent, sola tamen temporalia et uisibilia bona\nde illo exspectantes rudimenta noui populi ab humilitate surgentia\nin ipsis suis scripturis nimia securitate noluerunt aduertere\natque ita in uetere homine remanserunt. quae cum\nita sint, neque in confusione paganorum neque in purgamentis\nhaereticorum neque in languore schismaticorum neque in\ncaecitate Iudaeorum quaerenda religio est, sed apud eos solos\n\n\n\n\n\n\nqui christiani catholici uel orthodoxi nominantur, id est\nintegritatis custodes et recta sectantes.\n\nHaec enim ecclesia catholica per totum orbem ualide lateque\ndiffusa omnibus errantibus utitur ad prouectus suos et ad eorum\ncorrectionem, cum euigilare uoluerint. utitur enim gentilibus ad\nmateriam operationis suae, haereticis ad probationem doctrinae\nsuae, schismaticis ad documentum stabilitatis suae, Iudaeis ad\ncomparationem pulchritudinis suae. alios ergo inuitat, alios excludit,\nalios relinquit, alios antecedit; omnibus tamen gratiae\ndei participandae dat potestatem, siue illi formandi sint adhuc\nsiue reformandi siue recolligendi siue admittendi. carnales\nautem suos, id est uiuentes aut sentientes carnaliter, tamquam\npaleas tolerat, quibus in area frumenta tutiora sunt, donec\ntalibus tegminibus exuantur.\nQVAM CONGRVE HOMINIBVS SAPIENTIA DEI CHRISTVS HVMANITATE SVBVENERIT. ITEM EX EODEM LIBRO DE VERA RELIGIONE. Nullo modo beneficientius consuluit generi humano, quam\ncam ipsa dei sapientia, id est unicus filius consubstantialis\npatri et coaeternus, totum hominem suscipere dignatus est et\nuerbum caro factum est et habitauit in nobis. ita enim\ndemonstrauit carnalibus et non ualentibus intueri mente ueritatem\ncorporeisque sensibus deditis quam excelsum locum\ninter creaturas habeat humana natura, quod non solum uisibiliter\n— nam id poterat et in aliquo aetherio corpore ad\nnostrorum aspectuum tolerantiam temperato — sed hominibus\n\n\n\n\n\n\n\n\n\n\nin uero homine apparuit. ipsa enim natura suscipienda erat\nquae liberanda. et ne quis forte sexus a suo creatore se\ncontemtum putaret, uirum suscepit, natus ex femina est.\nnihil egit ui, sed omnia suadendo et monendo, [licet ementes\net uendentes flagellando eiecerit e templo. sed quid hoc aut\nquantum est, quamuis et daemones nolentes ab hominibus non\nsermone suasionis, sed ui potestatis eiecerit?] uetere quippe\nseruitute transacta tempus libertatis inluxerat et opportune\niam homini suadebatur atque salubriter quam libero esset\ncreatus arbitrio. miraculis conciliauit fidem deo, qui erat,\npassione homini, quem gerebat. itaque loquens ad turbas ut\ndeus nuntiatam sibi matrem negauit; et tamen, ut euangelium\nloquitur, puer parentibus subditus erat; doctrina enim deus\napparebat, aetatibus homo. item aquam in uinum conuersurus\nut deus dicit: recede a me, mulier; mihi et tibi quid\nest? nondum uenit hora mea. cum autem uenisset hora,\nqua ut homo moreretur, de cruce cognitam matrem commendauit\ndiscipulo, quem prae ceteris diligebat. satellites uoluptatum\ndiuitias perniciose populi appetebant: pauper esse\nuoluit; honoribus et imperiis inhiabant: rex fieri noluit; carnales\nfilios magnum bonum putabant: tale coniugium prolemque\ncontemsit; contumelias superbissime horrebant: omne\ngenus contumeliarum sustinuit; iniurias intolerabiles esse\narbitrabantur: quae maior iniuria quam iustum innocentemque\ndamnari? dolores cOrporis execrabantur: flagellatus atque\ncruciatus est; mori metuebant: morte multatus est; ignominiosissimum\nmortis genus crucem putabant: crucifixus est;\n\n\n\n\n\n\nomnia quae habere cupientes non recte uiuebamus carendo\nuilefecit; omnia quae uitare cupientes ab studio deuiabamus\n(ueritatis) perpetiendo deiecit. non enim ullum peccatum\ncommitti potest nisi dum appetuntur ea quae ille contemsit\naut fugiuntur quae ille sustinuit. tota itaque uita eius in\nterris per hominem, quem suscipere dignatus est, disciplina\nmorum fuit. resurrectio uero eius a mortuis nihil hominis\nperire naturae, cum omnia salua sunt deo, satis indicauit, et\nquemadmodum cuncta seruiant creatori suo siue ad uindictam\npeccatorum siue ad hominis liberationem quamque facile corpus\nanimae seruiat, cum ipsa subicitur deo. quibus perfectis\nnon solum nulla substantia malum est, quod fieri numquam\npotest, sed etiam nullo malo afficitur, quod fieri per peccatum\net uindictam potuit. et haec est disciplina naturalis christianis\nminus intellegentibus plena fide digna, intellegentibus autem\nomni errore purgata.\n\nIam uero ipse totius doctrinae modus partim apertissimus\npartim similitudinibus in dictis, in factis, in sacramentis\nad omnem animae instructionem exercitationemque accommodatus\nquid aliud quam rationalis disciplinae regulam impleuit?\nnam et mysteriorum expositio ad ea dirigitur quae\napertissime dicta sunt; et si ea tantum essent quae facillime\nintelleguntur, nec studiose quaereretur nec suauiter\ninueniretur ueritas. neque si essent in scripturis sacramenta\net in sacramentis non essent signacula ueritatis, satis cum\ncognitione actio conueniret. nunc uero quoniam pietas timore\ninchoatur, caritate perficitur, populus timore constrictus\n\n\n\n\n\n\ntempore seruitutis in uetere lege multis sacramentis onerabatur.\nhoc enim utile talibus erat ad desiderandam gratiam dei, quae\nper prophetas uentura canebatur. quae ubi uenit ab ipsa dei\nsapientia homine assumto et in libertatem uocati sumus,\npauca sacramenta saluberrima constituta sunt, quae societatem\nchristiani populi, hoc est sub uno deo liberae multitudinis\ncontinerent. multa uero quae populo Hebraeo, hoc est sub\neodem uno deo compeditae multitudini imposita erant, ab\nactione remota sunt, in fide atque interpretatione manserunt;\nita nec seruiliter alligant, sed exercent liberaliter animum.\nARGVIT VOLVPTVOSOS, CVRIOSOS, SVPERBOS. EX EODEM LIBRO DE VERA RELIGIONE. Nego esse quemquam istorum qui nihil colendum existimant,\nqui non aut carnalibus gaudiis subditus sit aut potentiam\nuanam foueat aut aliquo spectaculo delectatus insaniat. ita\nnescientes diligunt temporalia, ut inde beatitudinem expectent.\nhis autem rebus, quibus quisque beatus uult effici, seruiat\nnecesse est, uelit nolit; nam quocumque duxerint sequitur, et\nquisquis ea uisus fuerit auferre posse metuitur. possunt autem\nauferri ista et scintilla ignis et aliqua parua bestiola; postremo,\nut omittam innumerabiles aduersitates, tempus ipsum auferat\nnecesse est omnia transeuntia. itaque cum omnia temporalia\nmundus iste concludit, omnibus mundi partibus seruiunt qu?:\npropterea putant nihil colendum esse ne seruiant. uerum\ntamen quamquam in hac rerum extremitate miseri iaceant\nut uitia sua sibi dominari patiantur uel libidine uel superbia\n\n\n\n\nuel curiositate damnati uel duobus horum uel omnibus: quamdiu\nsunt in hoc stadio uitae humanae, licet eis congredi et\nuincere, si prius credant quod intellegere nondum ualent et\nnon diligant mundum; quoniam omne quod in mundo\nest, sicut diuinitus dictum est, concupiscentia carnis\nest et concupiscentia oculorum et ambitio saeculi.\nhoc modo tria illa sunt notata; nam concupiscentia carnis\nuoluptatis infimae amatores significat, concupiscentia oculorum\ncuriosos, ambitio saeculi superbos. triplex etiam temtatio in\nhomine, quem ueritas ipsa suscepit, cauenda monstrata est.\ndic, inquit temtator, lapidibus istis ut panes fiant. at\nille unus et solus magister: non in pane solo uiuit homo,\nsed in omni uerbo dei. ita enim domitam docuit esse\noportere cupiditatem uoluptatis, ut nec fami cedendum sit.\nsed forte dominationis temporalis fastu decipi poterat qui\ncarnis uoluptate non potuit; omnia ergo mundi regna monstrata\nsunt ot dictum est: omnia tibi dabo, si prostratus\nadoraueris me. cui responsum est: dominum deum\ntuum adorabis et illi soli seruies. ita calcata superbia\nest. subiecta est autem extrema etiam curiositatis inlecebra;\nnon enim ut se de fastigio templi praecipitaret urgebat nisi\ncausa tantum aliquid experiendi. sed neque hic uictus est. et\nideo sic respondit, ut intellegeremus non opus esse ad cognoscendum\ndeum temtationibus uisibiliter diuina explorare\nmolientibus: non temtabis, inquit, dominum deum\ntuum. quam ob rem quisquis intus dei uerbo pascitur, non\nquaerit in ista heremo uoluptatem; qui uni deo tantum sub-\niectus est, non quaerit in monte, id est in terrena elatione\n\n\n\n\n\n\niactantiam; quisquis aeterno spectaculo incommutabilis ueritatis\nadhaerescit, non per fastigium huius corporis, id est per\noculos praecipitatur, ut temporalia et inferiora cognoscat.\nQVOD MELIVS SIT AB HOMINE QVAM A VITIO VINCI. EX EODEM LIBRO DE VERA RELIGIONE. Nos in terra laboramus et cum magno dedecore superamur\nab omnibus quae nos commouere ac perturbare potuerint.\nitaque nolumus ab hominibus uinci et iram non possumus\nuinoere. qua turpitudine quid execrabilius dici potest? fatemur\nhominem hoc esse quod nos sumus, qui tametsi habeat\nuitia non est tamen ipse uitium. quanto igitur honestius\nhomo nos uincit quam uitium? quis autem dubitet immane\nuitium esse inuidentiam? qua necesse est torqueatur et subiciatur\nqui non uult in rebus temporalibus uinci. melius est\nergo ut homo nos uincat quam inuidentia uel quodlibet aliud\nuitium.\n\nSed nec ab homine uinci potest qui uitia sua uicerit.\nnon enim uincitur nisi cui eripitur ab aduersario quod amat.\nqui ergo id amat solum quod amanti eripi non potest, ille\nindubitanter inuictus est nec ulla cruciatur inuidia. id enim\ndiligit ad quod diligendum et percipiendum quanto plures\nuenerint, tanto eis uberius gratulatur. diligit enim deum ex\ntoto corde et ex tota anima et ex tota mente; et diligit\nproximum tamquam se ipsum. non illi ergo inuidet ut sit\nquod ipse est; immo adiuuat etiam quantum potest. nec potest\namittere proximum, quem diligit tamquam se ipsum, quia\nneque in se ipso ea diligit quae oculis subiacent aut ullis\naliis corporis sensibus; ergo apud se ipsum habet quem diligit\n\n\n\n\ntamquam se ipsum. ea est autem regula dilectionis, ut quae\nsibi uult bona prouenire et illi uelit, quae accidere sibi mala\nnon uult et illi nolit. hanc uoluntatem erga omnes homines\nseruat; nam erga neminem operandum est malum et dilectio\nproximi malum non operatur. diligamus ergo, ut praeceptum\nest, etiam inimicos nostros, si uere inuicti esse uolumus.\nnon enim per se ipsum quisquam hominum inuictus\nest, sed per illam incommutabilem legem, cui quicumque seruiunt\nsoli sunt liberi; sic enim eis quod diligunt auferri non\npotest; quae res una inuictos facit et perfectos uiros. nam si\nuel ipsum hominem homo dilexerit non tamquam se ipsum,\nsed tamquam iumentum aut balneas aut auiculam pictam uel\ngarrulam, id est ut ex eo aliquid temporalis uoluptatis aut\ncommodi capiat, seruiat necesse est non homini, sed, quod est\nturpius, tam foedo et detestabili uitio, quo non amat hominem\nsicut homo amandus est. quo uitio dominante usque ad extremam\nuitam uel potius mortem perducitur. sed ne sic quidem\nab homine homo diligendus est, ut diliguntur carnales\nfratres uel filii uel coniuges uel quique cognati aut affines\naut ciues; nam et ista dilectio temporalis est. itaque ad\npristinam perfectamque naturam nos ipsa ueritas uocans praecipit\nut carnali consuetudini resistamus, docens neminem\naptum esse regno dei qui non istas carnales necessitudines\noderit. neque hoc cuiquam inhumanum uideri debet. magis\nenim est inhumanum non amare in homine quod homo est,\nsed amare quod filius est; hoc est enim non in eo amare\n\n\n\n\n\n\nillud quod ad deum pertinet, sed amare illud quod ad se\npertinet. quid ergo mirum, si ad regnum non peruenit qui\nnon communem, sed priuatam rem diligit? immo utrumque,\n. ait quispiam; immo illud unum, dicit deus. dicit enim\nuerissime ueritas: nemo potest duobus dominis seruire;\nnemo enim potest perfecte diligere quo uocamur, nisi\noderit unde reuocamur. uocamur autem ad perfectam naturam.\nhumanam, qualem ante peccatum nostrum deus fecit; reuocamur\nautem ab eius dilectione, quam peccando meruimus.\nquare oderimus oportet, unde ut liberemur optamus. oderimus\nergo temporales necessitudines, si aeternitatis caritate flagramus.\ndiligat homo proximum tamquam se ipsum. certe enim\nsibi ipse nemo est pater aut filius aut affinis aut aliquid\nhuius modi, sed tantum homo. qui ergo diligit aliquem tamquam\nse ipsum, hoc in eo debet diligere quod sibi ipse est.\ncorpora uero non sunt quod nos sumus; non ergo in homine\ncorpus est expetendum aut desiderandum. ualet ad hoc etiam\nquod praeceptum est: ne concupiscas rem proximi tui.\nquapropter quisquis in proximo aliud diligit quam sibi ipse\nest, non eum diligit tamquam se ipsum. ipsa igitur natura\nhumana sine carnali condicione diligenda est, siue sit perficienda\nsiue perfecta. omnes sub uno deo patre cognati sunt\nqui eum diligunt et faciunt uoluntatem ipsius, et inuicem\nsibi sunt et patres, cum sibi consulunt, et filii, cum sibi\nobtemperant, et fratres maxime, quia eos unus pater testamento\nsuo ad unam hereditatem uocat.\n\nQuapropter cur iste non sit inuictus hominem diligendo, cum\nin eo nihil praeter hominem diligat, id est creaturam dei ad\neius imaginem factam, nec ei possit deesse perfecta natura,\n\n\n\n\n\n\nquam diligit, cum ipse perfectus est? sicut enim uerbi gratia,\nsi quisquam diligat bene cantantem, non hunc aut illum, sed\ntantum bene cantantem quemlibet, cum sit cantator ipse perfectus,\nita uult omnes tales esse, ut tamen non ei desit quod\ndiligit, quia ipse bene cantat. nam si cuiquam inuidet bene cantanti,\nnon iam illud diligit, sed laudem aut aliquid aliud quo\nbene cantando uult peruenire, et potest ei minui uel auferri, si\net alius bene oantauerit. qui ergo inuidet bene cantanti, non\namat bene cantantem; sed rursus qui eo indiget, non cantat bene.\nquod multo accommodatius de bene uiuente dici potest, quia et\ninuidere nulli potest; quo enim perueniunt bene uiuentes,\ntantundem est omnibus nec minus fit, cum plures habuerint.\net potest esse tempus, quo bonus cantator cantare non decenter\nqueat et indigeat uoce alterius, qua sibi exhibeatur quod diligit;\ntamquam si alicubi conuiuetur ubi eum cantare turpe\nsit, sed deceat audire cantantem. bene uiuere autem semper\ndecet. quare quisquis hoc diligit et facit, non solum non inuidet\nimitantibus, sed eis se praebet libentissime atque humanissime,\nquantum potest; nec eis tamen indiget. nam quod\nin illis diligit, in se ipso habet totum atque perfectum. ita\ncum diligat proximum tamquam se ipsum, non inuidet ei,\nquia nec sibi ipsi; praestat ei quod potest, quia et sibi ipsi;\nnon eo indiget, quia nec se ipso; tantum deo indiget, cui\nadhaerendo beatus est. nemo autem illi eripit deum. ille ergo\nuerissime atque certissime inuictus homo est qui cohaeret\ndeo, non ut ab eo aliquid boni extra mereatur, sed cui nihil\naliud quam ipsum adhaerere deo bonum est. hic uir quamdiu\nest in hac uita, utitur amico ad rependendam gratiam, utitur\n\n\n\n\ninimico ad patientiam, utitur quibus potest ad beneficientiam,\nutitur omnibus ad beniuolentiam. et quamquam temporalia\nnon diligat, ipse recte utitur temporalibus et pro eorum sorte\nhominibus consulit, si aequaliter non potest omnibus. quare\nsi aliquem familiarium suorum promtius quam quemlibet\nalloquitur, non eum magis diligit, sed ad eum habet maiorem\nfiduciam et apertiorem temporis ianuam. tractat enim tempori\ndeditos tanto melius, quanto ipse minus obligatus est tempore.\ncum itaque omnibus quos pariter diligit prodesse non possit,\nnisi coniunctioribus prodesse malit, iniustus est. animi autem\nconiunctio maior est quam locorum aut temporum, quibus in\nhoc corpore iungimur; sed ea maxima est quae omnibus\npraeualet. non ergo iste affligitur morte cuiusquam, quoniam\nqui toto animo deum diligit, nouit nec sibi perire quod deo\nnon perit. deus autem dominus est et uiuorum et mortuorum.\nnon cuiusquam miseria miser est, quia nec cuiusquam iniustitia\nfit iniustus. et ut nemo illi iustitiam et deum, sic\nnemo aufert beatitudinem. et si quando forte alicuius periculo\nuel errore uel dolore commouetur, usque ad illius auxilium\naut correctionem aut consolationem, non usque ad suam subuersionem\nualere patitur. in omnibus autem officiosis laboribus\nfuturae quietis certa expectatione non frangitur. quid enim\nei nocebit qui bene uti etiam inimico potest? eius enim\npraesidio atque munimento inimicitias non pertimescit, cuius\npraecepto et dono diligit inimicos. huic uiro in tribulationibus\nparum est non contristari, nisi etiam gaudeat, sciens quod tribulatio\npatientiam operatur, patientia\n\n\n\n\n\n\nprobationem, probatio spem, spes autem non confundit;\nquoniam caritas dei diffusa est in cordibus nostris\nper spiritum sanctum, qui datus est nobis. quis huic\nnocebit? quis hunc subiugabit? homo, qui prosperis rebus\nproficit, asperis quid profecerit discet. cum enim mutabilium\nbonorum adest copia, non eis confidit; sed cum subtrahuntur,\nagnoscitur utrum eum non ceperint, quia plerumque cum\nadsunt nobis putamus quod non ea diligamus; sed cum abesse\ncoeperint, inuenimur qui simus. hoc enim sine amore nostro\naderat, quod sine dolore discedit. uidetur ergo uincere cum\nuincatur qui superando ad id peruenit quod cum dolore\namissurus est; et uincit cum uinci uideatur, quisquis cedendo\nad id peruenit quod non amittit inuitus.\n\nQuem delectat ergo libertas, ab amore mutabilium rerum liber\nesse appetat; et quem regnare delectat, uni omnium regnatori\ndeo subditus haereat plus eum diligendo quam se ipsum. et haec\nest perfecta iustitia, qua potius potiora et minus minora diligimus;\nsapientem animam atque perfectam talem diligat qualem\nillam uidet, stultam non talem, sed quia esse perfecta et\nsapiens potest; quia nec se ipsum debet stultum diligere. nam\nqui se diligit stultum non proficit ad sapientiam; nec fiet\nquisque qualis cupit esse, nisi se oderit qualis est. sed donec\nad sapientiam perfectionemque ueniatur, eo animo ferat stultitiam\nproximi, quo suam ferret, si stultus esset et amaret\nsapientiam. quapropter si et ipsa superbia uerae libertatis et\nueri regni umbra est, etiam per ipsam nos commemorat diuina\nprouidentia quid significemus uitiosi et quo debeamus redire\ncorrecti. iam uero cuncta spectacula et omnis illa quae appellatur\ncuriositas quid aliud quaerit quam de rerum cognitione\n\n\n\n\nlaetitiam? quid ergo admirabilius, quid speciosius ipsa ueritate,\nad quam spectator omnis peruenire se cupere confitetur,\ncum uehementer ne fallatur inuigilat?\nQVOD DEI LEX ALTA QVAEDAM DISCIPLINA SIT. EX LIBRO II DE ORDINE INTER CETERA ET AD LOCVM. Cum omnes cernerem studiosissime ac pro suis quemque\nuiribus deum quaerere, sed ipsum de quo agebamus ordinem\nnon tenere, quo ad illius ineffabilis maiestatis intellegentiam\nperuenitur, oro uos, inquam, si, ut uideo, multum diligitis\nordinem, ne nos praeposteros et inordinatos esse patiamini.\nquamquam enim occultissima ratio se demonstraturam polliceatur\nnihil praeter diuinum ordinem fieri, tamen si quempiam\nludi magistrum audiremus conantem docere puerum syllabas,\nquem prius litteras nemo docuisset, non dico ridendum tamquam\nstultum, sed uinciendum tamquam furiosum putaremus,\nnon ob aliud, opinor, nisi quod docendi ordinem non teneret.\nat multa talia et imperitos, quae a doctis reprehendantur ac\nderideantur, et dementes homines, quae nec stultorum iudicium\nfugiunt, facere nemo ambigit; et tamen etiam ista omnia\nquae fatemur esse peruersa non esse praeter diuinum ordinem\nalta quaedam et a multitudinis uel suspicione remotissima\ndisciplina se ita studiosis et deum atque animas tantum\namantibus animis manifestaturam esse promittit, ut non nobis\nsummae numerorum possint esse certiores.\n\nHaec autem disciplina ipsa dei lex est, quae apud eum fixa\net inconcussa semper manens in sapientes animas quasi transcribitur,\nut tanto se sciant uiuere melius tantoque sublimius,\n\n\n\n\nquanto et perfectius eam contemplantur intellegendo et uiuendo\ncustodiunt diligentius. haec igitur disciplina eis qui illam nosse\ndesiderant simul geminum ordinem sequi iubet, cuius una\npars uitae, altera eruditionis est. adulescentibus ergo studiosis\neius ita uiuendum est, ut a ueneriis rebus, ab inlecebris uentris\net gutturis, ab immodesto corporis cultu et ornatu, ab\ninanibus negotiis ludorum, a torpore somni atque pigritiae,\nab aemulatione, obtrectatione, inuidentia, ab honorum potestatumque\nambitionibus, ab ipsius etiam laudis immodica cupiditate\nse abstineant; amorem autem pecuniae totius suae spei\ncertissimum uenenum esse credant; nihil eneruiter faciant,\nnihil audacter; in peccatis autem suorum uel pellant omnino\niram uel ita frenent, ut sit pulsae similis; neminem oderint,\nnulla uitia non curare uelint; magnopere obseruent cum\nuindicant, ne nimium sit, cum ignoscunt, ne parum; nihil\npuniant quod non ualeat ad melius, nihil indulgeant quod\nuertat in peius; suos putent omnes in quos sibi potestas\ndata fuerit; ita seruiant, ut eis dominari pudeat, ita dominentur,\nut eis seruire delectet. in alienorum autem peccatis\nmolesti non sint inuito. inimicitias uitent cautissime, ferant\naequissime, finiant citissime. in omni uero contractu atque\nconuersatione cum hominibus satis est seruare unum hoc\nuulgare prouerbium: nemini faciant quod pati nolunt. rempublicam\nnolint administrare nisi perfecti. perfici autem uel\nintra aetatem senatoriam festinent uel certe intra iuuentutem.\nsed quisquis sero se ad ista conuerterit, non arbitretur nihil\nsibi esse praeceptum: nam ista utique facilius decocta aetate\n\n\n\n\nseruabit. in omni autem uita, loco, tempore amicos aut\nhabeant aut habere instent. obsequantur dignis etiam non\nhoc expectantibus; superbos minus curent, minime sint. apte\ncongruenterque uiuant; deum colant, cogitent, quaerant fide,\nspe, caritate subnixi; optent tranquillitatem atque certum cursum\nstudiis suis omniumque sociorum et sibi quibusque possunt\nmentem bonam pacatamque uitam.\n\nSequitur ut dicam quomodo studiosi erudiri debeant, qui\nsicut dictum est uiuere instituerunt. ad discendum item\nnecessario dupliciter ducimur, auctoritate atque ratione; tempore\nauctoritas, re autem ratio prior est. aliud est enim quod\nin agendo anteponitur, aliud quod pluris in appetendo aestimatur.\nitaque quamquam bonorum auctoritas imperitae multitudini\nuideatur esse salubrior, ratio uero aptior eruditis, tamen\nquia nullus hominum nisi ex imperito peritus fit, nullus autem\nimperitus nouit qualem se debeat praebere docentibus et quali\nuita esse docibilis possit, euenit ut omnibus bona magna et\nocculta discere cupientibus non aperiat nisi auctoritas ianuam.\nquam quisque ingressus sine ulla dubitatione uitae optimae\npraecepta sectatur, per quae cum docilis factus fuerit, tum\ndemum discet et quanta ratione praedicta sint ea ipsa quae\nsecutus est ante rationem, et quid sit ipsa ratio, quam post\nauctoritatis cunabula firmus et idoneus iam sequitur atque\ncomprehendit; et quid intellectus, in quo uniuersa sunt, uel\nipse potius uniuersa; et quid praeter uniuersa uniuersorum\n\n\n\n\nprincipium. ad quam cognitionem in hac uita peruenire pauci,\nultra quam uero etiam post hanc uitam nemo progredi potest.\nqui autem sola auctoritate contenti bonis tantum moribus\nrectisque notis constanter operam dederint, aut contemnentes\naut non ualentes disciplinis liberalibus atque optimis erudiri,\nbeatos eos quidem, cum inter homines uiuunt, nescio quomodo\nappellem; tamen inconcusse credo, mox ut hoc corpus\nreliquerint, eos quo bene magis minusue uixerunt, eo facilius\naut difficilius liberari. auctoritas autem partim diuina est\npartim humana; sed uera, firma, summa ea est quae diuina\nnominatur. in qua metuenda est aeriorum animalium mira\nfallacia, quae per rerum ad istos sensus corporis pertinentium\nquasdam diuinationes nonnullasque potentias decipere animas\nfacillime consuerunt aut periturarum fortunarum curiosas aut\nfragilium cupidas potestatum aut inanium formidolosas miraculorum.\nilla ergo auctoritas diuina dicenda est, quae non\nsolum in sensibilibus signis transcendit omnem humanam\nfacultatem, sed et ipsum hominem agens ostendit ei quo usque\nse propter ipsum depresserit; et non teneri sensibus, quibus\nuidentur illa miranda, sed ad intellectum iubet euolare, simul\ndemonstrans et quanta hic possit et cur haec faciat et quam\nparui pendat. doceat enim oportet et factis potestatem suam\net humilitate clementiam et praeceptione naturam. quae\nomnia sacris quibus initiamur secretius firmiusque traduntur,\nin quibus bonorum uita facillime non disputationum ambagibus,\nsed mysteriorum auctoritate purgatur. humana uero\nauctoritas plerumque fallit; in eis tamen iure uidetur excellere\n\n\n\n\nqui, quantum imperitorum sensus capit, multa dant indicia\ndoctrinarum suarum et non uiuunt aliter quam uiuendum\nesse praecipiunt. quibus si aliqua etiam fortunae munera\naccesserint, quorum appareant usu magni contemtuque maiores,\ndifficillimum omnino est ut eis quisque uiuendi praecepta\ndantibus credens recte uituperetur.\nQVOD AMORE SE SEQVENTIBVS DEVS AVCTORITATIS VIAM SEPTEMPLICITER MVNIVERIT. EX LIBRO DE MORIBVS ECCLE- SIAE CATHOLICAE. Quaeramus quemadmodum sit homini uiuendum. beate\ncerte omnes uiuere uolumus; beatus autem neque ille dici\npotest qui non habet quod amat, qualecumque sit, neque qui\nhabet quod amat, si noxium sit, neque qui non amat quod\nhabet, etiam si optimum sit. nam et qui appetit quod adipisci\nnon potest cruciatur; et qui adeptus est quod appetendum\nnon esset fallitur; et qui non appetit quod adipiscendum esset\naegrotat. nihil autem istorum animo contingit sine miseria:\nnullus igitur illorum beatus est. quartum restat ubi beata\nuita inueniri queat, cum id quod est hominis optimum et\namatur et habetur. quid est enim aliud quod dicimus frui\nnisi praesto habere quod diligis ? praesto ergo esse nobis debet\noptimum nostrum, si beate uiuere cogitamus. nam quisquis\nquod se ipso est deterius sequitur, fit et ipse deterior. oportet\nautem omnem hominem id quod optimum est sequi; sed tale\nesse debet quod non amittat inuitus. quippe nemo potest confidere\nde tali bono quod sibi eripi posse sentit, etiam si\n\n\n\n\nretinere id amplectique uoluerit. quisquis autem de bono quo\nfruitur non confidit, in tanto timore amittendi beatus esse\nquis potest? quis uero dubitet hominem sapientem si sequi\nsatis putauerimus, auferri nobis etiam repugnantibus posse?\ndeus igitur restat, quem si sequimur, bene, si assequimur, non\ntantum bene sed etiam beate uiuimus. secutio ergo dei est\nbeatitatis appetitus, consecutio ipsa beatitas. sed quo pacto\nsequimur quem non uidemus? aut quomodo uidemus, qui\nnon solum homines sed etiam insipientes homines sumus?\nconfugiendum est igitur ad eorum praecepta quos sapientes\nfuisse probabile est, ut in lucem ueritatis aciem titubantem\nuelut ramis humanitatis opacata inducat auctoritas. quam\nuiam nobis deus et patriarcharum segregatione et legis uinculo\net prophetarum praesagio et suscepti hominis sacramento et\napostolorum testimonio et martyrum sanguine et gentium\noccupatione muniuit; quare ratiunculas nostras diuinis submittamus\naffatibus.\n\nAudiamus ergo quem finem bonorum nobis, Christe, praescribas,\nquo nos summo amore tendere iubes. diliges, inquit,\ndominum deum tuum ei toto corde tuo et ex\ntota anima tua et ex tota mente tua. quid uis amplius?\net Paulus: diligentibus, inquit, deum omnia\nprocedunt in bonum. dicit etiam ipse dilectionis modum:\nquis ergo nos separabit a caritate Christi? et cetera;\net post pauca: certus sum enim quia neque mors\nneque uita et reliqua. si ergo nulla res ab eius caritate nos\n\n\n\n\n\n\n\n\n\n\nseparat, quid esse non solum melius sed etiam certius hoc\nbono potest? nemo nos inde separat minando mortem; id\nipsum enim quod diligimus deum mori non potest, nisi dum\nnon diligit deum, cui mors ipsa est non diligere deum, quod\nnihil est aliud quam ei quicquam in diligendo atque sequendo\npraeponere. nemo inde separat pollicendo uitam; nemo enim\nab ipso fonte separat aquam pollicendo. non separat angelus;\nnon enim est angelus, cum inhaeremus deo, nostra mente\npotentior. non separat uirtus; si illa uirtus hic nominata est,\nquae aliquam potestatem in hoc mundo tenet, toto mundo est\nomnino sublimior mens inhaerens deo; sin illa uirtus dicta\nest, quae ipsius animi nostri rectissima affectio est, si in alio\nest, fauet ut coniungamur deo; si in nobis est, ipsa coniungit.\nnon separant instantes molestiae; hoc enim leuiores eas sentimus,\nquo ei a quo nos separare moliuntur artius inhaeremus.\nnon separat promissio futurorum; nam et quidquid boni futurum\nest, certius promittit deus et nihil est ipso deo melius,\nqui iam profecto bene sibi inhaerentibus praesens est.]\nX. DE PRINCIPIO GENESIS. ITEM EX LIBRO CONFESSIONVM XII AD LOCVM. Nemo iam mihi molestus sit dicendo mihi: non hoc sensit\nMoses quod tu dicis, sed hoc sensit quod ego dico. si enim\nmihi diceret: unde scis hoc sensisse Mosen quod de his\n\n\n\n\nuerbis eius eloqueris? aequo animo ferre deberem et responderem\nfortasse quae superius respondi uel aliquanto uberius, si esset\ndurior. cum uero dicit: non hoc sensit ille quod tu dicis, sed\nquod ego dico, neque tamen negat quod uterque nostrum dicit\nutrumque uerum esse: o uita pauperum deus meus, in cuius\nsinu non est contradictio, plue mihi mitigationes in cor, ut\npatienter tales feram. qui non mihi hoc dicunt quia diuini\nsunt et in corde famuli tui uiderunt quod dicunt, sed quia\nsuperbi sunt nec nouerunt Mose sententiam, sed amant suam,\nnon quia uera est, sed quia sua est. alioquin et aliam ueram\npariter amarent, sicut ego amo quod dicunt, quando uerum\ndicunt, non quia ipsorum est, sed quia uerum est; et ideo\niam nec ipsorum est, quia uerum est. si autem ideo ament\nillud quia uerum est, iam et ipsorum est et meum est, quoniam\nin commune omnium est ueritatis amatorum. illud autem\nquod contendunt non hoc sensisse Mosen quod ego dico,\nsed quod ipsi dicunt, nolo, non amo; quia etsi ita est, tamen\nista temeritas non scientiae, sed audaciae est, nec uisus, sed\ntyphus eam peperit. ideoque, domine, tremenda sunt indicia\ntua, quoniam ueritas tua nec mea est nec illius, sed omnium\nnostrum quos ad eius communionem publice uocas, terribiliter\nadmonens nos ut eam nolimus habere priuatam, ne priuemur\nea. nam quisquis id quod tu omnibus ad fruendum proponis\nsibi proprie uindicat et suum uult esse quod omnium est, a\ncommuni propellitur ad sua, hoc est a ueritate ad mendacium;\nqui enim loquitur in mendacium, de suo loquitur.\n\n\n\n\n\n\n\n\nattende, iudex optime deus, ipsa ueritas, attende quid dicam\ncontradictori huic, attende; coram te enim dico et coram\nfratribus meis, qui legitime utuntur lege usque ad finem\ncaritatis. attende et uide quid ei dicam, si placet tibi; hanc\nenim uocem huic refero fraternam et pacificam: si ambo\nuidemus uerum esse quod dicis et ambo uidemus uerum esse\nquod dico, ubi, quaeso, id uidemus? nec ego utique in te nec\ntu in me, sed ambo in ipsa quae supra mentes nostras est\nincommutabili ueritate. cum ergo de ipsa domini dei nostri\nluce non contendamus, cur de proximi cogitatione contendimus,\nquam sic uidere non possumus, ut uidetur incommutabilis\nueritas, quando si ipse Moses apparuisset nobis atque dixisset:\nhoc cogitaui, nec sic eam uideremus, sed crederemus? non\nitaque supra quam scriptum est unus pro altero infletur aduersus\nalterum. diligamus dominum deum nostrum ex toto\ncorde, ex tota anima, ex tota mente nostra, et proximum\nnostrum sicut nosmet ipsos. propter duo praecepta caritatis\nsensisse Mosen quidquid in illis libris sensit nisi crediderimus,\n. mendacem faciemus dominum, cum de animo conserui aliter\nquam ille docuit opinamur. iam uide quam stultum sit in\ntanta copia uerissimarum sententiarum, quae de illis uerbis\nerui possunt, temere affirmare quam earum Moyses potissimum\nsenserit et perniciosis contentionibus ipsam offendere caritatem,\npropter quam dixit omnia cuius dicta conamur exponere.\nXI. ITEM DE EODEM PRINCIPIO, QVOD MAGIS PROSIT MVLTIPLEX SENSWM PROLATIO, 81 NON SIT CONTRA FIDEM. EX LIBRO CONFESSIONVM XII AD LOCVM. Sicut enim fons in paruo loco uberior est pluribusque riuis\nin ampliora spatia fluxum ministrat quam quilibet eorum\nriuorum, qui per multa locorum ab eodem fonte deducitur,\nita narratio dispensatoris tui sermocinaturis pluribus profutura\nparuo sermonis modulo scatet fluenta liquidae ueritatis, unde\nsibi quisque uerum quod de his rebus potest, hic illud, ille\nillud, per longiores loquellarum anfractus trahat. alii enim\ncum haec uerba legunt uel audiunt, cogitant deum quasi\nhominem aut quasi aliquam mole immensa praeditam potestatem\nnouo quodam et repentino placito extra se ipsum tamquam\nlocis distantibus fecisse caelum et terram, duo magna\ncorpora supra et infra, quibus omnia continerentur. et cum\naudiunt: \"dixit deus: fiat illud, et factum est illud\", cogitant\nuerba concepta, finita, sonantia temporibus atque transeuntia,\npost quorum transitum statim existere quod iussum est ut\nexisteret; et si quid forte aliud hoc modo ex familiaritate\ncarnis opinantur. in quibus adhuc paruulis animalibus, dum\nisto humillimo genere uerborum tamquam materno sinu eorum\ngestatur infirmitas, salubriter aedificatur fides, qua certum\nhabeant et teneant deum fecisse omnes naturas, quas eorum\nsensus mirabili uarietate circuminspicit. quorum si quispiam\n\n\n\n\nquasi uilitatem dictorum aspernatus extra nutritorias cunas\nsuperba inbecillitate se extenderit, heu! cadet miser et, domine\ndeus, miserere ne implumem pullum conculcent qui transeunt\nuiam, et mitte angelum tuum, qui eum reponat in nido, ut\nuiuat donec uolet.\n\n\nAlii uero, quibus haec uerba non iam nidus, sed opacata\nfrutecta sunt, uident in eis latentes fructus et uolitant laetantes\net garriunt scrutantes et carpunt eos; uident enim, cum\nhaec uerba legunt uel audiunt, tua, deus, aeterne stabili permansione\ncuncta praeterita et futura tempora superari nec\ntamen quicquam esse temporalis creaturae quod tu non\nfeceris, cuius uoluntas, quia id est quod tu, nullo modo mutata\nuel quae antea non fuisset, exorta uoluntate fecisti omnia:\nnon de te similitudinem tuam formam omnium, sed de nihilo\ndissimilitudinem informem, quae formaretur per similitudinem\ntuam recurrens in te unum pro captu ordinato, quantum\ncuique rerum in suo genere datum est, et fierent omnia bona\nualde, siue maneant circa te siue gradatim remotiore distantia\nper tempora et locos pulchras uariationes faciant aut patiantur.\nuident haec et gaudent in luce ueritatis tuae, quantulum hic\nualent. et alius eorum intendit in id quod dictum est: in\nprincipio fecit deus et resipiscit sapientiam principium,\nquia et loquitur ipsa nobis. alius itidem intendit in eadem\nuerba et principium intellegit exordium rerum conditarum et\nsic accipit in principio fecit, ac si diceretur: primo fecit\natque in eis qui intellegunt in principio quod in sapientia\nfecisti caelum et terram, alius eorum ipsum caelum et terram\n\n\n\n\ncreabilem materiam caeli et terrae sic esse credit cognominatam,\nalius iam formatas distinctasque naturas, alius unam\nformatam eandemque spiritalem caeli nomine, aliam informem\ncorporalis materiae terrae nomine. qui autem intellegunt in\nnominibus caeli et terrae adhuc informem materiam, de qua\nformaretur caelum et terra, nec ipsi uno modo intellegunt,\nsed alius unde consummaretur intellegibilis sensibilisque\ncreatura, alius tantum unde sensibilis moles ista corporea sinu\ngrandi continens perspicuas promtasque naturas; nec illi uno\nmodo qui iam dispositas digestasque creaturas caelum et\nterram uocari hoc loco credunt, sed alius inuisibilem atque\nuisibilem, alius solam uisibilem, in qua luminosum caelum\nsuspcimus et terram caliginosam quaeque in eis sunt.\n\nAt ille qui non aliter accipit in principio fecit quam si\ndiceretur: primo fecit, non habet quomodo ueraciter intellegat\ncaelum et terram, nisi materiam caeli et terrae intellegat,\nuidelicet uniuersae, id est intellegibilis corporalisque creaturae.\nsi enim iam formatam uelit uniuersam, recte ab eo quaeri\npoterit, si hoc primo fecit deus, quid fecerit deinceps; et post\nuniuersitatem non inueniet ac per hoc audiet inuitus: quomodo\nillud primo, si postea nihil? cum uero dicit primo informem,\ndeinde formatam, non est absurdus, si modo est\nidoneus discernere quid praecedat aeternitate, quid tempore,\nquid electione, quid origine: aeternitate, sicut deus omnia;\ntempore, sicut flos fructum; electione, sicut fructus florem;\norigine, sicut sonus cantum. in his quattuor primum et ultimum\nquae commemoraui difficillime intelleguntur, duo media\n\n\n\n\nfacillime. namque rara uisio est et nimis ardua conspicere,\ndomine, aeternitatem tuam incommutabiliter mutabilia facientem\nac per hoc priorem. quis deinde sic acutum cernat\nanimo, ut sine labore magno dinoscere ualeat quomodo prior\nsit sonus quam cantus? ideo quia cantus est formatus sonus\net esse utique aliquid non formatum potest, formari autem\nquod non est non potest. sic est prior materies quam id\nquod ex ea fit: non ideo prior, quia ipsa efficit, cum potius\nfiat; nec prior interuallo temporis; neque enim priore tempore\nsonos edimus informes sine cantu et eos posteriore tempore\nin formam cantici coaptamus aut fingimus sicut ligna, quibus\narca, uel argentum, quo uasculum fabricatur. tales quippe\nmateriae tempore etiam praecedunt formas rerum, quae fiunt\nex eis. at in cantu non ita est. cum enim cantatur, auditur\nsonus eius, non prius informiter sonat et deinde formatur in\ncantum. quod enim primo utcumque sonuerit, praeterit nec\nex eo quicquam reperies quod resumtum arte componas; et\nideo cantus in sono suo uertitur, qui sonus eius materies eius\nest. idem quippe formatur ut cantus sit, et ideo, sicut dicebam,\nprior materies sonandi quam forma cantandi: non per\nfaciendi potentiam prior: neque enim sonus est cantandi artifex,\nsed cantanti animae subiacet ex corpore de quo cantum faciat;\nnec tempore prior: simul enim cum cantu editur; nec prior\nelectione: non enim potior sonus quam cantus, quando quidem\ncantus est non tantum sonus uerum etiam speciosus sonus;\nsed prior est origine, quia non cantus formatur ut sonus sit,\nsed sonus formatur ut cantus sit. hoc exemplo qui potest\n\n\n\n\nintellegat materiam rerum primo factam et appellatam caelum\net terram, quia inde facta sunt caelum et terra; nec tempore\nprimo factam, quia formae rerum egerunt tempora, illa\nautem erat informis iamque in temporibus simul animaduertitur;\nnec tamen de illa narrari aliquid potest nisi uelut\ntempore prior sit, cum pendatur extremior — quia profecto\nmeliora sunt formata quam informia — et praecedatur aeternitate\ncreatoris, ut esset de nihilo unde aliquid fieret.\n\nIn hac diuersitate sententiarum uerarum concordiam pariat\nipsa ueritas et deus noster misereatur nostri, ut legitime lege\nutamur, praecepti fine, pura caritate. ac per hoc si quis\nquaerit ex me quid horum Moses tuus ille famulus senserit,\nnon sunt hi sermones confessionum mearum; si tibi non confiteor,\nnescio; et scio tamen illas ueras esse sententias exceptis\ncarnalibus, de quibus quantum existimaui locutus sum: quos\ntamen bonae spei paruulos haec bona uerba libri tui non\nterritant, alta humiliter et pauca copiose. sed omnes, quos\nin eis uerbis uera cernere ac dicere fateor, diligamus nos inuicem\npariterque diligamus te dominum deum nostrum, fontem\nueritatis, si non uanam, sed ipsam sitimus; eundemque famulum\ntuum, scripturae huius dispensatorem, spiritu tuo plenum\nita honoremus, ut hoc eum te reuelante cum haec scriberet\nattendisse credamus, quod in eis maxime et luce ueritatis et\nfruge utilitatis excellit.\n\nlta cum alius dixerit: hoc sensit quod ego, et alius: immo\nillud quod ego, religiosius me arbitror dicere: cur non\n\n\n\n\nutrumque potius, si utrumque uerum est ? et si quid tertium et si\nquid quartum et si quid omnino aliud uerum quispiam in his\nuerbis uidet, cur non illa uidisse credatur per quem deus\nunus sacras litteras uera et diuersa uisuris multorum sensibus\ntemperauit ? ego certe, quod intrepidus de meo corde pronuntio,\nsi ad culmen auctoritatis aliquid scriberem, sic mallem\nscribere, ut quod ueri quisque de his rebus capere posset\nmea uerba resonarent, quam ut unam ueram sententiam ad\nhoc apertius ponerem, ut excluderem ceteras, quarum falsitas\nme non posset offendere. nolo itaque, deus meus, tam praeceps\nesse, ut hoc illum uirum de te meruisse non credam.\nsensit ille omnino in his uerbis atque cogitauit, cum ea\nscriberet, quidquid hic ueri potuimus inuenire et quidquid\nnos non potuimus aut nondum potuimus et tamen in eis\ninueniri potest.\n\n\nPostremo, domine, qui deus es et non caro et sanguis, si\nquid homo minus uidit, numquid et spiritum tuum bonum,\nqui deducet me in terram rectam, latere potuit quidquid eras\nin eis uerbis tu ipse reuelaturus legentibus posteris, etiam si\nille per quem dicta sunt unam fortassis ei multis ueris\nsententiam cogitauit? quod si ita est, si igitur illa quam\ncogitauit ceteris excelsior, nobis autem, domine, aut ipsam\ndemonstras aut quam placet alteram ueram, ut siue nobis hoc\nquod etiam illi homini tuo, siue aliud ex eorundem uerborum\noccasione patefacias, tu tamen pascas, non error inludat.\nXII. ITEM DE PRINCIPIO LIBRI GENESIS. PRINCIPIVM LIBRI GEITESIS AD LITTERAM. Omnis diuina scriptura bipertita est secundum id quod\ndominus significat dicens scribam eruditum in regno dei\nsimilem esse patri familias proferenti de thesauro suo noua\net uetera, quae duo etiam testamenta dicuntur. in libris autem\nomnibus sanctis intueri oportet quae ibi aeterna intimentur,\nquae facta narrentur, quae futura praenuntientur, quae agenda\npraecipiantur uel moneantur. in narratione ergo rerum factarum\nquaeritur utrum omnia secundum figurarum tantummodo\nintellectum accipiantur an etiam secundum fidem rerum\ngestarum asserenda et defendenda sint. nam non esse accipienda\nfiguraliter nullus christianus dicere audebit attendens\napostolum dicentem: omnia autem haec in figura contingebant\nin illis, et illud quod in Genesi scriptum est:\net erunt duo in carne una, magnum sacramentum commendantem\nin Christo et in ecclesia. si ergo utroque modo\nilla scriptura scrutanda est, quomodo dictum est praeter allegoricam\nsignificationem: in principio fecit deus caelum\net terram? utrum in principio temporis, an quia primo omnium,\nan in principio, quod est uerbum dei unigenitus filius?\net quomodo possit ostendi deum sine ulla sui commutatione\noperari mutabilia et temporalia? et quid significetur nomine\ncaelum et terram, utrum spiritalis corporalisque creatura\n\n\n\n\n\n\ncaeli et terrae uocabulum acceperit an tantummodo corporalis,\nut in hoc libro de spiritali tacuisse intellegatur atque ita\ndixisse caelum et terram, ut omnem creaturam corpoream\nsuperiorem atque inferiorem significare uoluerit? an utriusque\ninformis materia dicta est caelum et terra, spiritalis uidelicet\nuita sicuti esse potest in se, non conuersa ad creatorem — tali\nenim conuersione formatur atque perficitur; si autem non conuertatur,\ninformis est — corporalis autem si possit intellegi\nper priuationem omnis corporeae qualitatis, quae apparet in\nmateria formata, cum iam sunt species corporum siue uisu\nsiue alio quolibet sensu corporis perceptibiles? an caelum\nintellegendum est creatura spiritalis ab exordio quo facta est\nperfecta illa et beata semper, terra uero corporalis materies\nadhuc imperfecta? quia terra, inquit, erat inuisibilis et\nincomposita, et tenebrae erant super abyssum; quibus\nuerbis uidetur informitatem significare substantiae corporalis.\nan utriusque informitas his etiam posterioribus uerbis\nsignificatur, corporalis quidem eo quod dictum est: terra\nerat inuisibilis et incomposita; spiritalis autem eo\nquod dictum est: tenebrae erant super abyssum, ut\ntranslato uerbo tenebrosam abyssum intellegamus naturam\nuitae informem, nisi conuertatur ad creatorem, quo solo modo\nformari potest ut non sit abyssus, et inluminari ut non sit\ntenebrosa? et quomodo dictum est: tenebrae erant super\nabyssum? an quia non erat lux, quae si esset, utique super\nesset et tamquam superfunderetur, quod tunc fit in creatura\nspiritali, cum conuertitur ad incommutabile atque incorporale\nlumen, quod deus est?\n\n\n\n\n\nEt quomodo: et dixit deus: fiat lux? utrum temporaliter\nan in uerbi aeternitate? et si temporaliter, utique\nmutabiliter; quomodo ergo possit intellegi hoc dicere deus\nnisi per creaturam? ipse quippe est incommutabilis. et si\nper creaturam dixit deus: fiat lux, quomodo est prima\ncreatura lux, si erat iam creatura, per quam deus diceret:\nfiat lux? an non est lux prima creatura, quia iam dictum\nerat: in principio fecit deus caelum et terram? et\npoterat per caelestem creaturam uox fieri temporaliter atque\nmutabiliter, qua diceretur: fiat lux. quod si ita est, corporalis\nlux facta est ista, quam corporeis oculis cernimus, dicente\ndeo per creaturam spiritalem, quam deus iam fecerat,\ncum in principio fecit caelum et terram: fiat lux, eo modo,\nquo per talis creaturae interiorem et occultum motum diuinitus\ndici potuit: fiat lux. an etiam corporaliter sonuit uox\ndicentis dei: fiat lux, sicut corporaliter sonuit uox dicentis\ndei: tu es filius meus dilectus? et hoc per creaturam\ncorporalem, quam fecerat deus, cum in principio fecit deus\ncaelum et terram, antequam fieret lux, quae in hac sonante\nuoce facta est. et si ita est, qua lingua sonuit ista uox dicente\ndeo: fiat lux? quia nondum erat linguarum diuersitas, quae\npostea facta est in aedificatione turris post diluuium. quaenam\nlingua erat una et sola, qua deus locutus est: fiat lux, et\nquis erat quem oportebat audire atque intellegere, ad quem\nuox huius modi proferretur? an haec absurda carnalisque\ncogitatio est atque suspicio? quid ergo dicemus? an id quod\nintellegitur in sono uocis, cum dicitur: fiat lux, non autem\nipse corporeus sonus, hoc bene accipitur esse uox dei? et\nutrum hoc ipsum ad naturam pertineat uerbi eius, de quo\n\n\n\n\n\n\ndicitur: in principio erat uerbum, et uerbum erat\napud deum, et deus erat uerbum? cum enim de illo\ndicitur: omnia per ipsum facta sunt, satis ostenditur\net lux per ipsum facta, cum dixit deus: fiat lux. quod si\nita est, aeternum est quod ait deus: fiat lux, quia uerbum\ndei, deus apud deum, filius unicus dei, patri coaeternus est,\nquamuis deo haec in aeterno uerbo dicente creatura temporalis\nfacta sit. cum enim uerba sint temporis, cum dicimus\nquando et aliquando, aeternum tamen est uerbo dei quando\nfieri aliquid debeat, et tunc fit quando fieri debuisse in illo\nuerbo est, in quo non est quando et aliquando, quoniam totum\nillud uerbum aeternum est.\n\nEt quid est lux ipsa, quae facta est? utrum spiritale quid\nan corporale? si enim spiritale, potest ipsa esse prima creatura\niam hoc dicto perfecta, quae primo caelum appellata\nest, cum dictum est: in principio fecit deus caelum\net terram; ut quod dixit deus: fiat lux, et facta est\nlux, eam reuocante ad se creatore conuersio eius facta atque\ninluminata intellegatur. et cur ita dictum est: in principio\nfecit deus caelum et terram, et non dictum est: in\nprincipio dixit deus: fiat caelum et terra, et facta sunt caelum\net terra, sicut de luce narratur: dixit deus, fiat lux, et\nfacta est lux? utrum prius uniuersaliter nomine caeli et\nterrae comprehendendum erat et commendandum quod fecit\ndeus, et deinde per partes exequendum quomodo fecit, cum\nper singula dicitur: dixit deus, id est quia per uerbum\nsuum fecit quidquid fecit?\n\n\n\n\n\n\n\nAn cum primum fiebat informitas materiae siue spiritalis\nsine corporalis, non erat dicendum: dixit deus: fiat, quia\nformam uerbi semper patri cohaerentis, quo sempiterne dicit\ndeus omnia, neque sono uocis neque cogitatione tempora\nsonorum uoluente, sed coaeterna sibi luce a se genitae sapientiae\nnon imitatur imperfectio, cum dissimilis ab eo quod\nsumme ac primitus est informitate quadam tendit ad nihilum;\nsed tunc imitatur uerbi formam semper atque incommutabiliter\npatri cohaerentem, cum et ipsa pro sui generis conuersione\nad id quod uere ac semper est, id est ad creatorem\nsuae substantiae, formam capit et fit perfecta creatura? ut in\neo quod scriptura narrat: dixit deus: fiat, intellegamus\ndei dictum incorporeum [in natura uerbi eius coaeterni reuocantis\nad se imperfectionem creaturae, ut non sit informis,\nsed formetur secundum singula, quae per ordinem exequitur?\nin qua conuersione et formatione, qua pro suo modo imitatur\ndeum uerbum, hoc est dei filium semper patri cohaerentem\nplena similitudine et essentia pari, qua ipse et pater unum\nsunt, non autem imitatur hanc uerbi formam, si auersa a\ncreatore informis et imperfecta remaneat, propterea filii commemoratio\nnon ita fit, quia uerbum, sed tantum quia principium\nest, cum dicitur: in principio fecit deus caelum\net terram; exordium quippe creaturae insinuatur adhuc in\ninformitate imperfectionis. fit autem filii commemoratio, quod\netiam uerbum est, in eo quod scriptum est: dixit deus:\nfiat, ut per id quod principium est insinuet exordium creaturae\nexistentis ab illo adhuc imperfectae, per id autem quod\n\n\n\n\n\n\nuerbum est insinuet perfectionem creaturae reuocatae ad eum,\nut formaretur inhaerendo creatori et pro suo genere imitando\nformam sempiterne atque incommutabiliter inhaerentem patri,\na quo statu hoc est quod ille.\n\nNon enim habet informem uitam uerbum filius, cui non\nsolum hoc est esse quod uiuere sed etiam hoc est uiuere\nquod est sapienter ac beate uiuere. creatura uero quamquam\nspiritalis et intellectualis uel rationalis, quae uidetur esse illi\nuerbo propinquior, potest habere informem uitam: quia non\nsicut hoc est ei esse quod uiuere, ita hoc uiuere quod sapienter\nac beate uiuere. auersa enim a sapientia incommutabili stulte\nac misere uiuit, quae informitas est. formatur autem conuersa\nad incommutabile lumen sapientiae, uerbum dei; a quo enim\nextitit ut sit utcumque ac uiuat, ad illum conuertitur ut\nsapienter ac beate uiuat. principium quippe creaturae intellectualis\nest aeterna sapientia; quod principium manens in\nse incommutabiliter nullo modo cessaret occulta inspiratione\nuocationis loqui ei creaturae, cui principium est, ut conuerteretur\nad id ex quo esset, quod aliter formata ac perfecta\nesse non possit. ideoque interrogatus quis esset respondit\nprincipium, quia et loquor uobis. quod autem filius\nloquitur, pater loquitur, quia patre loquente dicitur uerbum,\nquod filius est, aeterno more, si more dicendum est, loquente\ndeo uerbum coaeternum. inest enim deo benignitas summa et\nsancta et iusta et quidam non ex indigentia, sed ex beneficientia\nueniens amor in opera sua. propterea priusquam scriberetur:\ndixit deus: fiat lux, praecessit scriptura dicens:\net spiritus dei superferebatur super aquam: quia\n\n\n\n\n\n\nriae aquae nomine appellare uotuit totam corporalem materiam,\nut eo modo insinuaret unde facta et formam. sint omnia,\nquae in suis generibus iam dinoscere possumus, appellans\naquam, quia ex humida natura uidemus omnia in terra per\nspecies uarias formari; atque concrescere ; siue spiritalem uitam\nquandam ante formam conuersionis quasi fluitantem: e superferebatur\nutique spiritus dei quia subiacebat scilicet\nbonae uoluntati, creatoris quidquid illud erat quod -formandum\nperficiendumque incheauerat; ut dicente deo in.] r uerbe suo\nfiat lux, in bona uoluntate hoc eat in beneplacito eius pro\nmodo sui generis maneret quod factum est et ideo dictum\nest quod placuerit scriptura dicente :- et facta est\nlux; et uidit deus lucem quia bona est: ut quemadmodum\nin ipso exordio inchoatae creaturae quae caeli et\nterrae nomine i. propter id quod ( de illa perficiendum erat\ncommemorata est trinitas insinuatur creatoris- nam- ; di,..\ncente. scriptura, in principio fecit deus caelum et\nterram, intellegimus patrem in dei nomine et filium in\nprincipii nomine, qui non patri, sed per se ipsum creatae\nprimitus ac potissimum spiritali creaturae et consequenter\netiam uniuersae creaturae principium 1 est;,, dicente autem\nscriptura, et spiritus dei superferebatur super\naquam, completam commemorationem trinitatis agnoscimus\nita et in conuersione atque perfectione creaturae ut rerum\nspecies digerantur, eadem, trinitas insinuetur, uerbum dei\nscilicet et uerbi generatio, cum dicitur dixit. deus et\nsancta bonitas, in qua deo placet quidquid ei pro suae naturae\n\n\n\n\n\n\n\n\nmodulo perfectum placet, cum dicitur: uidit deus quia\nbonum est.\n\nSed cur commemorata prius quamuis imperfecta creatura\npostea commemoratur spiritus dei, prius dicente scriptura:\nterra autem erat inuisibilis et incomposita et\ntenebrae erant super abyssum, ac deinde inferente:\net spiritus dei superferebatur super aquam? an\nquia egenus atque indigus amor ita diligit, ut rebus quae\ndiligit subiciatur, propterea cam commemoraretur spiritus dei,\nin quo sancta eius beniuolentia dilectioque intellegitur, superferri\ndictus est, ne facienda opera sua per indigentiae necessitatem\npotius quam per abundantiam beneficientiae deus amare\nputaretur? cuius rei memor apostolus dicturus de caritate\nsupereminentem uiam demonstraturum se ait; et alio\nloco: supereminentem, inquit, scientiae caritatem\nChristi. cum ergo sic oporteret insinuare spiritum dei ut\nsuperferri diceretur, commodius factum est, ut prius insinuaretur\naliquid inchoatum cui superferri diceretur; non enim\nloco, sed omnia superante ac praecellente potentia.\n\nIta etiam rebus ex illa inchoatione perfectis atque formatis\nuidit deus quia bonum est; placuit enim quod factum\nest in ea benignitate, qua placuit ut fieret. duo quippe sunt\npropter quae amat deus creaturam suam, ut sit et ut maneat.\nut esset ergo quod maneret, spiritus dei ferebatur super\naquam; ut autem maneret, uidit deus quia bonum est.\net quod de luce dictum est, hoc et de omnibus: manent enim\n\n\n\n\n\n\nquaedam supergressa omnem temporalem uolubilitatem in\namplissima sanctitate sub deo, quaedam uero secundum sui\ntemporis modos, dum per decessionem successionemque retum\ntemporalium saeculorum pulchritudo contexitur.\nXIII. OOKTRA BO8 QVI DICVNT: NVMQVID IBI FVIT MOVSES, QVAHDO PBCIT DEVS CAELVM ET TBR&AM, VT CREDATVB EI? EX LIBRO DE CTVITATE DEI XI 1NTBB OETBBA ET AD LOCVM. Visibilium omnium maximus mundus est, inuisibilium\nomnium maximus deus est; sed mundum esse conspicimus,\ndeum esse credimus. quod autem deus fecerit. mundum nulli\npotius credimus quam ipsi deo. ubi eum audimus P nusquam\ninterim nos melius quam in scripturis sanctis, ubi dixit propheta\neius: in principio feoit deus caelum et terram.\nnumquidnam ibi fuit iste propheta, quando fecit deus caelum\net terram? non; sed ibi fuit sapientia dei, per quam facta\nsunt omnia, quae in animas etiam sanctas se transfert, amicos\ndei et prophetas constituit eisque opera sua sine strepitu intus\nenarrat. locuntur eis quoque angeli dei, qui semper uident\nfaciem patris uoluntatemque eius quibus oportet annuntiant.\nex his unus erat iste propheta, qui dixit et scripsit: in principio\nfecit deus caelum et terram; qui tam idoneus\ntestis est, per quem deo credendum sit, ut eodem spiritu dei,\n\n\n\n\n\n\n\n\n\nXIIII\n1 Cum igitur unum mundum \\' ingenti. quidem mole corporea,\nfinitum tamen et loco\\' suo determinatum et operante \\\\deo\nfactum esse dicant,\\' quod respondent de infinitis extra mundum\n\nlocis cur in\" eis eis opere deus cesset, hoc sihi respondeant de\n\ninfinitis ante mundum temporibus cur in eis ab opere deus\n\ncessarit.\\' et sicut non est consequens ut fortuito potius quam\nratione diuina deus non alio, sed, isto iii quo est loco mundum.\nconstituerit cum pariter infinitis ubique patentibus nullo excellentiore\nmerito posset hic eligi, quamuis eandem diuinam\nrationem qua id factum est nulla possit humana comprehendere\nI natura: ita non est consequens ut deo aliquid existi-\n.[..\n\n\n\n\ncum tempore autem factus est mundus, si in eius condicione\nfactus est mutabilis motus, sicut uidetur se habere etiam ordo\nille primorum sex uel septem dierum, in quibus mane et\nuespera nominantur, donec omnia quae his diebus fecit deus\nsexto perficiantur die septimoque in magno mysterio dei\nuacatio commendetur: qui dies cuius modi sint aut perdifficile\nnobis aut impossibile est cogitare, quanto magis dicere.\n\nVidemus quippe istos dies notos non habere uesperam nisi\nde solis occasu nec mane nisi de solis exortu; illorum autem\npriorum tres dies sine sole peracti sunt. qui die quarto factus\nrefertur. et primitus quidem lux dei uerbo facta atque inter\nipsam et tenebras deus separasse narratur et eandem lucem\nuecasse diem, tenebras autem noctem. sed qualis illa sit lux\net quo alternante motu qualemque uesperam et mane fecerit,\nremotum est a sensibus nostris nec ita ut est intellegi a\nnobis potest; quod tamen sine ulla haesitatione credendum\nest. aut enim aliqua lux corporea est siue in superioribus\nmundi partibus longe a conspectibus nostris siue unde sol\npostmodum accensus est, aut lucis nomine significata est\nsancta ciuitas in sanctis angelis et spiritibus beatis, de qua\ndicit apostolus: quae sursum est Hierusalem mater\nnostra aeterna in caelis; ait quippe et alio loco: omnes\nenim uos filii lucis estis et filii diei, non\nsumus noctis neque tenebrarum; si tamen et uesperam\ndiei huius et mane aliquatenus congruenter intellegere ualeamus,\nquoniam scientia creaturae in comparationem scientiae\ncreatoris quodam modo uesperascit itemque lucescit et mane\nfit, cum et ipsa refertur ad laudem dilectionemque creatoris,\n\n\n\n\n\n\nnec in noctem uergitur, ubi non creator creaturae dilectione\nrelinquitur. denique scriptura cum illos dies dinumeraret ex\nordine, nusquam interposuit uocabulum noctis; non enim\nait alicubi: facta est nox, sed: facta est uespera et\nfactum est mane, dies unus; ita dies secundus et ceteri.\ncognitio quippe creaturae in se ipsa decoloratior est, ut ita\ndicam, quam cum in dei sapientia cognoscitur uelut in arte\nqua facta est; ideo uespera, quae nox congruentius dici potest;\nquae tamen, ut dixi, cam ad laudandum et amandum refertur\ncreatorem, recurrit in mane. et hoc cum facit in cognitione\nsui ipsius, dies unus est; cum in cognitione firmamenti, quod\ninter aquas inferiores et superiores caelum appellatum est,\ndies secundus; cum in cognitione terrae ac maris omniumque\ngignentium, quae radicibus continuata sunt terrae, dies tertius;\ncum in cognitione luminarium maioris et minoris omniumque\nsiderum, dies quartus; cum in cognitione omnium ex\naquis animalium natatilium atque uolatilium, dies quintus;\ncum in cognitione omnium animalium terrenorum atque ipsius\nhominis, dies sextus.\n\nCum uero in die septimo requiescit deus ab omnibus operibus\nsuis et sanctificat eum, nequaquam est accipiendum\npueriliter, tamquam deus laborauerit operando, qui dixit, et\nfacta sunt, uerbo intellegibili et sempiterno, non sonabili\net temporali. requies dei requiem significat eorum qui requiescunt\nin deo, sicut laetitia domus laetitiam significat eorum\nqui laetantur in domo, etiam si non eos domus ipsa, sed alia\n\n\n\n\n\n\nres aliqua laetos facit; quanto magis eadem domus pulchritudine\nsua faciat laetes habitatores, ut non solum eo loquendi\nmodo laeta dicatur, quo significamus per id quod continet id\nquod continetur; sicut \"theatra plaudunt\" \"prata mugiunt\",cum\nin iliis homines plaudant, in his boues mugiant; sed etiam\nillo quo signifieatur per efficientem id quod efficitur, sicut\nlaeta epistula dicitur, significans eerum laetitiam quos legentes\nefficit laetos. conuenientissime itaque, cum deum requieuisse\nprophetica narrat auctoritas, significatur requies eorum qui in\nillo requiescunt et quos facit ipse requiescere ; hoc etiam\nhominibus, quibus loquitur et propter quos utique conscripta\nest; promittente prophetia, quod etiam ipsi post bona opera,\nquae in eis per eos operatur deus, si ad illum prius in ista\nuita per fidem quodam modo accesserint illo habebunt\nrequiem sempiternam; hoc enim et I sabbati . praecepto praecepto\nlegis in ueteri dei populo figuratum est,-.-..\nXV. QVOD LVCIS NOMINE] ETIAM ANGKLI SIGNIFICATI ATQVE CREATI POSSINT INTELLEGI. EX EODEM LIBRO XI INTRA CETERA ET AD LOCVM.\nVbi de mundi constitutione sacrae litterae to:cuntur\\',\\' non euidenter dicitur utrum uel quo ordine creati sint angeli;\nsed si praetermissi non sunt, uel caeli nomine ubi dictum\nest: in principio fecit deus caelum et terram, uel\npotius lucis huius de qua loquor significati sunt. non autem\nesse praetermissos hinc existimo, quod scriptum est requieuisse\ndeum in die septimo ab omnibus operibus suis quae fecit,\n\n\n\n\n\n\n\nergo erant angeli, quando facta sunt sidera; facta sunt autem\nquarto die. numquidnam ergo die tertio factos esse dicemus?\nabsit. in promtu est enim quid illo die factum sit: ab aquis\nutique terra discreta est et distinctas sui generis species duo\nista elementa sumserunt et produxit terra quidquid ei radicitus\ninhaeret. numquidnam secundo? ne hoc quidem; tunc\nenim firmamentum factum est super aquas superiores caelumque\nappellatum est; in quo firmamento quarto die facta sunt\nsidera. nimirum ergo si ad istorum dierum opera dei pertinent\nangeli, ipsi sunt illa lux, quae diei nomen accepit, cuius\nunitas ut commendaretur, non est dictus dies primus, sed dies\nunus; nec alius est dies secundus aut tertius aut ceteri, sed\nidem ipse unus ad implendum senarium uel septenarium\nnumerum repetitus est propter (senariam uel) septenariam\ncognitionem: senariam scilicet operum, quae fecit deus, at\nseptimam quietis dei. cum enim dixit deus: fiat lux, facta\nest lux; si recte in hac luce creatio intellegitur angelorum,\nprofecto facti sunt participes lucis aeternae, quod est ipsa\nincommutabilis sapientia dei, per quam facta sunt omnia,\nquem dicimus unigenitum dei filium, ut ea luce inluminati,\nqua creati, fierent lux et uocarentur dies participatione incommutabilis\nlucis et diei, quod est uerbum dei, per quod\net ipsi et omnia facta sunt. lumen quippe uerum, quod\ninluminat omnem hominem uenientem in hunc\nmundum, hoc inluminat et omnem angelum mundum, ut\nsit lux non in se ipso, sed in deo: a quo si auertitur angelus,\nfit immundus, sicut sunt omnes qui uocantur immundi spiritus,\nnec iam lux in domino, sed in se ipsis tenebrae, priuati\nparticipatione lucis aeternae. mali enim nulla natura est, sed\namissio boni mali nomen accepit.\nXVI. CONTRA EOS QVI DICVNT OB HOC FACTVM ESSE MVNDVM, VT ANIMAE,QVAE PECCAVERANT PRIVS, IN EO INCLVDEBENTVB: VBI BT ORIGENEM ERRASSE PROBAT CONTRA LIBROS IPSIVS, QVI APPELLAKTVR TIEPI \\'ΑΡΧΩΝ.EX EODEM LIBRO xi INTER CETERA BT AD LOCVM. Sed multo est mirandum amplius, quod etiam quidam qui\nanum nobiscum credunt omnium rerum esse principium ullamque\nnaturam, quae non est quod deus est, nisi ab illo conditore\nesse non posse, noluerunt tamen istam causam fabricandi\nmundi tam bonam ac simplicem bene ao simpliciter credere,\nat bonus deus conderet bona et essent post deum quae non\nessent quod est deus, bona tamen, quae non faceret nisi bonus\ndeus. sed animas dicunt non quidem partes dei, sed factas\na deo peccasse a conditore recedendo et diuersis progressibus\npro diuersitate peccatorum a caelis usque ad terras diuersa\n•orpora quasi uincula meruisse; et hunc esse mundum eamque\ncausam mundi fuisse faciendi, non ut conderentur bona,\nsed ut mala cohiberentur. hinc Origenes iure culpatur; in\nlibris enim, quos appellat nequ ἄϱχων, id est de principiis,\nhoc sensit, hoc scripsit. ubi plus quam dici potest miror\nhominem in ecclesiasticis litteris tam doctum et exercitatum\nnon attendisse primum quam hoc esset contrarium scripturae\nhuius tantae auctoritatis intentioni, quae per omnia opera\ndei subiungens: et uidit deus, quia bonum est, completisque\nomnibus inferens: et uidit deus omnia quae fecit,\nIt ecce bona ualde, nullam aliam causam faciendi mundi\nintellegi uoluit, nisi ut bona fierent a bono deo. ubi si nemo\n\n\n\n\n\n\npeccasset, tantummodo naturis bonis esset mundus ornatus et\nplenus; et quia peccatum est, non ideo cuncta sunt impleta\npeccatis, cum bonorum maior numerus in caelestibus suae\nnaturae ordinem seruet; nec. mala uoluntas quia naturae ordinem\nseruare noluit, ideo iusti dei leges omnia bene ordinantis\neffugit; quoniam sicut pictura cum colore nigro loco\nt.suo posito, ita uniuersitas rerum, si quis possit intueri, etiam\n\\' cum peccatoribus pulchra est, quamuis per se ipsos consideratos\nsua deformitas turpet. deinde uidere debuit Origenes\net quicumque ita sapiunt, si haec opinio uera esset, mundum\nideo factum ut animae pro meritis peccatorum suorum tamquam\nergastula, quibus poenaliter includerentur, corpora acciperent,\nsuperiora et leuiora\\' quae minus,1 inferiora uero et\ngrauiora quae amplius peccauerunt, daemones, quibus deterius\nnihil est, terrena corpora, quibus inferius et grauius nihil est,\npotius quam homines etiam bonos habere debuisse.nunc uero\nut intellegeremus animarum merita non qualitatibus corporum\nesse pensanda, aerium pessimus daemon; homo autem, et\nnunc licet malus\\' longe minoris mitiorisque malitiae et certe\nante -peccatum, tamen luteum corpus accepit. autem autem\nstultius dici potest quam istum solem, ut in uno mundo unus\nesset; non decori pulchritudinis uel etiam saluti rerum corporalium\nconsuluisse artificem deum, sed hoc potius euenisse,\nquia non duea sic peccauerat tali corpore mereretur includi?\nac per hoc si contigisset ut non una, sed duae, immo\n\nnon duae, sed decem uel centum similiter aequaliterque peccassent centum\nsoles haberet hic mundus? quod ut non fieret,\nnon opificis prouisione mirabili ad rerum corporalium salutem\ndecoremque consultum est, sed contigit potius tanta unius\nanimae progressione peccantis,, ut sola corpus tale mereretur.\n\n\n\n\nnon plane animarum quibus nesciunt quid loquantur, sed\ncorum ipsorum qui talia sapiunt multum longe a ueritate et\nmetite est cohercenda progressio.\nXVII. DEM DE EODEM ERRORE ET DE IGNE AETERNO EN LIBRO RESPONSIONIS AD CONSVLTAOROSI PRESBVTERI INTER CETERA ET AD LOCVM.IIJ\" -Vsque adeo igitur in eo! quod ex nihilo ,!fecit\\' uoluntas non\nnihil dicitur, ut ipsa praecipue commendetur. nam cui dicitur:\nsubest tibi enim cum uoles posse, siue adsit unde\nfiat siue non adsit, sat est uoluntas ubi summa est potestas.\nfiat siue non adsit, sat est uoluntas creatur, uoluntas creantis\nnihil esse perhibetur, cum propterea de nihilo creari aliquid\npossit, quia uoluntas creantis etiam sine materia sibi sufficit?\nquod si forte non solum animam, sed nullam omnino creaturam\nuolunt fateri ex nihilo factam, ideo quoniam quidquid\ndeus fecit uoluntate fecit, quae uoluntas utique non est nihil,\nrespiciant unde secundum corpus factus sit homo. certe enim,\nsicut scriptura testatur, cum de limo uel de puluere terrae\ndeus fecit, uoluntate fecit, procul \\'dubio uoluntate fecit; nec\ntamen uoluntas dei puluis ant limus est. sicut ergo in eo\nquod ei limo factum est, quamuis uoluntate sit factum, non\nest uoluntas limus, ita in e6\\'\\'quiod ex nihilo factum est,\nquamuis uoluntate sit factum, non est uoluntas nihil.iam\nuero quod dolendum addidisti, ex Priscilliani haeresi ad errorem\nOrigenis\\' apud uos homines fuisse delapsos nec ab illa\npeste potuisse sanari, nisi et ipsa medicina morbidum aliquid\n\n\n\n\n\n\nintulisset, non est quidem dolor iste culpandus; ueritas enim\ndebuit, non falsitas pellere falsitatem; nam hoc mutare est\nmalum, non euitare. uerum tamen quia de ipso deo, creaturarum\nomnium conditore, hoc est de ipsa coaeterna et incommutabili\ntrinitate ab eis qui ad uos libros Origenis attulerant\nid traditum esse commemoras quod ueritas habet;\ncontra quam ueritatem Priscillianus Sabellianum antiquum\ndogma restituit — ibi ipse pater, qui filius, qui et spiritus sanctus\nperhibetur — hoc iste peior, quod etiam de anima sentit, ut\nnon eam propriam uelit habere naturam, sed de ipso deo\ntamquam particulam defluere et tam deformiter inquinari\natque in deterius commutari cum Manichaeis audeat affirmare:\nnon parum boni ex libris illis prouincia uestra percepit in ea\nre maxime, in qua capitaliter erratur: de creatore quippe, non\nde creatura tam falsa et tam nefaria sentiuntur. siue ergo in\nhanc fidem qui deuiauerant restituti sunt siue qui eam nondum\nnouerant illarum disputationum lectione didicerunt, hoc\nse gaudeant didicisse quod sanum est. quod autem et in eis\nerroris est quamquam te cognouisse iam uideam, tamen quemadmodum\ncontra talia disseratur ibi melius discere poteris,\nubi error ipse et olim exortus est et non olim proditus.\n\nQuantum possum tamen etiam ego commoneo ut de diaboli\nangelorumque eius correptione et in pristinum statum reparatione\nsapere nihil audeas; non quia diabolo et daemoniis inuidemus\net eo modo quasi uicem maliuolentiae rependimus,\ncum illi non ob aliud nisi inuidentiae stimulis agitati nostra\nitinera quibus in deum tendimus perturbare conentur; sed\nquia ultimae sententiae summi et ueracissimi iudicis ex nostra\npraesumtione nihil addere debemus. ipse enim se similibus\n\n\n\n\neorum esse dicturum praedixit: ite in igne aeterno, qui\nparatus est diabolo et angelis eius; nec mouere debet\nut hoc loco aeternum pro diuturno accipiamus quod alibi\nscriptum est: in aeternum et in saeculum saeculi.\nlatinus quippe interpres noluit dicere: in aeternum et in\naeternum aeterni; sed quoniam id quod αἰὼν graece dicitur\net saeculum et aeternum interpretari potest, commodius alii\ninterpretes transtulerunt: in saeculum et in saeculum\nsaeculi. sed non dictum est ubi dictum est: ite in ignem\naeternum; non enim dictum est αἰω̃να, sed αἰώνιον.quod\nm a saeculo declinatum esset, saeculare latine diceretur, non\nasternum quod nemo umquam interpres ausus est dicere.\nquapropter licet latine saeculum cum aliquo fine intellegatur,\naeternum uero nisi id quod sine fine est non soleat appellari,\nαἰὼνautem graece aliquando (aeternum, aliquando) saeculum\nsignificare intellegatur: tamen quod ex hoc nomine deriuatur\net appellatur αἰώνιονipsi Graeci, quantum extimo, non solent\nintellegere nisi id quod non habet finem. nos autem siue\nαἰω̃να siue αἰώνιονnon solemus dicere nisi aeternum; sed\nαἰω̃να dicimus et saeculum, αἰώνιονautem non nisi aeternum.\nquamuis quidam aeternum etiam aeternale audeant dicere, ne\nlatinae linguae deesse uideatur ab eodem nomine deriuatio. et\nfortasse quidem secundum morem scripturarum inueniant isti\naliquid etiam αἰώνιονdictum quod sine fine non sit; sicut\ndeus in libris ueteris testamenti assidue dicit: hoc uobis\nerit legitimum aeternum; quod graecus habet αἰώνιον,\ncum de talibus sacramentis eo modo saepe praeciperet, quae\n\n\n\n\n\n\nfinem fuerant ha-bitura. quae si diligentius dicta intellegantur,\nea fortasse I quae illis sacramentis significabantur finem non\nerant babitura: ita «nim, ne longius ab eam, dioimus aeternum\ndeum, non utique duas istas breuissimas syllabas, sed quod\neis significatur; dixit apostolus tempora aeterna priera ei\nantiqua, quod: in graeco legitur πϱό χϱόνων αἰωνίων; ad Titum\nenim scribens ait: spem uitae aeternae, quam promisit\nnon mendax deus ante tempora aeterna.cum\nautem retrorsum tempora a constitutione mundi habere uideautur initium,\nquomodo sunt aeterna, mi. quia aeterna, dixit\nquae ante ce non habent ullum tempus? sed quisquis prudenter\naduertit quod dictum est: ite in ignem aeternum\nillud esse dictum quod non habet finem, a contrario probat\neo ipso loco euangelico de uita aeterna quam iusti accepturi\nsunt; non enim ipsa habet finem. ita enim conclusit: sic\nibunt illi in ambustionem aeternam iusti autem\nin uitam aeternam: in utroque graecus αἰωνίων.si misericordia\nnos prouocat credere non futurum impiorum sine fine\nsupplicium, quid de praemio iusterum credituri sumus, cum\nin utraque . parte eodem loco eadem sententia, - eodem uerbo\npraenuntietur aeternitas ? an iterum etiam iustos ex illa\nsanctificatione et uita aeterna in peccatorum immunditiam atque\nin mortem relapsuros esse dicemus? absit hoc a christianae\nfidei sanitate. utrumque igitur sine fine dictum est aeternum,\nhoc est αἰώνιον, ne, cum diaboli poenas dolemus, et de. regno\nChristi dubitemus postremo si aeternum et aeternale hoc\nest αἰvὼν et αἰώνιον sub utroque intellectu in scripturis poni\n\n\n\n\n\n\nsolet, aliquando sine fine, aliquando cum fine, quid de illis\nprophetae uerbis responsuri sumus ubi scriptum est: uermis\neorum non morietur et ignis eorum non extinguetur?qualiscumque\npoena significata sit nomine uermis\natque ignis, certe si non morietur nec extinguetur, sine fine\npraedicta est.\nXVIII. QVOMODO ACCIPIENDVM SIT: OMNIS CREATVRA INGE- MESCIT ET PARTVRIT VSQVE ADHVC. EX EODEM LIBRO RESPONSIONIS AD OROSIVM PRESBVTERVM. Porro de sole et luna ceterisque sideribus quod caelestia\nsint corpora uidemus, quod animata sint non uidemus. de\ndiuinis hoc libris legatur, et credimus; nam testimonium ex\napostoli epistula, quod ab eis dici solere posuisti, etiam de\nsolis hominibus dici potest, quoniam in unoquoque homine\nomnis creatura non uniuersaliter, sicut est caelum et terra\net omnia quae in eis sunt, sed generatim quodam modo: quia\nrationalis in illo est, quam uel probantur habere angeli uel\ncreduntur, et ut ita dicam sensualis, qua et bestiae non carent;\nutuntur enim sensibus et sensualibus motibus ad appetenda\nutilia et uitanda contraria; et uitalis priuata sensu, qualis\naduerti in arboribus potest. nam et in nobis sine sensu nostro\nfiunt corporis incrementa et capilli nec cum praeciduntur\nsentiunt, et tamen crescunt. iam uero ipsa corporalis creatura\neuidentius apparet in nobis; quae licet ex terra facta atque\n\n\n\n\n\n\n\n\n\n\nformata sit, tamen illic ex omnibus huius corporei mundi\nelementis quaedam particulae ad temperiem ualetudinis. nam\net calore membra uegitantur, qui est ab igne, cuius etiam\nlux per oculos emicat, et aere uenarum discursus, quas arterias\nuocant, atque spiramenta pulmonis implentur, et humor nisi\nesset, nulla sputamenta confluerent uitamque absumeret siccitas.\nnam et ipse sanguis humido lapsu alias uenas replens\nquasi riuis et fluminibus per cuncta diffunditur. ita nullum\nest creaturae genus, quod non in homine possit agnosci. ac\nsic omnis creatura in eo congemescit et dolet, reuelationem\nfiliorum dei exspectans; quae per corporis etiam resurrectionem\netsi non in omnibus hominibus, omnis tamen a corruptionis\nseruitute liberabitur, quia et singulis omnis est; et si quo\nalio modo melius potest idem locus apostolicarum litterarum\nintellegi: non tamen ex isdem uerbis consequens est ut\nsolem et lunam et sidera congemescere credamus, donec in\nsaeculi fine a corruptionis seruitute liberentur. sane quoniam\ndixi: \"de diuinis legatur, et credimus\", ne te forsitan fallat quod\nde libro sancti Iob proferre assolent qui haec asserunt; ubi\nscriptum est: quomodo erit homo iustus coram domino?\nuel quomodo se mundabit natus ex muliere?\nsi lunae praecepit, et non lucet, nec stellae sunt\nmundae ante eum: quanto magis homo putredo et\nfilius hominis uermis. hinc enim uolunt intellegi et\nrationalem spiritum habere stellas et mundas non esse a peccato,\nsed ideo in caelis esse, quia maiorem uel meliorem locum\nminor culpa promeruerit. non pro auctoritate diuina istam\n\n\n\n\n\n\nsententiam recipiendam esse existimo; non enim ea ipse Iob\nenuntiauit, cui singulare quodam modo testimonium diuinitus\nperhibetur, quod non peccauerit labiis suis ante dominum,\nsed unus ex eis amicis, qui consolatores malorum\ndicti sunt omnes et diuina sententia reprobati. sicut autem\nin euangelio quamuis uerum sit omnino quod dicta sint, non\ntamen omnia quae dicta sunt uera esse creduntur, quoniam\nmulta a Iudaeis falsa et impia dicta esse uerax euangelii\nscriptura testatur: sic in hoc libro, ubi multae personae locutae\nesse narrantur, non solum quid dicatur, sed a quo etiam\ndicatur considerandum est, ne passim quae in sancto libro\nquolibet scripta sunt recipientes cogamur fateri, quod absit,\nuera et iusta fuisse quae marito sancto mulier insipiens suggerebat,\nut aliquid aduersum deum loquens ab illa intolerabili\npoena moriendo liberaretur. quod non ideo dixerim, quia\nilli amici a domino reprobati et ab ipso sancto dei seruo\nmerito culpati nihil ueri loqui potuerunt, sed quia non omnia\nquae locuti sunt uera putanda sunt. quamuis ergo aduersum\nIob nihil uerum dixerint, potest tamen etiam ex eorum uerbis\naliquam sanam sententiam in testimonium ueritatis assumere\nqui nouit sapienter dicta discernere. sed quando inquirentes\nprobari nobis aliquid uolumus testimonio sanctorum eloquiorum,\nnon nobis dicatur credendum esse etiam quod in euangelio\nscriptum est, si forte euangelista eum hoc dixisse commemorat\ncui fides habenda non est. nam dictum est illic a\nIudaeis domino Christo: nonne uerum dicimus, quia\nSamaritanus es et daemonium habes? quam uocem\ntanto amplius detestamur, quanto nobis Christus est carior;\nemissam tamen esse a Iudaeis dubitare non possumus qui\n\n\n\n\n\n\n\n\neuangelicam narrationem uerissimam credimus: ita nec euangelistae\nderogamus fidem scribentis et Iudaei uocem blasphemantis\nhorremus. nec solum impiis et nefandis hominibus,\nsed nec ipsis in fide paruulis atque adhuc rudibus et indoctis,\nqui forte ibi loquentes commemorantur, tamquam canonicae\nauctoritati accommodamus fidem. neque enim quia ille cuius\ncaeci nati oculos dominus aperuerat ait: scimus quia peccatores\ndeus non exaudit, ideo istam sententiam pro\neuangelica auctoritate sic debemus accipere, ut ipsis in euangelio\nuerbis domini resistamus, qui eum qui dixit: domine\npropitius esto mihi peccatori, magis iustificatum descendisse\nde templo quam pharisaeum iustitias suas commemorantem\natque iactantem diuina uoce firmauit. nec suscenseat\niste recens illuminatus in carne, quod eum diximus in\nsuae fidei tirocinio, quando adhuc quis esset qui eum sanauerat\nnesciebat, minus circuminspectam protulisse sententiam,\nquia peccatores deus non exaudit, cum ipsi apostoli\nprae ceteris electi et domini lateribus cohaerentes eiusque ore\npendentes multa reperiantur improbanda dixisse quae commemorare\nprolixum est, ita ut beatus Petrus de quibusdam uerbis\nsuis non solum reprehendi, sed etiam satanas appellari\nmeruerit. quamquam in comparatione iustitiae dei, si nec\nsancti in caelis angeli iusti esse dicantur, non mihi uidetur\nimportuna sententia; non quia ut hoc essent a iustitia lapsi\nsunt, sed quia facti sunt et deus non sunt tantumque spiritalis\nluminis habere non possunt, quantum habet ille a quo\nfacti sunt. ibi enim summa iustitia, ibi summa sapientia: et\nhoc deus est, de quo dictum est: soli sapienti deo. sed\n\n\n\n\n\n\nalia quaestio est, quantum iustitiae ipsius capiant angeli\nquantumque non capiant; cuius enim participatione iusti sunt,\neius comparatione nec iusti sunt. sed alia est, ut dixi, ista\nquaestio, alia de sideribus et sole et luna, utrum uel rationales\nhabeant spiritus in his conspicuis corporibus lucidis; quae\ncorpora qui dubitant, quid sit omnino corpus ignorant. neque\nista multum ad nos pertinent, ut ea summo studio indagare\ncuremus quae remota sunt a sensibus nostris et ab intellectu\ninfirmitatis humanae nec in ipsis scripturis ita posita, ut\nnobis eorum sit mandata cognitio. immo uero ne praecipiti\nsuspicione in fabulas sacrilegas irruamus, clamat scriptura\ndiuina: altiora te ne quaesieris et fortiora te ne\nscrutatus fueris; sed quae tibi praecepit dominus,\nilla cogita semper: ut magis in istis temeraria praesumtio\nquam cauta ignoratio culpanda uideatur. certe ait\napostolus: siue sedes siue dominationes siue principatus\nsiue potestates; esse itaque sedes, dominationes,\nprincipatus, potestates in caelestibus apparatibus firmissime\ncredo et differre inter se aliquid indubitata fide teneo. sed\nquo me contemnas, quem magnum putas esse doctorem, quaenam\nista sint et quid inter se differant nescio; nec ea sane\nignorantia periclitari me puto sicut inoboedientia, si domini\npraecepta neglexero; et ideo puto spiritu dei per auctores\nnostros, scriptores sanctorum eloquiorum, non tam exposita,\nsed raptim tacta atque perstricta, ut si cui forte tali quales\nnos non sumus, per altiorem reuelationem aliquid huius modi\nfuerit demonstratum, non se inferiores fuisse credat eos per\nquos nobis canonicarum scripturarum sancta praeconia\n\n\n\n\n\n\nministrata sunt. quantum enim quisque sciendo profecerit, infra\nillas se litteras inueniet, quas deus tamquam firmamentum\nsupra omnia humana corda constituit.\nXVIIII EX LIBRO DE HAEKESIBVS. DE ERRORE ORIGENIS. Alios autem Origenianos continuo subiciens Epiphanius:\n\"Origeniani\" inquit \"alii, qui etiam et Adamanti tractatoris,\nqui et mortuorum resurrectionem repellunt, Christum autem\ncreaturam et spiritum sanctum introducentes; paradisum autem\net caelos et alia omnia alligorizantes.\" haec quidem de Origene\nEpiphanius; sed qui eum defendunt, unius eiusdemque substantiae\nesse dicunt docuisse patrem et filium et spiritum\nsanctum neque resurrectionem reppulisse mortuorum, quamuis\neum et in istis conuincere studeant qui eius plura legerunt.\nsed sunt huius Origenis alia dogmata, quae catholica ecclesia\nomnino non recipit, in quibus nec ipsum falso arguit nec\npotest ab eius defensoribus falli: maxime de purgatione et\nliberatione ac rursus post longum tempus ad eadem mala\nreuolutione rationalis uniuersae creaturae. quis enim catholicus\nchristianus doctus uel indoctus non uehementer exhorreat eam\nquam dicit purgationem malorum, id est etiam eos qui hanc\nuitam in flagitiis et facinoribus et sacrilegiis atque impietatibus\nquamlibet maximis finierunt, ipsum etiam postremo diabolum\net angelos eius quamuis post longissima tempora purgatos\natque liberatos regno dei lucique restitui, et rursus post\nlongissima tempora omnes, qui liberati sunt, ad haec mala\n\n\n\n\ndenuo relabi et reuerti, et has uices alternantes beatitudinum\net miseriarum rationabilis creaturae semper fuisse, semper\nfore? de qua uanissima impietate aduersum philosophos, a\nquibus ista didicit Origenes, in libris de ciuitate dei diligenstissime\ndisputaui.\nXX. CONTRA EOS QVI REVOLVTIONIS CIRCVITVS INDVXERVNT. EX LIBRO DE CTVITATE DEI XII INTER CETERA ET AD LOCVM. Quapropter quod nos modo quaerimus post quinque milia\net quod excurrit annorum, possent et posteri etiam post annorum\nsescenties milies eadem curiositate requirere, si in tantum\nhaec mortalitas hominum exoriendo et obcubando et imperita\nperseueraret infirmitas. potuerunt et qui fuerunt ante nos\nipsis recentibus hominis creati temporibus istam mouere\nquaestionem. ipse denique primus homo uel postridie uel\neodem die, posteaquam factus est, potuit inquirere cur non\nante sit factus; et quandocumque antea factus esset, non uires\ntunc alias et alias nunc uel etiam postea ista de initio rerum\ntemporalium controuersia reperiret.\n\nHanc autem se philosophi mundi huius non aliter putauerunt\nposse uel debere dissoluere nisi ut circuitus temporum inducerent,\nquibus eadem semper fuisse nouata atque repetita in\nrerum natura atque ita deinceps fore sine cessatione asseuerarent\nuolumina uenientium et praetereuntium saeculorum, siue\n\n\n\n\n\n\nin mundo permanente isti circuitus fierent siue certis interuallis\noriens et occidens mundus eadem semper quasi noua,\nquae transacta et uentura sunt, exhiberet. a quo ludibrio\nprorsus immortalem animam, etiam cum sapientiam perceperit,\nliberare non possunt euntem sine cessatione ad falsam beatitudinem\net ad ueram miseriam sine cessatione redeuntem.\nquomodo enim uera beatitudo est, de cuius numquam aeternitate\nconfiditur, dum anima uenturam miseriam aut imperitissime\nin ueritate nescit aut infelicissime in beatitudine\npertimescit? at si ad miserias numquam ulterius reditura ex\nhis ad beatitudinem pergit, fit ergo aliquid noui in tempore\nquod finem non habet temporis. cur non ergo et mundus,\ncur non et homo factus in mundo, ut illi nescio qui falsi\ncircuitus a falsis sapientibus fallacibusque comperti in doctrina\nsana tramite recti itineris uitentur ? nam quidam et illud\nquod legitur in libro Salomonis, qui uocatur ecclesiastes: quid\nest quod fuit? ipsum quod erit. et quid est quod\nfactum est? ipsum quod fiet; et non est omne\nrecens sub sole. qui loquetur et dicet: ecce hoc\nnouum est: iam fuit in saeculis quae fuerunt ante\nnos, propter hos circuitus in eadem redeuntes et in eadem\ncuncta reuocantes dictum intellegi uolunt; quod ille aut de\nhis rebus dixit, de quibus superius loquebatur, hoc est de\ngenerationibus aliis euntibus, aliis uenientibus, de solis anfractibus,\nde torrentium lapsibus, aut certe de omnium rerum\ngeneribus, quae oriuntur atque occidunt. fuerunt enim homines\nante nos, sunt et nobiscum, erant et post nos; ita quaeque\nanimantia uel arbusta. monstra quoque ipsa, quae inusitata\n\n\n\n\n\n\nnascuntur, quamuis inter se diuersa sint et quaedam eorum\nsemel facta narrentur, tamen secundum id quod generaliter\nmiracula et monstra sunt utique et fuerunt et erunt nec\nrecens et nouum est, ut monstrum sub sole nascatur. quamuis\nhaec uerba quidam sic intellexerunt, tamquam in praedestinatione\ndei iam facta fuisse omnia sapiens ille uoluisset\nintellegi et ideo nihil recens sub sole esse. absit autem a\nrecta fide ut his Salomonis uerbis illos circuitus significatos\nesse credamus, quibus illi putant sic eadem temporum temporaliumque\nrerum uolumina repeti, ut uerbi gratia sicut isto\nsaeculo Plato philosophus in urbe Atheniensi et in ea schola\nquae Academia dicta est discipulos docuit, ita per innumerabilia\nretro saecula multum quidem prolixis interuallis, sed\ntamen certis et idem Plato et eadem ciuitas et eadem schola\nidemque discipuli repetiti et per innumerabilia deinde saecula\nrepetendi sint. absit, inquam, ut nos ita credamus. semel\nenim Christus mortuus est pro peccatis nostris; surgens iam\nnon moritur, mors ei ultra non dominabitur et nos post\nresurrectionem semper cum domino erimus, cui modo dicimus\nquod sacer admonet psalmus: tu, domine, seruabis nos\net custodies nos a generatione hac et in aeternum.\nsatis autem istis existimo conuenire quod sequitur: in circuitu\nimpii ambulant, non quia per circulos, quos\nopinantur, eorum uita est recursura, sed quia modo talis est\nerroris eorum uia, id est falsa doctrina.\n\n\nQuid autem mirum est, si in his circuitibus errantes nec\naditum nec exitum inueniunt, quia genus humanum atque\nista nostra mortalitas nec quo initio coepta sit sciunt nec\n\n\n\n\n\n\nquo fine claudatur? quando quidem altitudinem dei penetrare\nnon possunt, qua, cum ipse sit aeternus et sine initio, ab\naliquo tamen initio exorsus est tempora et hominem, quem\nnumquam antea fecerat, fecit in tempore, non tamen nouo et\nrepentino, sed immutabili aeternoque consilio. quis hanc\nualeat altitudinem inuestigabilem inuestigare et inscrutabilem\nscrutari, secundum quam deus hominem temporalem, ante\nquem nemo umquam hominum fuit, non mutabili uoluntate\nin tempore condidit et genus humanum ex uno multiplicauit?\nquando quidem psalmus ipse cum praemisisset atque dixisset\ntu, domine, seruabis nos et custodies nos a generatione\nhac et in aeternum, ac deinde percussisset eos,\nin quorum stulta impiaque doctrina nulla liberationis et beatitudinis\nanimae seruatur aeternitas, continuo subiciens: in\ncircuitu impii ambulabunt-tamquamei diceretur: quid\nergo tu credis, sentis, intellegis? numquidnam existimandum\nest subito placuisse hominem facere, quem numquam antea\ninfinita retro aeternitate fecisset, cui nihil noui accidere potest,\nin quo mutabile aliquid non est? — continuo respondit ad ipsum\ndeum loquens: secundum altitudinem tuam multiplicasti\nfilios hominum. sentiant, inquit, homines quod\nputant et quod eis placet opinentur et disputent: secundum\naltitudinem tuam, quam nullus hominum potest nosse,\nmultiplicasti filios hominum. ualde quippe altum est\net semper fuisse et hominem, quem numquam fecerat, ex aliquo\ntempore primum facere uoluisse nec consilium uoluntatemque\nmutasse.\nXXII CONTRA ID QVOD DICITVR: VNDE DIABOLO PRIMVM VOLVNTAS MALA, CVM BONVS A DEO CREATVS ESSET? ITEM EX EODEM LIBRO DE CIVITATE DEI XII AD LOCVM. Deus, qui summe est atque ob hoc ab illo facta est omnis\nessentia, quae non summe est — quia neque illi aequalis esse\ndeberet, quae de nihilo facta esset, neque ullo modo esse\nposset, si ab illo facta non esset — nec ullorum uitiorum offensione\nuituperandus et omnium naturarum consideratione laudandus\nest.\n\n\nProinde causa beatitudinis angelorum bonorum ea uerissima reperitur,\nquod ei adhaerent qui summe est. cum uero causa\nmiseriae malorum angelorum quaeritur, ea merito occurrit,\nquod ab illo qui summe est auersi ad se ipsos conuersi sunt\nqui non summe sunt: et hoc uitium quid aliud quam superbia\nnuncupatur? initium quippe omnis peccati superbia.\nnoluerunt ergo ad illum custodire fortitudinem suam et qui\nmagis essent, si ei qui summe est adhaererent, se illi praeferendo\nid quod minus est praetulerunt. hic primus defectus\net prima inopia primumque uitium eius naturae, quae ita\ncreata est, ut nec summe esset et tamen ad beatitudinem\nhabendam eo qui summe est frui posset, a quo auersa non\nquidem nulla, sed tamen minus esset atque ob hoc misera\nfieret. huius porro malae uoluntatis causa efficiens si quaeratur,\nnihil inuenitur. quid eat enim quod facit uoluntatem\nmalam, cum ipsa faciat opus malum ? ac per hoc mala uoluntas\nefficiens est operis mali, malae autem uoluntatis efficiens\n\n\n\n\n\n\nnihil est: quoniam si res aliqua est, aut habet aut non habet\nuoluntatem aliquam; si habet, aut bonam profecto habet aut\nmalam: si bonam, quis ita desipiat ut dicat quod bona uoluntas\nfaciat uoluntatem malam? erit enim, si ita est, bona\nuoluntas causa peccati, quo absurdius putari nihil potest. si\nautem res ista, quae putatur facere uoluntatem malam, ipsa\nquoque habet uoluntatem malam, etiam eam quae fecerit res\nconsequenter interrogo atque, ut sit aliquis inquirendi modus,\ncausam primae malae uoluntatis inquiro. non est enim prima\nuoluntas mala, quam fecit uoluntas mala, sed illa prima est\nquam nulla fecit. nam si praecessit qua fieret, illa prior est\nquae alteram fecit. si respondetur quod eam nulla res fecerit\net ideo semper fuerit, quaero utrum in aliqua natura fuerit.\nsi enim in nulla fuit, omnino non fuit; si autem in aliqua,\nuitiabat eam et corrumpebat eratque illi noxia ac per hoc\nbono priuabat: et ideo in mala natura uoluntas mala esse non\npoterat, sed in bona, mutabili tamen, cui uitium hoc nocere\nposset. si enim non nocuit, non utique uitium fuit: ac per\nhoc nec mala uoluntas fuisse dicenda est. porro si nocuit,\nbonum auferendo uel minuendo utique nocuit. non igitur esse\npotuit sempiterna uoluntas mala in ea re, in qua bonum\nnaturale praecesserat, quod mala uoluntas nocendo posset\nadimere. si ergo non erat sempiterna, quis eam fecerit quaero.\nrestat ut dicatur quod ea res fecerit malam uoluntatem, in\nqua nulla uoluntas fuit. haec utrum superior sit requiro an\ninferior an aequalis. sed superior utique melior: quomodo ergo\nnullius ac non potius bonae uoluntatis? hoc idem profecto et\naequalis: duo quippe quamdiu sunt pariter uoluntatis bonae,\nnon facit alter in altero uoluntatem malam. relinquitur ut\ninferior res, cui nulla uoluntas est, fecerit angelicae naturae,\n\n\n\n\nquae prima peccauit, uoluntatem malam. sed etiam res ipsa,\nquaecumque est inferior usque ad infimam terram, quoniam\nnatura et essentia est, procul dubio bona est habens modum\net speciem suam in genere atque ordine suo. quomodo ergo\nres bona efficiens est uoluntatis malae? quomodo, inquam,\nbonum est causa mali? cum enim se uoluntas relicto superiore\nad inferiora conuertit, efficitur mala, non quia malum est quo\nse conuertit, sed quia peruersa est ipsa conuersio: idcirco non\nres inferior uoluntatem malam facit, sed rem inferiorem praue\natque inordinate, ipsa quia facta est, appetiuit. si enim aliqui\nduo aequaliter affecti animo et corpore uideant unius\ncorporis pulchritudinem, qua uisa unus eorum ad inlicite\nfruendum moneatur, alter in uoluntate pudica stabilis perseueret,\nquid putamus esse causae ut in illo fiat, in illo non\nfiat uoluntas mala? quae illam res fecit in quo facta est?\nneque enim pulchritudo illa corporis; nam eam non fecit in\nambobus, quando quidem amborum non dispariliter occurrit\naspectibus. an caro intuentis causa est ? cur non et illius?\nan uero animus? cur non utriusque? ambos enim et animo\net corpore aequaliter affectos praediximus. an dicendum est\nalterum eorum occulta maligni spiritus suggestione temtatum,\nquasi non eidem suggestioni et qualicumque suasioni propria\nuoluntate consenserit? hanc igitur consensionem, hanc malam\nquam male suadenti adhibuit uoluntatem quae in eo res fecerit\nquaerimus. nam ut hoc quoque impedimentum ab ista quaestione\ntollatur, si eadem temtatione ambo temtentur et\nunus ei cedat atque consentiat, alter idem qui fuerat perseueret,\nquid aliud apparet nisi unum noluisse, alterum uoluisse\na castitate deficere? unde nisi propria uoluntate, ubi eadem\n\n\n\n\nfuerat in utroque corporis et animi affectio, amborum oculis\npariter uisa est eadem pulchritudo, ambobus pariter institit\nocculta temtatio P propriam igitur in uno eorum uoluntatem\nmalam res quae fecerit scire uolentibus, si bene intueantur,\nnihil occurrit. si enim dixerimus quod ipse eam fecerit, quid\nerat ipse ante uoluntatem malam nisi natura bona, cuius\nauctor deus, qui est immutabile bonum? qui ergo dicit eum\nqui consensit temtanti atque suadenti, cui non consentit alius,\nad inlicite utendum pulchro corpore, quod uidendo ambobus\npariter affuit, cum ante illam uisionem ac temtationem\nsimiles ambo animo et corpore fuerint, ipsum sibi fecisse\nuoluntatem malam, quia utique bonus ante uoluntatem malam\nfuerit, quaerat cur eam fecerit, utrum quia natura est an\nquia ex nihilo facta est, et inueniet uoluntatem malam non\nex eo esse incipere quod natura est, sed ex eo quod de nihilo\nfacta natura est. nam si natura causa est uoluntatis malae,\nquid aliud cogimur dicere nisi a bono fieri malum et bonum\nesse causam mali ? si quidem natura bona fit uoluntas mala.\nquod unde fieri potest ut natura bona quamuis mutabilis,\nantequam habeat uoluntatem malam, faciat aliquid mali, hoc\nest ipsam uoluntatem malam?\n\nNemo igitur quaerat efficientem causam malae uoluntatis:\nnon enim est efficiens, sed deficiens, quia nec illa effectio, sed\ndefectio. deficere namque ab eo quod summe est ad id quod\nminus est hoc est incipere habere uoluntatem malam. causas\nporro defectionum istarum, cum efficientes non sint, ut dixi,\nsed deficientes, uelle inuenire tale est, ac si quisquam uelit\nuidere tenebras uel audire silentium, quod tamen utrumque\nnobis notum est, neque illud nisi per oculos neque hoc nisi\nper aures, non sane in specie, sed in speciei priuatione. nemo\nergo ex me scire quaerat quod me nescire scio, nisi forte ut\nnescire discat quod sciri non posse sciendum est. ea quippe\n\n\n\n\nquae non specie, sed in eius priuatione sciuntur, si dici aut\nintellegi potest, quodam modo nesciendo sciuntur, ut sciendo\nnesciantur. cum enim acies oculi corporalis currit per species\ncorporales, nusquam tenebras uidet nisi ubi coeperit non\nuidere. ita etiam non ad aliquem alium sensum, sed ad solas\naures pertinet sentire silentium, quod tamen nullo modo nisi\nnon audiendo sentitur. sic species intellegibiles mens quidem\nnostra intellegendo conspicit, sed ubi deficiunt nesciendo condiscit:\ndelicta enim quis intellegit? I\n\nHoc scio, naturam dei numquam, nusquam, nulla ex parte\nposse deficere et ea posse deficere quae ex nihilo facta sunt.\nquae tamen quanto magis sunt et bona faciunt — tunc enim\naliquid faciunt — causas habent efficientes; in quantum\nautem deficiunt et ex hoc mala faciunt — quid enim tunc\nfaciunt nisi uana? — causas habent deficientes. itemque scio,\nin quo fit mala uoluntas, id in eo fieri quod si nollet non\nfieret, et ideo non necessarios, sed uoluntarios defectus iusta\npoena consequitur. deficitur enim non ad mala, sed male, id\nest non ad malas naturas, sed ideo male, quia contra ordinem\nnaturarum ab eo quod summe est ad id quod minus est.\nneque enim auri uitium est auaritia, sed hominis peruerse\namantis aurum iustitia derelicta, quae incomparabiliter auro\ndebuit anteponi; nec luxuria uitium est pulchritudinis suauium\ncorporum, sed animae peruerse amantis corporeas uoluptates\nneglecta temperantia, qua rebus spiritaliter pulchrioribus et\nincorruptibiliter suauioribus coaptamur; nec iactantia uitium\nest laudis humanae, sed animae peruerse amantis laudari ab\nhominibus spreto testimonio conscientiae; nec superbia uitium\n\n\n\n\n\n\nest dantis potestatem uel ipsius etiam potestatis, sed animae\nperuerse amantis potestatem suam potentioris iustiore contemta.\nac per hoc qui peruerse amat cuiuslibet naturae bonum, etiam si\nadipiscatur, ipse fit in bono malus et miser meliore priuatus.\n\nCum ergo malae uoluntatis efficiens naturalis uel, si dici\npotest, essentialis nulla sit causa — ab ipsa quippe incipit\nspirituum mutabilium malum, quo minuitur atque deriuatur\nnaturae bonum, nec talem uoluntatem facit nisi defectio, qua\ndeseritur deus, cuius defectionis etiam causa utique deficit —:\nsi dixerimus nullam esse efficientem causam etiam uoluntatis\nbonae, cauendum est ne uoluntas bona bonorum angelorum\nnon facta, sed deo coaeterna esse credatur. cum ergo ipsi\nfacti sint, quomodo non illa facta esse dicetur? porro quia\nfacta est, utrum cum ipsis facta est an sine illa fuerunt prius ?\nsed si cum ipsis, non dubium quod ab illo facta sit a quo et\nipsi; simulque ut facti sunt, ei a quo facti sunt amore, cum\nquo facti sunt, adhaeserunt; eoque sunt isti ab illorum societate\ndiscreti, quod illi in eadem bona uoluntate manserunt,\nisti ab ea deficiendo mutati sunt mala scilicet uoluntate hoc\nipso, quod a bona defecerunt, a qua non defecissent, nisi\nutique uoluissent. si autem boni angeli fuerunt prius sine\nuoluntate bona eamque in se ipsi deo non operante fecerunt,\nergo meliores a se ipsis quam illo facti sunt? absit. quid\nenim erant sine bona uoluntate nisi mali? aut si propterea\nnon mali, quia nec mala uoluntas eis inerat — neque enim\nab ea quam nondum coeperant habere defecerant — certe\nnondum tales, nondum tam boni quam esse cum bona\n\n\n\n\nuoluntate coeperunt. at si non potuerant ae ipsos facere meliores\nquam ille eos fecerat quo nemo melius quicquam facit, profecto\net bonam uoluntatem, qua meliores essent, nisi operante\nadiutorio creatoris habere non possent. et cum id egit eorum\nuoluntas bona at non ad ae ipsos qui minus erant, sed ad\nillam qui summa est conuerterentur eique adhaerentes magis\nessent eiusque participatione sapienter beateque uiuerent, quid\naliud ostenditur nisi uoluntatem bonam quamlibet bonam\ninopem fuisse in solo desiderio remansuram, nisi ille qui\nbonam naturam ex nihilo sui capacem fecerat, ex se ipso\nfaceret implendo meliorem, prius faciens excitando auidiorem?\nnam et hoc discutiendum est, si boni angeli ipsi in se fecerunt\nuoluntatem bonam, utrum aliqua eam an nulla uoluntate\nfecerunt. si nulla, utique nec fecerunt; si aliqua, utrum mala\nan bona? si mala, quomodo potuit esse mala uoluntas bonae\nuoluntatis effectrix? si bona, iam ergo habebant. et istam\nquis fecerat nisi ille qui eos cum bona uoluntate, id est cum\namore casto, quo illi adhaerent, creauit, simul eis et condens\nnaturam et largiens gratiam? unde nisi bona uoluntate, hoc\nest dei amore, numquam sanctos angelos fuisse credendum \\'\nest. isti autem qui cum boni creati essent, tamen mali sunt\n— mala propria uoluntate, quam bona natura non fecit, nisi\ncum a bono sponte defecit, ut mali causa non sit bonum,\nsed defectus a bono — aut minorem acceperunt amoris diuini\ngratiam quam illi qui in eadem perstiterunt aut, si utrique\nboni aequaliter creati sunt, istis mala uoluntate cadentibus\nilli amplius adiuti ad eam beatitudinis plenitudinem, unde se\nnumquam casuros certissimi fierent, peruenerunt, sicut iam\nin libro quem sequitur iste tractauimus. confitendum est\n\n\n\n\n\n\n\n\n\n\nigitur cum debita laude creatoris non ad solos sanctos homines\npertinere uerum etiam de sanctis angelis posse dici quod\ncaritas dei diffusa sit in eis per spiritum sanctum, qui datus\nest eis; nec tantum hominum, sed primitus praecipueque\nangelorum bonum esse quod scriptum est: mihi autem adhaerere\ndeo bonum est. hoc bonum quibus commune est,\nhabent et cum illo cui adhaerent et inter se sanctam societatem\net sunt una ciuitas dei eademque uiuum sacrificium\neius uiuumque templum eius. cuius pars, quae coniungenda\nimmortalibus angelis ex mortalibus hominibus congregatur, et\nnunc mortaliter peregrinatur in terris uel in eis qui morte\nobierunt secretis animarum receptaculis sedibusque requiescit.\nXXII. DE DIABOLVM AB IPSO PEIMORDIO CREATVRAE A SVO CREA- TOBE PER SVPERBIAM APOSTATASSE. EX LIBRO DE GENESI AD LITTERAM XI INTER CETERA ET AD LOCVM. Quando ergo deiecerit superbia diabolum, ut naturam suam\nbonam praua uoluntate peruerteret, scriptura non dicit; ante\ntamen factum fuisse et ex hac eum homini inuidisse ratio\nmanifesta declarat. in promtu est enim omnibus haec intuentibus\nnon ex inuidentia superbiam nasci, sed ex superbia\npotius inuidentiam. non autem frustra putari potest ab initio\ntemporis diabolum superbia cecidisse nec fuisse ullum antea\ntempus, quo cum angelis sanctis pacatus uixerit et beatus,\nsed ab ipso primordio creaturae a suo creatore apostatasse,\n\n\n\n\n\n\nut illud quod dominus ait: ille homicida erat ab initio\net in ueritate non stetit utrumque ab initio intellegamus,\nnon solum quod homicida fuit sed etiam quod in ueritate\nnon stetit. et homicida quidem ab illo initio, ex quo homo\npotuit occidi: non potuit autem occidi antequam esset qui\noccideretur. ab initio ergo homicida diabolus, quia ipse occidit\nhominem primum, ante quem nullus hominum fuit. in ueritate\nautem non stetit, et hoc ab initio, ex quo ipse creatus\nest, qui staret, si stare uoluisset.\nXXIII. QVALITER INTELLEGENDVM SIT ILLVD ESAIAE: QVOMODO CECIDIT DE CAELO LVCIFEB ET CETERA. ITEM EX EODEM LIBRO XI. Quod ergo putatur numquam diabolus in ueritate stetisse,\nnumquam cum angelis beatam duxisse uitam, sed ab ipso\nsuae condicionis initio cecidisse, non sic accipiendum est ut\nnon propria uoluntate deprauatus, sed malus a bono deo creatus\nputetur: alioquin non ab initio cecidisse diceretur: neque enim\ncecidit, si talis factus. sed factus continuo se a luce ueritatis\nauertit superbia tumidus et propriae potestatis delectatione\ncorruptus, unde beatae atque angelicae uitae dulcedinem non\ngustauit, quam non utique acceptam fastidiuit, sed nolendo\naocipere deseruit et amisit. proinde nec sui casus praescius\nesse potuit, quoniam sapientia pietatis est fructus. ille autem\ncontinuo impias, consequenter et mente caecatus non ex eo\nquod acceperat cecidit, sed ex eo quod acciperet, si subdi\n\n\n\n\n\n\n\n\nuoluisset deo: quod profecto quia noluit, et ab eo quod\naccepturus erat cecidit et potestatem illius sub quo esse\nnoluit non euasit factumque in illo est pondere meritorum\nut nec iustitiae possit lumine delectari nec ab eius sententia\nliberari.\n\n\nQuod ergo per Esaiam prophetam in eum dicitur: quomodo\ncecidit de caelo lueifer mane oriens, con-\ntritus est in terram qui mittebat ad omnes gentes?\ntu autem dixisti sensu tuo: in caelum ascendam,\nsuper sidera caeli ponam thronum meum, sedebo\nin monte excelso super montes excelsos, qui sunt\nad aquilonem; ascendam super nubes, ero similis\naltissimo; nunc autem ad inferos descendes et cetera,\nquae in figura regis uelut Babylonis in diabolum dicta intelleguntur,\nplura in eius corpus conueniunt, quod etiam de\nhumano genere congregat, et in eos maxime qui ei per superbiam\ncohaerent apostatando a mandatis dei. sicut enim qui\nerat diabolus homo dictus est, ut in euangelio: inimicas\nhomo hoc fecit, ita qui homo erat diabolus dictus est, ut\nrursus in euangelio: nonne ego uos duodecim elegi et\nunus ex nobis diabolus est? et sicut corpus Christi, quod\nest ecclesia, dicitur Christus — sicut illud est: uos Abrahae\nsemen estis, cum paulo superius dixisset: Abrahae dictae\nsunt promissiones et semini eius; non dicit: et seminibus,\ntamquam in multis, sed tamquam in uno: et semini tuo,\nquod est Christus; et iterum: sicut enim corpus unum\nest et membra habet multa, omnia autem membra\ncorporis, cum sint multa, unum est corpus, ita et\nChristus — eo modo etiam corpus diaboli, oui caput est\n\n\n\n\n\n\ndiabolus, id est ipsa impiorum multitudo maximeque eorum qui\na Christo uel de ecclesia sicut de caelo decidunt, dicitur diabolus\net in ipsum corpus figurate multa dicuntur, quae non\ntam capiti quam corpori membrisque conueniant. itaque\nlucifer, qui mane oriebatur et cecidit, potest intellegi apostatarum\ngenus uel a Christo uel ab ecclesia, quod ita conuertitur\nad tenebras amissa luce, quam portabat, quemadmodum\nqui conuertuntur ad deum a tenebris ad lucem transeunt, id\nest qui fuerunt tenebrae fiunt lux.\n\nItem in figura principis Tyri per Hiezechielem prophetam\nin diabolum diota intelleguntur: tu es signaculum similitudinis\net corona decoris; in deliciis paradisi dei\nfuisti, omni lapide pretioso ornatus es et cetera,\nquae non tam in ipsum principem spiritum nequitiae quam\nin corpus eius dicta conueniunt. paradisus enim dicta est\necclesia, sicut legitur in cantico canticorum: hortus conclusus,\nfons signatus, puteus aquae uiuae, paradi-\nSQV cum fructu pomorum. inde ceciderunt uel aperta\net corporali separatione omnes haeretici, uel occulta et spiritali,\nquamuis in ea corporaliter esse uideantur, omnes conuersi ad\nuomitum suum, cum post remissionem peccatorum paululum\nambulassent in uia iustitiae, in quibus facta sunt posteriora\ndeteriora prioribus, et quibus expediebat non cognoscere uiam\niustitiae quam cognoscentibus retrorsum reflecti a tradito sibi\n\n\n\n\n\n\nsancto mandato. hanc pessimam generationem dominus describit,\ncum dicit spiritum nequam exire ab homine\net cum aliis septem redire, in domo quam mundatam\niam inuenerat intrare, ut sint nouissima\nhominis illius peiora prioribus. tali enim generi\nhominum, quod iam factum est corpus diaboli, possunt haec\nuerba congruere: a die qua creatus es tu cum cherub,\nid est cum sede dei, quae interpretatur multiplicata scientia;\net posui te in monte sancto dei, hoc est in ecclesia —\nunde est: et exaudiuit me de monte sancto suo — fuisti\nin medio lapidum flammeorum, id est sanctorum\nspirituum feruentium, lapidum uiuorum; ambulasti\nsine uitio tu in diebus tuis, ex quo die creatus es\ntu, donec inuenta sunt delicta tua in te.\n.XXIIII. CONTRA EOS QVI DICVNT, CVR CREAVERIT DEVS HOMINEM, QVEM PECCATVBVM ESSE PRAESCIEBAT. ITEM EX EODEM LIBRO XI DE GENESI AD LITTERAM.\\' Si ergo quaeritur cur deus temtari permiserit hominem,\nquem temtatori consensurum esse praesciebat, altitudinem\nquidem consilii eius penetrare non possum et longe supra\nuires meas hoc esse profiteor. est ergo aliqua causa fortassis\noccultior, quae melioribus sanotioribusque reseratur illius gratia\npotius quam meritis eorum; sed tamen, quantum uel donat\nsapere uel sinit dicere, non mihi uidetur magnae laudis futurum\nfuisse hominem, si propterea posset bene uiuere, quia\nnemo male uiuere suaderet, cum et in natura posse et in\n\n\n\n\n\n\npotestate haberet uelle non consentire suadenti, adiuuante\ntamen illo qui superbis resistit, humilibus autem\ndat gratiam. cur itaque temtari non sineret quem consensurum\nesse praesciebat, cum id facturus esset propria uoluntate\nper culpam et ordinandus esset illius aequitate per poenam,\nut etiam sic ostenderet animae superbae ad eruditionem\nfuturorum sanctorum, quam recte ipse uteretur animarum\nuoluntatibus etiam malis, cum illae peruerse uterentur naturis\nbonis?\n\nNec arbitrandum est quod esset hominem deiecturus iste\ntemtator, nisi praecessisset in anima hominis quaedam elatio\ncomprimenda, ut per humiliationem peccati quam de se falso\npraesumserit disceret. uerissime quippe dictum est: ante\nruinam exaltatur cor et ante gloriam humiliatur;\net huius forte hominis uox est in psalmo: ego dixi in\nabundantia mea: non mouebor in saeculum. deinde\nexpertus iam quid mali habeat superba praesumtio propriae\npotestatis et quid boni adiutorium gratiae dei: domine, inquit,\nin uoluntate tua praestitisti decori meo uirtutem,\nauertisti autem faciem tuam, et factus sum\nconturbatus. sed siue illud de hoc homine siue de alio\ndictum est, extollenti se tamen animae et nimium tamquam\\'\nde propria uirtute praefidenti etiam experimento poenae fuerat\ndemonstrandum quam bene non se habeat facta natura, si a\nfaciente recesserit. hinc enim etiam maxime commendatur\nquale bonum sit deus, quando nulli ab eo recedenti bene est,\n\n\n\n\\'. ,\n\n\nquia et qui gaudent in mortiferis uoluptatibus, esse sine dolorum\ntimore non possunt, et qui omnino malum desertionis\nsuae maiore superbiae stupore non sentiunt, miseriores prorsus\napparent, ut, si nolunt recipere medicinam talia deuitandi,\nualeant ad exemplum, quo possint talia deuitari. sicut enim\napostolus Iacobus dicit: unusquisque temtatur a concupiscentia\nsua abstractus et iniectus; deinde\nconcupiscentia cum conceperit, parit peccatum;\npeccatum autem cum consummatum fuerit, generat\nmortem. unde sanato superbiae tumore resurgitur,\nuoluntas, quae ante experimentum defuit, ut permaneretur\ncum deo, saltem post experimentum adsit, ut redeatur ad\ndeum.\n\nSic autem quidam mouentur de hac primi hominis temtatione,\nquod eam fieri permiserit deus, quasi nunc non uideant\nuniuersum genus humanum diaboli insidiis sine cessatione\ntemtari. cur et hoc permittit deus ? an quia probatur et\nexercetur uirtus et est palma gloriosior non consensisse temtatum\nquam non potuisse temtari, cum etiam ipsi, qui\ndeserto creatore eunt post temtatorem, magis magisque temtent\neos qui in uerbo dei permanent praebeantque illis\ncontra cupiditatem deuitationis exemplum et incutiant contra\nsuperbiam timorem pium? unde dicit apostolus: intendens\nte ipsum, ne et tu temteris. mirum est enim quantum\nista humilitas, qua subdimur creatori, ne tamquam eius adiutorio\nnon egentes de nostris uiribus praesumamus per scripturas\nomnes diuinas cura continua commendatur. cum ergo etiam\nper iniustos iusti ac per impios pii proficiant, frustra dicitur:\n\n\n\n\n\n\nnon orearet deus quos praesciebat malos futuros. cur enim\nnon crearet quos praesciebat bonis profuturos, ut et utiles\neorum bonis uoluntatibus exercendis admonendisque nascantur\net iuste pro sua mala uoluntate puniantur?\n\nTalem, inquiunt, faceret hominem, qui nollet omnino pec- .\ncare. ecoe nos concedimus meliorem esse naturam, quae\nomnino peccare nolit. concedant et ipsi non esse malam\nnaturam, quae sic facta est, ut posset non peccare, si nollet,\net iustam esse sententiam, qua punita est quae uoluntate, non\nnecessitate peccauit. sicut ergo ratio uera docet meliorem\nesse creaturam, quam prorsus nihil delectat inlicitum, ita\nratio uera nihilo minus docet etiam illam bonam esse, quae\nhabet in potestate inlicitam delectationem, si extiterit, ita\ncohibere, ut non solum de ceteris licitis recteque factis uerum\netiam de ipsius prauae delectationis cohibitione laetetur. cum\nergo haec natura bona sit, illa melior, cur illam solam et non\nutramque potius faceret deus? ac per hoc qui parati erant\nde illa sola deum laudare, uberius eum debent laudare de\nutraque; illa quippe est in sanctis angelis, haec in sanctis\nhominibus. qui autem sibi partes iniquitatis elegerunt laudabilemque\nnaturam culpabili uoluntate deprauarunt, non quia\npraesciti sunt ideo creari minime debuerunt; habent enim et\nipsi locum suum, quem in rebus impleant pro utilitate\nsanctorum. nam deus nec iustitia cuiusquam recti hominis\neget; quanto minus iniquitate peruersi?\n\n\nQuis autem sobria consideratione dicat: melius non crearet\nquem praesciebat ex alterius iniquitate posse corrigi, quam\ncrearet etiam quem praesciebat pro sua iniquitate debere\ndamnari? hoc eat enim dicere: melius non esset qui alterius\nmalo bene utendo misericorditer coronaretur, quam esset etiam\n\n\n\n\nmalus, qui. pro suo merito iuste puniretur. cum enim ratio\ncerta demonstrat duo quaedam non aequalia bona, sed unum\nsuperius, alterum inferius, non intellegunt tardi corde, cum\ndicant: utrumque tale esset, nihil se aliud dicere quam: solum\nillud esset. ac sic cum aequare quaerunt genera bonorum,\nnumerum minuunt et immoderate augendo unum genus\nalterum tollunt. quis autem hoc audiret, si dicerent: quoniam\nexcellentior sensus est uidendi quam audiendi, quattuor oculi\nessent et aures non essent? ita si excellentior est creatura\nilla rationalis, quae sine ullius poenae comparatione, sine ulla\nsuperbia deo subditur, alia uero in hominibus ita creata est,\nut in se dei beneficium non possit agnoscere nisi alterius\nuidendo supplicium, ut non altum sapiat, sed timeat, id est\nnon de se praefidat, sed confidat in deum: quis recte intellegens\ndicat: ntalis esset ista qualis ill nec uideat se nihil aliud\ndicere quam: \"non esset ista, sed sola esset illa\" ? quod si\ninerudite atque insipienter dicitur, cur ergo non crearet deus\netiam quos malos futuros esse praesciebat, uolens ostendere\niram et demonstrare potentiam suam et ob hoc sustinens in\nmulta patientia uasa irae, quae perfecta sunt in perditionem,\nut notas faceret diuitias gloriae suae in uasa misericordiae,\nquae praeparauit in gloriam? sio enim qui gloriatur non nisi\nin domino gloriatur, cum cognoscit non suum, sed illius esse\nnon solum ut sit, uerum etiam ut non nisi ab illo bene sibi\nsit a quo habet ut sit. nimis itaque importune dicitur: non\nessent quibus deus tantam beneficientiam misericordiae suae\ntribueret, si aliter esse non possent, nisi essent et hi in\nquibus uindictae iustitiam demonstraret.\n\nCur enim non utrique potius essent, quando in utrisque et\nbonitas dei et aequalitas iure praedicatur? at enim si deus\n\n\n\n\n\n\nuellet, etiam isti boni essent. quanto melius hoc deus uoluit,\nut quod uellent essent; sed boni infructuose, mali autem\nimpune non essent et in eo ipso aliis utiles essent. sed praesciebat\nquod eorum futura esset uoluntas mala. praesciebat\nsane et, quia falli non potest eius praescientia, ideo non\nipsius, sed eorum est uoluntas mala. our ergo eos creauit\nquos tales futuros esse praesciebat? quia sicut praeuidit quid\nmali essent facturi, sic etiam praeuidit de malefactis eorum\nquid boni esset ipse facturus. sic enim eos fecit, ut eis relinqueret\nunde et ipsi aliquid facerent quo, quidquid etiam\nculpabiliter eligerent, illum de se laudabiliter operantem inuenirent;\na se quippe habent uoluntatem malam, ab illo autem\net naturam bonam et iustam poenam, sibi debitam locum,\naliis exercitationis adminiculum et timoris exemplum.\n\nSed posset, inquit, etiam ipsorum uoluntatem in bonum\nconuertere, quoniam omnipotens est. cur ergo non fecit? quia\nnoluit, cur noluerit penes ipsum est; debemus enim non plus\nsapere quam oportet sapere. puto tamen paulo ante satis\nnos ostendisse non parui boni esse rationabilem creaturam\netiam istam, quae malorum comparatione canet malum. quod\ngenus bonae creaturae utique non esset, si omnium malas\nuoluntates in bonum deus conuertisset et nulli iniquitati\npoenam debitam infligeret; ac sic non esset nisi solum illud\ngenus, quod nulla uel peccati uel supplicii malorum comparatione\nproficeret. ita uelut aucta numerositate excellentioris\ngeneris ipsorum generum bonorum numerus minueretur.\n\nErgo, inquiunt, est aliquid in operibus dei quod alterius\nmalo indigeat, quo proficiat ad bonum? itane obsurduerunt\n\n\n\n\n\n\net excaecati sunt homines nescio quo studio contentionis, ut\nnon audiant uel uideant quibusdam punitis quam plurimi\ncorrigantur? quis enim paganus, quis Iudaeus, quis haereticus\nnon hoc in domo sua cotidie probet P uerum cum uenitur ad\ndisputationem inquisitionemque ueritatis, nolunt aduertere\nsensus suos homines; ex quo opere diuinae prouidentiae in\neos ueniat imponendae commotio disciplinae, ut, si non corriguntur\nqui puniuntur, eorum tamen exemplo ceteri metuant\nualeatque ad eorum salutem iusta pernicies aliorum. num\nenim malitiae illorum uel nequitiae deus auctor est, de quorum\niusta poena consulit, quibus hoc modo consulendum esse\nconstituit? non utique; sed cum eos uitiis propriis malos\nfuturos esse praesciret, non eos tamen creare destitit, utilitati\ndeputans eorum quos in hoc genere creauit, ut ad bonum\nproficere nisi malorum comparatione non possent. si enim non\nessent, nulli rei utique prodessent. parumne boni actum est,\nut sint qui certe illi generi utiles sint? quod genus quisquis\nnon uult ut sit nihil aliud agit nisi ut ipse in eo non sit.\nmagna opera domini, exquisita in omnes uoluntates\neius. praeuidet bonos futuros et creat; praeuidet\nmalos futuros et creat, se ipsum ad fruendum praebens bonis,\nmulta munera suorum largiens et malis, misericorditer ignoscens,\niuste ulciscens, itemque misericorditer ulciscens, iuste\nignoscens, nihil metuens de cuiusquam malitia, nihil indigens\nde cuiusquam iustitia, nihil sibi consulens nec de operibus\nbonorum et bonis consulens etiam de poenis malorum. cur\nergo non permitteret temtari hominem illa temtatione prodendum,\nconuincendum, puniendum, cum superba concupiscentia\n\n\n\n\n\n\npropriae potestetis quod conceperat pareret suoque fetu confunderetur\niustoque supplicio a superbiae autem inoboedientiae\nmalo posteros deterreret, quibus ea conscribenda et annuntianda\nparabantur ?\n\nSi autem quaeritur cur potissimum per serpentem diabolus\ntemtare permissus sit, iam hoc significandi gratia factum\nesse quem non admoneat scriptura tantae auctoritatis tantis\ndiuinitatis documentis agens in prophetando, quantis effectis\niam mundus impletus est? non quo diabolus aliquid ad instrustionem\nnostram significare uoluerit, sed cum accedere ad\ntemtandum non posset nisi permissus, num per aliud posset\nnisi per quod permittebatur accedere? quidquid igitur serpens\nille significauit, dei prouidentiae tribuendum est, sub qua et\nipse diabolus suam quidem habet cupiditatem nocendi, facultatem\nautem non nisi quae datur uel ad subuertenda ac perdenda\nuasa irae uel ad humilianda siue probanda uasa misericordiae.\nnatura itaque serpentis unde sit nouimus: produxit\nenim terra in uerbo dei omnia pecora et bestias et serpentes;\nquae uniuersa creatura habens in se animam uiuam, inrationabilem,\nuniuersae rationali creaturae siue bonae siue malae\nuoluntatis lege diuini ordinis subdita est. quid ergo mirum,\nsi per serpentem aliquid agere permissus est diabolus, cum\ndaemonia in porcos intrare Christus ipse permiserit?\n\nMagis de ipsa natura diaboli scrupulosius quaeri solet; quam\ntotam quidam haeretici offensi molestia malae uoluntatis eius\nalienare conantur a creatura summi et ueri dei et alterum\n\n\n\n\n\n\nei dare principium, quod sit contra deum. non enim ualent\nintellegere omne quod est, in quantum aliqua substantia est,\net bonum esse et nisi ab illo uero, a quo omne bonum est,\nesse non posse; malam uero uoluntatem inordinate moueri\nbona inferiora superioribus praeponendo; atque ita factum\nesse ut rationalis creaturae spiritus sua potestate propter excellentiam\ndelectatus tumesceret superbia, per quam caderet\na beatitudine spiritalis paradisi et inuidentia contabesceret.\nin quo tamen bonum est hoc ipsum, quod uiuit et uiuificat\ncorpus siue aerium, sicut ipsius diaboli uel daemonum spiritus,\nsiue terrenum, sicut hominis anima cuiusuis, etiam maligni\natque peruersi. ita dum nolunt aliquid quod deus fecerit\npropria uoluntate peccare, ipsius dei substantiam dicunt primo\nnecessitate et post ineipiabiliter uoluntate corruptam atque\nperuersam. sed de istorum dementissimo errore alias iam\nmulta diximus.,\n\nIn hoc autem opere quaerendum est secundum sanctam\nscripturam quid de diabolo dicendum sit. primum utrum ab\ninitio ipsius mundi sua potestate delectatus abstiterit ab illa\nsocietate et caritate, qua beati sunt angeli, qui fruuntur deo,\nan aliquo tempore in sancto coetu fuerit angelorum etiam\nipse pariter iustus et pariter beatus. nonnulli enim dicunt\nipsum ei fuisse casum a supernis sedibus, quod inuiderit\nhomini facto ad imaginem dei. porro autem inuidia sequitur\nsuperbiam, non praecedit; non enim causa superbiendi est inuidia,\nsed causa inuidendi superbia. cum igitur superbia sit\namor excellentiae propriae, inuidia uero sit odium felicitatis\nalienae, quid unde nascatur satis in promtu est; amando\nenim quisque excellentiam suam uel paribus inuidet, quod ei\n\n\n\n\ncoaequentur, uel inferioribus, ne sibi coaequentur, uel superioribus,\nquod eis non coaequetur. superbiendo igitur inuidus,\nnon inuidendo quisque superbus est...\n\nMerito initium omnis peccati superbiam scriptura definiuit\ndicens: initium omnis peccati superbia. cui testimonio\nnon inconuenienter aptatur etiam illud quod apostolus ait:\nradix omnium malorum est auaritia, si auaritiam\ngeneralem intellegamus, qua quisque appetit aliquid amplius\nquam oportet propter excellentiam suam et quendam propriae\nrei amorem. cui sapienter nomen latina lingua indidit, cum\nappellauit priuatam, quod potius a detrimento quam ab incremento\ndictum elucet; omnis enim priuatio minuit. unde\nitaque uult eminere superbia, inde in angustias et in egestatem\ncontruditur, cum a communi ad proprium damnoso sui amore\nredigitur. specialis est autem auaritia, quae usitatius appellatur\namor pecuniae, cuius nomine apostolus per speciem\ngenus significans uniuersalem auaritiam uolebat intellegi dicendo:\nradix omnium malorum est auaritia. hac enim\net diabolus cecidit, qui utique non amauit pecuniam, sed\npropriam potestatem. proinde peruersus sui amor priuat sancta\nsocietate turgidum spiritum eumque coartat miseria iam per\niniquitatem satiari cupientem. hinc alio loco cum dixisset:\nerunt enim homines se ipsos amantes, continuo subiecit:\namatores pecuniae, ab illa generali auaritia, cuius\nsuperbia caput est, ad hanc specialem descendens, quae propria\nhominum est. neque enim essent etiam homines amatores\npecuniae, nisi eo se putarent excellentiores, quo ditiores. cui\n\n\n\n\n\n\nmorbo contraria caritas, quae non quaerit quae sua sunt, id\nest non priuata excellentia laetatur; merito ergo et non inflatur.\nhi duo amores, quorum alter sanctas, alter immundus,\nalter socialis, alter priuatus, alter communi utilitati consulens\npropter supernam societatem, alter etiam rem communem in\npotestatem propriam redigens propter arrogantem dominationem,\nalter subditus, alter aemulus deo, alter tranquillus,\nalter turbulentus, alter pacificus, alter seditiosus, alter ueritatem\nlaudibus errantium praeferens, alter quoquo modo laudis\nauidus, alter amicalis, alter inuidus, alter hoc uolens proximo\nquod sibi, alter subicere proximum sibi, alter propter proximi\nutilitatem regens proximum, alter propter suam, praecesserunt\nin angelis, alter in bonis, alter in malis, et distinxerunt conditas\nin genere humano ciuitates duas sub admirabili et ineffabili\nprouidentia dei cuncta quae creat administrantis,\nalteram iustorum, alteram iniquorum. quarum etiam quadam\ntemporali commixtione peragitur saeculum, donec ultimo iudicio\nseparentur et altera coniuncta angelis bonis in regno suo\nuitam consequatur aeternam, altera coniuncta angelis malis\nin ignem cum rege suo mittatur aeternum.\nXXVI DE DECIMATIONE LEVI IN LVMBIS ABRAHAE. EX LIBRO DE GENESI X AD LITTERAM. Quamuis nullius hominis anima sit in lumbis patris sui,\nsecundum carnem tamen in lumbis Abrahae constitutum Leui\ndecimatum et ibi constitutum secundum carnem Christum\nnon decimatum. secundum rationem quippe illam seminalem\nibi fuit Leui, qua ratione per concubitum uenturus erat in\nmatrem; secundum quam rationem non ibi erat Christi caro,\nquamuis secundum ipsam ibi fuerit Mariae caro. quapropter\nnec Leui nec Christus in lumbis Abrahae secundum animam,\nsecundum carnem uero et Leui et Christus: sed Leui secundum\nconcupiscentiam carnalem, Christus autem secundum solam\nsubstantiam corporalem. cum enim sit in semine et uisibilis\ncorpulentia et inuisibilis ratio, utrumque cucurrit ex Abraham\nuel etiam ex ipso Adam usque ad corpus Mariae, quia et\nipsum eo modo conceptum et exortum est. Christus autem\nuisibilem carnis substantiam de carne uirginis sumsit, ratio\nuero conceptionis eius non a semine uirili, sed longe aliter\nac desuper uenit. proinde secundum hoc quod de matre accepit\netiam in lumbis Abrahae fuit. ille est ergo decimatus in\nAbraham qui, licet secundum car-nem tantum, sic tamen fuit\nin lumbis eius, quemadmodum in sui patris ipse Abraham,\nid est qui sic est natus de patre Abraham, quemadmodum\nde suo patre natus est Abraham, per legem scilicet in membris\nrepugnantem legi mentis et inuisibilem concupiscentiam,\n\n\n\n\n\n\n\n\nquamuis eam casta et bona iura nuptiarum non sinant ualere,\nnisi quantum ex ea possunt generi substituendo prospicere.\nnon autem et ille ibi decimatus est cuius caro inde non fernorem\nuulneris, sed materiem medicaminis traxit. nam cum\nipsa decimatio ad praefigurandam medicinam pertinuerit, illud\nin Abrahae carne decimabatur quod curabatur, non illud unde\ncurabatur. eadem namque caro non Abrahae tantum, sed\nipsius primi terrenique hominis simul habebat et uulnus praeuaricationis\net medicamentum uulneris: uulnus praeuaricationis\nin lege membrorum repugnante legi mentis, quae per omnem\ninde propagatam carnem seminali ratione quasi transcribitur;\nmedicamentum autem uulneris in eo quod inde sine opere\nconcupiscentiali in sola materie corporali per diuinam conceptionis\nformationisque rationem de uirgine assumtum est\npropter mortis sine iniquitate consortium et sine falsitate\nresurrectionis exemplum. [quapropter quod anima Christi non\nsit ex traduce animae illius primae praeuaricatricis, puto\nquod etiam ipsi qui animarum traducem defendunt consentiant:\nper semen quippe concumbentis patris transfundi etiam semen\nanimae uolunt, a quo genere conceptionis Christus alienus est;\net quod in Abraham si secundum animam fuisset, etiam ipse\ndecimatus esset: non esse autem decimatum scriptura testatur,\nquae hinc quoque sacerdotium eius a leuitico sacerdotio\ndistinguit.\n\nAn forte dicent: ,,sicut potuit ibi esse secundum carnem et\n(non) decimari, cur non etiam secundum animam sine decimatione\npotuerit?\" hic respondetur, quia utique simplicem\n\n\n\n\n\n\nanimae substantiam incrementis augeri corporalibus nec illi putauerunt\nqui eam corpus existimant, quorum in parte sunt\nmaxime qui eam ex parentibus creari opinantur. proinde in\ncorporis semine potest esse uis inuisibilis, quae incorporaliter\nnumeros agit, non oculis, sed intellectu discernenda ab ea\ncorpulentia, quae uisu tactuque sentitur. et ipsa quantitas\ncorporis humani, quae utique modulum seminis incomparabiliter\nexcedit, satis ostendit posse inde aliquid sumi quod non\nhabeat illam uim seminalem, sed tantum corporalem substantiam,\nquae diuinitus non de propagine concumbentium in carnem\nChristi assumta atque formata est. hoc autem de anima\nquis ualeat affirmare, quod utrumque habeat, et materiem\nseminis manifestam et rationem seminis occultam? sed quid\nlaborem in re, quae persuaderi uerbis nemini forsitan potest,\nnisi tantum ae tale ingenium sit, quod possit loquentis praeuolare\nconatum nec totum exspectare a sermone? breuiter\nitaque colligam: si potuit et de anima fieri quod cum de\ncarne diceremus, forsitan intellectum sit, ita est de traduce\nanima Christi, ut non secum labem praeuaricationis attraxerit;\nsi autem sine isto reatu non posset inde esse, non est inde.\niam de ceterarum animarum aduentu utrum ex parentibus\nan desuper sint uincant qui potuerint; ego adhuc inter utrosque\nambigo et moneor, aliquando sic, aliquando autem sic,\nsaluo eo dumtaxat, ut uel corpus esse animam uel aliquam\ncorpoream qualitatem siue coaptationem, si ita dicenda est\nquam Graeci ἁϱμονίαν uocant, (non credam) nec quolibet ista\ngarriente me crediturum esse confidam adiuuante deo mentem\nmeam.]\nXXVI. DE LIGNO SCIENTIAE BONI ET MALI. EX LIBRO VIII DB GENESI AD LITTERAM INTER CETERA ET AD LOCVM. Sequitur ut uideamus de ligno scientiae dinoscendi bonum\net malum. prorsus et hoc lignum erat uisibile et corporale\nsicut arbores ceterae. quod ergo lignum esset non est dubitandum,\nsed cur hoc nomen acceperit requirendum. mihi etiam\natque etiam consideranti dici non potest quantum placeat illa\nsententia, non fuisse illam arborem cibo noxiam — neque enim\nqui fecerat omnia bona ualde in paradiso institueret aliquid\nmali — sed malum fuisse homini transgressionem praecepti.\noportebat autem ut homo sub domino deo positus alicunde\nprohiberetur, ut ei promerendi dominum suum uirtus esset\nipsa oboedientia, quam possum uerissime dicere solam esse\nuirtutem omni creaturae. rationali agenti sub dei potestate,\nprimumque esse et maximum uitium tumoris ad ruinam sua\npotestate uelle uti, cuius uitii nomen est inoboedientia. non\nesset ergo unde se homo dominum habere cogitaret atque\nsentiret, nisi ei aliquid iuberetur. arbor itaque illa non erat\nmala, sed appellata est scientiae dinoscendi bonum et malum,\nquia si post prohibitionem ex illa homo ederet, in illa erat\npraecepti futura transgressio, in qua homo per experimentum\npoenae disceret quid interesset inter oboedientiae bonum et\ninoboedientiae malum. proinde et hoc non in figura dictam,\nsed uere quoddam lignum accipiendum; cui non de fructu\nuel pomo quod indidem nasceretur, sed ex ipsa re nomen\nimpositum est, quae illo contra uetitum tacto fuerat secutura.\nXXVII ITEM DE EODEM LIGNO. EX EODEM LIBRO VIII DE GENESI AD LITTERAM. Si aliquid mali esset lignum illud, unde prohibuit hominem\ndens, eius ipsius mali natura uenenata uideretur ad mortem.\nquia uero ligna omnia in paradiso bona plantauerat qui fecit\nomnia bona ualde, nec ulla ibi natura mali erat, quia nusquam\nest mali ulla natura: quod diligentius, si dominus uoluerit,\ndisseremus, cum de illo serpente dicere coeperimus. ab eo\nligno, quod malum non erat, prohibitus est, ut ipsa per se\npraecepti conseruatio bonum illi esset et transgressio malum;\nnec potuit melius et diligentius demonstrari quantum malum\nsit sola inoboedientia, cum ideo reus iniquitatis factus est\nhomo, quia eam rem tetigit contra prohibitionem, quam si\nnon prohibitus tetigisset, non utique peccasset. nam qui dicit\nuerbi gratia: \"noli tangere hanc herbam\" si forte uenenosa est,\nmortemque praenuntiat, si tetigerit, sequetur quoque mors\ncontemtorem praecepti; sed etiam si nemo prohibuisset atque\nille tetigisset, nihilo minus moreretur: illa quippe res congrua\nsaluti uitaeque eius non esset, siue inde uetaretur siue non\nuetaretur. item cum quisque prohibet eam rem tangi, quae\nnon quidem tangenti, sed illi qui prohibuit obesset — uelut si\nquisquam in alienam pecuniam misisset manum prohibitus ab\neo cuius erat illa pecunia — ideo esset prohibito peccatum, quia\nprohibenti poterat esse damnosum. cum uero illud tangitur\nquod nec tangenti obesset, si non prohiberetur, nec cuiquam\n\n\n\n\n\n\nalteri quandolibet tangeretur, quare prohibitum est, nisi ut\nipsius per se bonum oboedientiae et ipsius per se malum inoboedientiae\nmonstraretur? denique a peccante nihil aliud\nappetitum est nisi non esse sub dominatione, quando illud\nadmissum est, in quo ne admitteretur sola deberet iussio\ndominantis attendi. quae si sola attenderetur, quid aliud quam\ndei uoluntas attenderetur? quid aliud quam dei uoluntas\namaretur? quid aliud quam dei uoluntas humanae uoluntati\npraeponeretur? dominus quidem cur iusserit, uiderit; faciendum\nest a seruiente quod iussit, et tunc forte uidendum est a\npromerente, cur iusserit. sed tamen ut causam iussionis huius\nnon diutius requiramus, si haec ipsa magna est utilitas homini\nquod deo seruit, iubendo deus utile facit quidquid iubere uoluerit,\nde quo metuendum non est, ne iubere quod inutile est\npossit.\n\n\nNec fieri potest ut uoluntas propria non grandi ruinae pondere\nsuper hominem cadat, si eam uoluntati superioris ex- .\ntollendo praeponat. hoc expertus est homo contemnens praeceptum\ndei et ex hoc experimento didicit quid interesset inter\nbonum et malum, bonum scilicet oboedientiae, malum autem\ninoboedientiae, id est superbiae, contumaciae, peruersae imitationis\ndei et noxiae libertatis. hoc autem in quo ligno accidere\npotuit, ex ipsa re, ut iam supra dictum est, nomen\naccepit. malum enim nisi experimento non sentiremus, quia\nnullum esset, si non fecissemus. neque enim ulla natura mali\nest, sed amissio boni hoc nomen accepit. bonum quippe incommutabile\ndeus est; homo autem, quantum ad eius naturam,\nin qua eum deus condidit, pertinet, bonum est quidem, sed\nnon incommutabile ut deus. mutabile autem bonum, quod\n\n\n\n\nest post incommutabile bonum, melius bonum fit, cum bono\nincommutabili adhaeserit amando atque seruiendo rationali et\npropria uoluntate. ideo quippe et haec magni boni natura\nest, quia et hoc accepit, ut possit summi boni adhaerere\nnaturae; quod si noluerit, bono se priuat, et hoc ei . malum\nest, unde per iustitiam dei etiam cruciatus consequitur. quid\nenim tam iniquum quam ut bene sit desertori boni? neque\nullo modo fieri potest ut ita sit, sed aliquando amissi. superioris\nboni non sentitur malum, cum habetur quod amatum\nest inferius bonum. sed diuina iustitia est, ut qui uoluntate\namisit quod amare debuit, amittat cum dolore quod amauit,\ndum naturarum creator ubique laudetur. adhuc enim est bonum\nquod dolet amissum bonum; nam nisi aliquod bonum remansisset\nin natura, nullus boni amissi dolor esset in poena.\ncum autem sine mali experimento placet bonum, id est ut,\nantequam boni amissionem sentiat, eligat tenere ne amittat,\nsupra omnes homines praedicandus est. sed hoc nisi cuiusdam\nsingularis laudis esset, non illi puero tribueretur, qui ex\ngenere Israhel factus Hemmanuhel nobiscum deus, reconciliauit\nnos deo hominum et dei homo mediator; uerbum apud deum,\ncaro apud nos; uerbum caro inter deum et nos. de illo quippe\npropheta dicit: priusquam sciat puer bonum aut malum,\ncontemnet malitiam, ut eligat bonum. quomodo\nquod nescit aut contemnit aut eligit, nisi quia haec\nduo sciuntur aliter per prudentiam boni, aliter per experientiam\nmali? per prudentiam boni malum scitur, etsi non\n\n\n\n\n\n\nsentitur; tenetur enim bonum, ne amissione eius sentiatur\nmalum. item per experientiam mali scitur bonum, quoniam\nquid amiserit sentit cui de bono amisso male fuerit. priusquam\nsciret ergo puer per experientiam aut bonum, quo\ncareret, aut malum, quod boni amissione sentiret, contemsit\nmalum, ut eligeret bonum, id est, noluit amittere quod habebat,\nne sentiret amittendo quod amittere non debebat: singulare\nexemplum oboedientiae; quippe qui non uenit facere\nuoluntatem suam, sed uoluntatem eius a quo missus est; non\nsicut ille qui elegit facere uoluntatem suam, non eius a quo\nfactus est. merito sicut per unius inoboedientiam peccatores\nconstituti sunt multi, ita et per unius oboedientiam iusti\nconstituuntur multi; quia sicut in Adam omnes moriuntur,\nsic et in Christo omnes uiuificabuntur.\n\nFrustra autem nonnulli acute obtusi sunt, cum requirunt,\nquomodo potuerit appellari lignum dinoscentiae boni et mali,\nantequam in eo transgressus esset homo praeceptum atque\nipsa experientia dinosceret quid interesset inter bonum, quod\namisit, et malum, quod admisit. lignum enim tale nomen\naccepit, ut eo secundum prohibitionem non tacto caueretur.\nquod eo contra prohibitionem tacto sentiretur. neque enim\niquia inde contra praeceptum manducauerunt, ideo factum est\nllud lignum dinoscentiae boni et mali, sed utique etiam si\noboedientes essent et nihil inde contra praeceptum usurpassent,\n\n\n\n\n\n\nid recte uocaretur quod ibi eis accideret, si usurpassent.\nquemadmodum si uocaretur arbor saturitatis, quod inde\npossent homines saturari, numquid, si nemo accessisset, ideo\nnomen illud esset incongruum, quando quidem cum accederent\net saturarentur, tunc probarent quam hoc recte arbor illa\nuocaretur ?\n\nEt quomodo, inquiunt, intellegeret homo quod ei dicebatur\nlignum dinoscentiae boni et mali, quando ipsum malum quid\nesset omnino nesciebat? hoc qui sapiunt, parum attendunt\nquemadmodum a contrariis notis sic pleraque intellegantur\nignota, ut etiam uerba rerum, quae non sunt, cum in loquendo\ninterponuntur, nullus caliget auditor. hoc enim quod omnino\nnon est, nihil uocatur; et has duas syllabas nemo\nnon intellegit, qui latine audit et loquitur. unde nisi cum\nsensus intuetur id quod est, et eius priuatione quid etiam\nnon sit agnoscit? sicut inane cum dicitur, intuendo corporis\nplenitudinem priuatione eius tamquam contraria quid dicatur\ninane intellegimus; sicut audiendi sensu non solum de uocibus\nuerum etiam de silentio iudicamus. sic ex uita, quae inerat\nhomini, posset eius cauere contrarium, id est uitae priuationem,\nquae mors uocatur; et ipsam causam, qua perderet quod\namabat, id est quodlibet factum suum, quo fieret ut amitteret\nuitam, quibuslibet syllabis appellaretur — quemadmodum latine\ncum dicitur peccatum uel malum — tamquam signum eius intellegeret\nquod mente discerneret. nos enim quomodo\n\n\n\n\nintellegimus cum dicitur I resurrectio, quam numquam experti\nsumus? nonne quia sentimus quid sit uiuere, eius rei priuationem\nuocamus mortem, unde reditum ad id quod sentimus\nresurrectionem appellamus? et si quo alio nomine in quacumque\nlingua id ipsum appellatur, menti utique signum insinuatur\nin uoce loquentium, quo sonante agnoscat quod etiam\nsine signo cogitaret. mirum est enim quemadmodum rerum,\nquas habet, amissionem etiam inexperta natura deuitet. quis\nenim pecora docuit deuitationem mortis nisi sensus uitae ?\nquis enim paruulum puerum adhaerescere baiulo suo, si eum\nfuerit ex alto iacere minitatus? quod ex quodam tempore incipit,\nsed tamen antequam aliquid huius modi expertus sit.\nsic ergo illis primis hominibus iam uita erat dulcis, quam\nprofecto amittere deuitabant, idque ipsum quibuscumque modis\nuel sonis significantem deum intellegere poterant; nec aliter\neis posset persuaderi peccatum, nisi prius persuaderetur eos\nex illo facto non esse morituros, id est illud quod habebant\net se habere gaudebant non amissuros: unde suo loco loquendum\nest. aduertant itaque, si quos mouet, quomodo\npotuerunt intellegere inexperta nominantem uel minantem\ndeum, et uideant nos omnium inexpertorum nomina non nisi\nex contrariis, quae iam nouimus, si priuationum sunt, aut ex\nsimilibus, si specierum sunt, sine ullo aestu dubitationis\nagnoscere.\nXXVIII.,, DE BIPERTITO OPERE PROVIDENTIAE DEI ET IN IPSO HOMINU EADEM GEMINA DIVINI MODERAMINIS OPERATIONE. EX LIBRO VIH DE GENESI AD LITTERAM. Hinc iam in ipsum mundum uelut in quandam magnam\narborem rerum oculus cogitationis attollitur atque m ipso\nquoque gemina operatio prouidentiae reperitur, partim naturalis,\npartim uoluntaria: naturalis quidem per occultam dei\nadministrationem, qua etiam lignis et herbis dat incrementum;\nuoluntaria uero per angelorum opera et hominum: secundum\nillam primam caelestia superius ordinari inferiusque terrestria,\nluminaria sideraque fulgere, diei noctisque uices agitari, aquis\nterram fundatam interlui atque circumlui, aerem altius superfundi,\narbusta et animalia concipi et nasci et crescere, senescere,\noccidere et quidquid aliud in rebus interiore naturalique\nmotu geritur; in hac autem altera signa dari, doceri et disci,\nagros coli, societates administrari, artes exerceri et quaeque\nalia siue in superna societate agantur siue in hac terrena\natque mortali, ita ut bonis consulatur et per nescientes malos;\ninque ipso homine eandem geminam prouidentiae uigere potentiam:\nprimo erga corpus naturalem scilicet eo motu, quo\nfit, quo crescit, quo senescit; i uoluntariam uero, quo illi ad\nuictum, tegumentum curationemque consulitur. similiter erga ; ;\n\n\n\n\nanimam naturaliter agitur, ut uiuat, ut sentiat; uoluntarie\nuero, ut discat, ut consentiat. sicut autem in arbore id agit\nagricultura forinsecus, ut illud proficiat quod geritur intrinsecus,\nsic in homine secundum corpus ei quod intrinsecus\nagit natura seruit extrinsecus medicina. itemque secundum\nanimam, ut natura beatificetur intrinsecus, doctrina ministratur\nextrinsecus. quod autem ad arborem colendi neglegentia, hoc\nad corpus medendi incuria, hoc ad animam discendi segnitia;\net - quod ad arborem humor inutilis, hoc ad corpus uictus\nexitiabilis, hoc ad animam persuasio iniquitatis. deus itaque\nsuper omnia, qui condidit omnia et regit omnia, omnes naturas\nbonus creat, omnes uoluntates iustus ordinat. quid ergo\nabhorret a uero, si credamus hominem ita in paradiso\nconstitutum, ut operaretur agriculturam, non labore seruili,\nsed honesta animi uoluptate? quid enim hoc opere\ninnocentius uacantibus et quid plenius magna consideratione\nprudentibus?.\nXXVIIII. QVOD AETERNA DIVINITAS NEC PEB TEMPVS NEC PER LOCVM MOTA MOVEAT CBBATVBAM. EX LIBRO DE GENESI AD LIT- TERAM VIII. . Dicimus itaque summum ipsum, uerum, unum ac solum\ndeum patrem et filium et spiritum sanctum, id est deum\nuerbumque eius et utriusque spiritum, trinitatem ipsam neque\nconfusam neque separatam, deum, qui solus habet\n\n\n\n\nimmortalitatem et lucem habitat inaccessibilem, quem nemo hominum\nuidit nec uidere potest, nec locorum uel finito uel infinito\nspatio contineri nec temporum uel finito uel infinito uolumine\nuariari. neque enim est in eius substantia, qua deus est,\nquod breuius sit in parte quam in toto, sicut necesse est esse\nquae in locis sunt, aut fuit in eius substantia quod iam non\nest, uel erit quod nondum est, sicut in naturis, quae possunt\ntemporis mutabilitatem pati.\n\nHic autem incommutabili aeternitate uiuens creauit omnia\nsimul, ei quibus currerent tempora et implerentur loca temporalibusque\net localibus rerum motibus saecula uoluerentur.\nin quibus rebus quaedam spiritalia, quaedam corporalia condidit,\nformans materiam, quam nec alius nec nullus, sed omnino\nipse informem ac formabilem instituit, ut formationem\nsuam non tempore, sed origine praeueniret. spiritalem autem\ncreaturam corporali praeposuit, quod spiritalis tantummodo\nper tempora mutari posset, corporalis autem per tempora et\nlocos. exempli enim gratia per tempus mouetur animus uel\nreminiscendo quod oblitus erat uel discendo quod nesciebat\nuel uolendo quod nolebat; per - locos autem corpus uel a terra\nin caelum uel a caelo in terram uel ab oriente ad occidentem\nuel si quo alio simili modo. omne autem, quod mouetur per\nlocum, non potest nisi et per tempus simul moueri. at non\nomne, quod monetur per tempus, necesse est etiam per locum\nmoueri. sicut ergo substantiam, quae mouetur per tempus et\n\n\n\n\n\n\nlocum, praecedit substantia, quae tantum per tempus, ita.\nipsam praecedit illa quae nec per locum nec per tempus. ac\nper hoc sicut per tempus et locum mouet corpus ipse tantum\nper tempus motus conditus spiritus, ita per tempus mouet\nconditum spiritum ipse nec per tempus nec per locum motus\nnon conditos spiritus. sed spiritus creatus mouet se ipsum\nper tempus, et per tempus ac locum corpus; spiritus autem\ncreator mouet se ipsum sine tempore ac loco, mouet conditum\nspiritum per tempus sine loco, mouet corpus per tempus et\nlocum.\n\n\nQuocirca quisquis intellegere conatur quemadmodum aeternus,\nuere aeternus et uere immortalis atque incommutabilis\ndeus, ipse nec per locum nec per tempus motus moneat\ntemporaliter et localiter creaturam suam, non eum puto posse\nassequi, nisi prius intellexerit quemadmodum anima, hoc est\nspiritus creatus non per locum, sed tantum per tempus motus,\nmoueat corpus per tempus et locum. si enim quod in se\nipso agitur capere nondum potest, quanto minus illud quod\nsupra est? affecta quippe anima carnalium sensuum consuetudine\netiam cum corpore se ipsam per locum moueri putat,\ndum id per locum mouet. quae si possit diligenter inspicere\ntamquam cardines membrorum corporis sui quemadmodum\narticulatim dispositi sint, a quibus initia. motionum nitantur,\ninueniet ea quae per spatia locorum monentur nisi ab eis\nquae loco fixa sunt non moueri. non enim mouentur solus\ndigitus, nisi manus fixa sit, a cuius articulo uelut immoto\ncardine moueatur. sic tota palma ab articulo cubiti, sic cubitus\nab articulo humeri, humerus ab scapula commouetur;\nstantibus utique cardinibus, quibus motio nitatur, it per loci\n\n\n\n\nspatium quod mouetur., sic plantae in talo est articulus, quo\nstante mouetur; sic cruris in genu et totius pedis in coxa;\net nullus membri motus omnino est, quem uoluntas monet,\nnisi ab aliquo articuli cardine, quem nutus eiusdem uoluntatis\nprimitus figit, ut ab eo quod loci spatio non mouetur agi\nualeat quod mouetur. denique nec in ambulando pes leuatur,\nnisi alius fixus totum corpus ferat, donec ille qui motus est\na loco, unde fertur, ad locum, quo fertur, immoto articulo\nsui cardinis innitatur. porro si in corpore nullum membrum\nper locum uoluntas mouet nisi ab eo membri articulo, quem\nnon mouet, cum et illa pars corporis quae mouetur et illa\nqua fixa fit ut moueatur, corporeas habeant quantitates suas,\nquibus occupent spatia locorum suorum, quanto magis ipse\nanimae nutus, cui membra deseruiunt, ut quod placuerit\nfigatur, unde id quod mouendum est innitatur, cum anima\nnon sit natura corporea nec locali spatio corpus impleat sicut\naqua utrem siue spongiam, sed miris modis ipso incorporeo\nnutu commixta sit uiuificando corpori, quo et imperat corpori\nquadam intentione, non mole: quanto magis, inquam, nutus\nipse uoluntatis eius non per locum mouetur, ut corpus per\nlocum moueat, quando totum per partes mouet, nec aliquas\nloco mouet nisi per illas quas loco non mouet.\n\nQuod si intellegere difficile est, utrumque credatur, et quod\ncreatura spiritalis non per locum mota moueat corpus per\nlocum et quod deus non per tempus motus moueat creaturam\nspiritalem per tempus. quod si de anima quisque non uult\nhoc credere — quod quidem sine dubio non solum crederet\n\n\n\n\nuerum etiam intellegeret, si eam posset sicuti est incorpoream\ncogitare; cui enim non facile occurrat, quod per locum non\nmoneatur quae per loci spatia non distenditur P quidquid\nautem per loci spatia distenditur, corpus est; ac per hoc consequens\nest ut anima per locum moueri non putetur, si corpus\nnon esse creditur - sed, ut dicere coeperam, si de anima hoc\nnon uult quisque credere, non nimis urguendus est; substantiam\nuero dei nisi credat nec per tempus nec per locum moneri,\nnondum perfecte incommutabilem credit.\n\nVerum quia omnino incommutabilis est illa natura trinitatis\net ob hoc ita aeterna, ut ei aliquid coaeternum esse non possit,\nipsa apud se ipsam et in se ipsa sine ullo tempore ac\nloco, mouet tamen per tempus et locum sibi subditam creaturam,\nnaturas creans bonitate, uoluntates ordinans potestate,\nut in naturis nulla sit quae non ab illo sit, in uoluntatibus\nautem nulla bona sit cui non prosit, nulla mala sit qua bene\nuti non possit. sed quia non omnibus naturis dedit uoluntatis\narbitrium, illae autem quibus dedit potentiores ac superiores\nsunt, illae naturae, quae non habent uoluntatem, subditae sint\nnecesse est illis quae habent, et hoc ordinatione creatoris, qui\nnumquam ita punit uoluntatem malam, ut naturae perimat\ndignitatem. cum igitur omne corpus et omnis anima inrationalis\nnon habeat uoluntatis arbitrium, subdita ista sunt eis\nnaturis, quae praeditae sunt arbitrio uoluntatis, nec omnibus\nomnia, sed sicut distribuit iustitia creatoris. ergo dei\n\n\n\n\nprouidentia regens atque administrans uniuersam creaturam, et\nnaturas et uoluntates, naturas ut sint, uoluntates autem ut\nnec infructuose bonae nec impunite malae sint, subdit\nprimitus omnia sibi, deinde creaturam corporalem creaturae\nspiritali, inrationalem rationali, terrestrem caelesti, femineam\nmasculinae, minus ualentem ualentiori, indigentiorem copiosieri;\nin uoluntatibus autem bonas sibi, ceteras uero ipsis\nseruientibus sibi, ut hoc patiatur uoluntas mala quod ex iussu\ndei fecerit bona siue per se ipsam siue per malam in rebus\ndumtaxat, quae naturaliter sunt etiam malis uoluntatibus\nsubditae, id est in corporibus. nam in se ipsis malae noluntates\nhabent interiorem poenam suam, eandem ipsam iniquitatem\nsuam.\n\nAc per hoc sublimibus angelis deo subdite fruentibus et\ndeo beate seruientibus subdita est omnis natura corporea,\nomnis inrationalis uita, omnis uoluntas uel infirma uel praua,\nut hoc de subditis uel cum subditis agant quod naturae ordo\nposcit in omnibus iubente illo cui subiecta sunt omnis. proinde\nilli in illo ueritatem incommutabilem uident et secundum\neam suas dirigunt uoluntates. fiunt ergo illi participes aeternitatis,\nueritatis, uoluntatis eius semper sine tempore et loco.\nmouentur autem eius imperio etiam temporaliter illo non\ntemporaliter moto; nec ita ut ab eius contemplatione resiliant\naut defluant, sed simul et illum sine loco ac tempore contemplantur\net eius in inferioribus iussa perficiunt, mouentes se\nper tempus, corpus autem per tempus et locum, quantum\neorum congruit actioni..\nXXX. QVOD NON PER IPSAM DEI SVBSTANTIAM, SED PER SVBDITAM CREATVRAM ET LOCVTIO DIVINA AD ADAM ET DEAMBVLATIO IN PARADISO DEBEAT INCVNCTANTER INTELLEGI. EX LIBRO DE GENESI AD LITTERAM VIII. Quod autem attinet ad creaturae angelicae actionem, per\nquam uniuersarum rerum generibus maximeque humano prouidentia\ndei prospicitur, ipsa extrinsecus adiuuat et per illa uisa,\nquae similia sunt corporalibus, et per ipsa corpora, quae angelicae\nsubiacent potestati.\n\n\nQuae cum ita sint, cum deus omnipotens et omnitenens incommutabili\naeternitate, ueritate, uoluntate semper idem, non\nper tempus nec per locum motus mouet per tempus creaturam\nspiritalem, mouet etiam per tempus et locum creaturam corporalem,\nut eo motu naturas, quas intrinsecus substituit, etiam\nextrinsecus administret et per uoluntates sibi subditas, quas\nper tempus, et per corpora sibi atque illis uoluntatibus subdita,\nquae per tempus et locum mouet, eo tempore ac loco,\ncuius ratio in ipso deo uita est sine tempore ac loco: cum\nergo tale aliquid deus agit, non debemus eius opinari substantiam,\nqua deus est, temporibus locisque mutabilem aut\nper tempora mobilem, sed in opere diuinae prouidentiae ista\ncognoscere, non in illo opere, quo naturas creat, sed in illo,\nquo intrinsecus creatas etiam extrinsecus administrat, cum\nsit ipse nullo locorum uel interuallo uel spatio incommutabili\nexcellentique potentia et interior omni re, quia in ipso sunt\n\n\n\n\nomnia, et exterior omni re, quia ipse est super omnia. item\nnullo temporum uel interuallo uel spatio incommutabili\naeternitate et antiquior est omnibus, quia ipse est ante\nomnia, et nouior omnibus, quia idem ipse post omnia.\n\nQuapropter cum audimus dicentem scripturam: et praecepit\ndominus deus Adae dicens: ab omni ligno,\nquod est in paradiso, esca edes, de ligno autem cognoscendi\nbonum et malum, non manducabitis de\nillo: qua die autem ederitis ab eo, morte moriemini,\nsi modum quaerimus, quomodo ista locutus sit deus,\nmodus quidem ipse a nobis proprie comprehendi non potest.\ncertissime tamen tenere debemus deum aut per suam substantiam\nloqui aut per sibi subditam creaturam; sed per substantiam\nsuam non loqui nisi ad creandas omnes naturas; ad\nspiritales uero atque intellectuales non solum creandas sed\netiam inluminandas, cum iam possunt capere locutionem eius,\nqualis eat in uerbo eius, quod in principio erat apud eum, et\ndeus erat uerbum, per quod facta sunt omnia. illis autem\nqui eam capere non possunt cum loquitur deus, non nisi per\ncreaturam loquitur aut tantummodo spiritalem siue in somnis\nsiue in extasi in similitudine rerum corporalium aut etiam\nper ipsam corporalem, dum sensibus corporis uel aliqua\nspecies apparet uel insonant uoces. si ergo Adam talis erat,\nut posset capere illam locutionem dei, quam mentibus\n\n\n\n\n\n\n\n\nangelicis per suam praebet substantiam, non dubitandum est quod\neius mentem per tempus mouerit miro et ineffabili modo, non\nmotus ipse per tempus, eique utique hoc salubre praeceptum\nueritatis impresserit et quae transgressori poena deberetur ea\nipsa ineffabiliter ueritate monstrauerit, sicut audiuntur uel\nuidentur omnia bona praecepta in ipsa incommutabili sapientia,\nquae in animas sanctas se transfert ex aliquo tempore,\ncum ipsius nullus sit motus in tempore. si autem ad eum\nmodum Adam iustus erat, ut ei adhuc opus esset alterius\ncreaturae sanctioris et sapientioris auctoritas, per quam cognosceret\ndei uoluntatem atque iussionem, sicut nobis prophetae,\nsicut ipsis angeli: cur ambigamus per aliquam eius modi\ncreaturam ei esse locutum deum talibus uocum signis, quae\nintellegere posset? illud enim quod postea scriptum est, cum\npeccassent, eos audisse uocem domini dei ambulantis in paradiso,\nquia non per ipsam dei substantiam, sed per subditam\ncreaturam ei factum est, nullo modo dubitat qui fidem catholicam\ncapit. ad hoc enim et aliquanto latius de hac re\ndisserere uolui, quia nonnulli haeretici putant substantiam\nfilii dei nullo assumto corpore per se ipsam esse uisibilem; et\nideo, antequam ex uirgine corpus acciperet, ipsum uisum esse\npatribus opinantur, tamquam de solo deo patre dictum sit:\nquem nemo hominum uidit nec uidere potest, quia\nfilius uisus sit ante acceptam serui formam etiam per ipsam\nsubstantiam suam: quae impietas procul a catholicis mentibus\nrepellenda est.\nXXXI. DE QVAESTIONE ANNORVM MATVSALAE. DE LIBRO QVAESTIO- NVM DE GENESI I. Quaeri solet quomodo Matusala secundum annorum computationem\nuiuere post diluuium potuerit, cum omnes praeter\neos qui in arca. ingressi sunt perisse dicantur. sed hanc quaestionem\nplurium codicum mendositas peperit. non solum quippe\nin hebraeis aliter inuenitur uerum etiam in septuaginta interpretatione\nMatusala in codicibus paucioribus sed ueracioribus\nsex annos ante diluuium reperitur fuisse defunctus.\nxxxn. DE, ID QVOD SCKIPTVM EST, ANGELOS DEI CVM PILIABVS HOMINVM CONCVBVISSE. EX EODEM LIBEO PEIMO QVAESTIO- NVM DE GENESI. Item quaeritur quemadmodum potuerint angeli cum\nfiliabus hominum concumbere, unde gigantes nati esse perhibentur,\nquamuis nonnulli et latini et graeci codices non angelos\nhabeant, sed filios dei, quos quidam ad soluendam istam\nquaestionem iustos homines fuisse crediderunt, qui potuerunt\netiam angelorum nomine nuncupari. nam de homine Iohanne\nscriptum est: ecce mitto angelum meum ante faciem\ntuam, qui praeparabit uiam tuam. sed hoc monet,\n\n\n\n\n\n\nquomodo uel ex hominum concubitu nati sint gigantes uel\nfeminis misceri potuerint, si non homines, sed angeli fuerunt.\nsed de gigantibus, id est nimium grandibus atque fortibus,\nputo non esse mirandum quod ex hominibus nasci potuerunt,\nquia et post diluuium quidam tales fuisse reperiantur et\nquaedam corpora hominum in incredibilem modum ingentia\nnostris quoque temporibus extiterunt non solum uirorum uerum\netiam feminarum. unde credibilius est homines iustos appellatos\nuel angelos uel filios dei concupiscentia lapsos peccasse\ncum feminis, quam angelos carnem non habentes usque ad\nillud peccatum descendere potuisse; quamuis de quibusdam\ndaemonibus, qui sint improbi mulieribus, a multis tam multa\ndicantur, ut non facile sit de hac re definienda sententia.\nXXXIII. DE ARCA NOE, VTRVM ANIMALIA OMNIA CVM ESCIS EORVM FERRE POTVERIT. DE EODEM ITEM QVAESTIONVM LIBRO PRIMO. De arca Noe quaeri solet, utrum tanta capacitate quanta\ndescribitur animalia omnia, quae in eam ingressa dicuntur,\net escas eorum ferre potuerit. quam quaestionem cubito geometrico\nsoluit Origenes asserens non frustra scripturam dixisse\nquod Moyses omni sapientia Aegyptiorum fuerit eruditus, qui\n\n\n\n\n\n\ngeometricam dilexerunt. cubitum autem geometricum dicit\ntantum ualere, quantum nostra cubita sex ualent. si ergo tam\nmagna cubita intellegamus, nulla quaestio est tantae capacitatis\narcam fuisse, ut posset illa omnia continere.\nXXXIIII. QVOD RECOGITATIO DEI MVTANDARVM RERVM SIT IMMVTABILIS RATIO. ET DE MENSVRA ARCAE, IN QVA PROPTER CHRISTVM CORPVS PROBABILITER METITVR HVMANVM. EX LIBRO DE CIVITATE DEI XV AD LOCVM. Et recogitauit et dixit deus: deleam hominem,\nquem feci, a facie terrae, ab homine usque ad pecus\net a reptilibus usque ad uolatilia caeli, quia iratus\nsum, quoniam feci eos. ira dei non perturbatio animi\neius est, sed iudicium, quo irrogatur poena peccato. cogitatio\nuero eius et recogitatio mutandarum rerum est immutabilis\nratio. neque enim sicut hominem ita deum cuiusquam facti\nsai paenitet, cuius est de omnibus omnino rebus tam fixa\nsententia quam certa praescientia. sed si non utatur scriptura\ntalibus uerbis, non se quodam modo familiarius insinuabit\nomni generi hominum, quibus uult esse consultum, ut et\nperterreat superbientes et excitet neglegentes et exerceat quaerentes\net alat intellegentes. quod non faceret, si non prius\ninclinaret et quodam modo descenderet ad iacentes. quod autem\netiam interitum omnium animalium terrenorum uolatiliumque\n\n\n\n\n\n\ndenuntiat, magnitudinem futurae cladis effatur, non animantibus\nrationis expertibus, tamquam et ipsa peccauerint, minatur\nexitium.\n\nIam uero quod Noe, homini iusto et, sicut de illo scriptura\nueridica loquitur, in sua generatione perfecto — non utique\nsicut perficiendi sunt ciues ciuitatis dei in illa immortalitate,\nqua aequabuntur angelis dei, sed sicut esse possunt in hac\nperegrinatione perfecti — imperat deus, ut arcam faciat, in\nqua cum suis, id est uxore et filiis et nuribus, et cum animalibus,\nquae ad illum ex dei praecepto in arcam ingressa\nsunt, liberaretur a diluuii uastitate, procul dubio figura est\nperegrinantis in hoc saeculo ciuitatis dei, hoc est ecclesiae.,\nquae fit salua per lignum, in quo pependit mediator dei et\nhominum, homo Christus Iesus. nam et mensurae ipsae longitudinis\net altitudinis et latitudinis eius significant corpus humanum,\nin cuius ueritate ad homines praenuntiatus est uenturus\net uenit. humani quippe corporis longitudo a uertice usque\nad uestigia sexies tantum habet quam latitudo, quae est ab\nuno latere ad alterum latus, et decies tantum quam altitudo,\ncuius altitudinis mensura est in latere a dorso ad uentrem.\nuelut si iacentem hominem metiaris supinum seu pronum,\nsexies tantum longus est a capite ad pedes quam latus a\ndextra in sinistram uel a sinistra in dextram et decies quam\naltus a terra. unde facta est arca trecentorum in longitudine\ncubitorum et quinquaginta in latitudine et triginta in\n\n\n\n\n\n\naltitudine. et quod ostium in latere accepit, profecto illud est\nuulnus, quando latus crucifixi lancea perforatum est; hac\nquippe ad illum uenientes ingrediuntur, quia inde sacramenta\nmanarunt, quibus credentes initiantur. et quod de lignis\nquadratis fieri iubetur, undique stabilem uitam sanctorum\nsignificat; quacumque enim uerteris quadratum, stabit. et\ncetera, quae cum in eiusdem arcae constructione dicuntur,\necclesiasticarum signa sunt rerum. sed ea nunc persequi longum\nest et hoc iam fecimus in opere, quod aduersus Faustum\nManichaeum scripsimus negantem in Hebraeorum libris aliquid\nde Christo esse prophetatum. et fieri quidem potest at et\nnobis quispiam et alius alio exponat haec aptius, dum tamen\nea quae dicuntur ad hanc de qua loquimur dei ciuitatem in\nhoc saeculo maligno tamquam in diluuio peregrinantem omnia\nreferantur, si ab eius sensu qui ista conscripsit non uult longe\naberrare qui exponit. exempli gratia uelut si quispiam quod\nhie scriptum est: inferiora bicamerata et tricamerata\nfacies eam non quod ego in illo opere dixi uelit intellegi,\nquia ei omnibus gentibus ecclesia congregatur bicameratam\ndictam propter duo genera hominum, circumcisionem scilicet\net praeputium, quos apostolus et alio modo dicit Iudaeos et\nGraecos, tricameratam uero eo quod omnes gentes de tribus\nfiliis Noe post diluuium reparatae sunt, sed aliud dicat aliquid\nquod a fidei regula non sit alienum. nam quoniam non solas\nin inferioribus mansiones habere arcam uoluit uerum etiam in\nsuperioribus — et haec dixit bicamerata — et in superioribus\n\n\n\n\n\n\nsuperiorum - et haec appellauit tricamerata — ut ab ineo\nsursum uersus tertia consurgeret habitatio: possuut hic intellegi\net tria illa quae commendat apostolus, fides, spes,\ncaritas; possunt etiam multo conuenientius tres illae ubertates\neuangelicae, tricena, sexagena, centena, ut in infimo habitet\npudicitia coniugalis, supra uidualis atque hac superior uirginalis,\net si quod melius secundum fidem ciuitatis huius intellegi\net dici potest, hoc etiam de ceteris quae hic exponenda\nsunt dixerim, quia etsi non uno disseruntur modo, ad unam\ntamen catholicae fidei concordiam reuocanda sunt.\nXXXV. DE LOCVMONE SERPENTIS AD EVAM ET DE INCANTATIONIBVS MARSORVM. EX LIBRO XI DE GENESI AD LITTERAM. Ab illo ergo, cuius super omnia quae creauit summa potestas\nest, per angelos sanctos,- a quibus inluditur diabolus, cum\net de ipsius maliuolentia consulitur ecclesiae dei, non est permissus\ntemtere feminam nisi per serpentem nec uirum nisi\nper feminam. sed in serpente ipse locutus est utens eo uelut\norgano mouensque eius naturam eo modo, quo mouere ille et\nmoueri ilia potuit ad exprimendos uerborum sonos et signa\ncorporalia, per quae mulier suadentis intellegeret, uoluntatem.\nin ipsa uero muliere, quia illa rationalis creatura erat, quae\nmotu suo posset uti ad uerba facienda, non ipse locutus est,\n\n\n\n\n\n\nsed eius operatio atque persuasio, quamuis occulto instincta\nadiuuaret interius quod exterius egerat per serpentem. quod\nquidem si solo instinctu occultius ageret, sicut egit in Iuda\nut traderet Christum, posset efficere in anima superbo amore\nsuae potestatis inducta. sed, sicut iam dixi, temtandi uoluntatem\nhabet diabolus, in potestate autem nec ut faciat habet\nnec quomodo faciat. quia permissus est, ergo temtauit, et\nquomodo permissus est, ita temtauit. cui autem generi hominum\nprodesset quod faciebat, neque sciebat neque uolebat,\net eo ipso inludebatur ab angelis.\n\n\nNon itaque serpens uerborum sonos intellegebat, qui ex illo\nfiebant ad mulierem. neque enim conuersa credenda est anima\neius in naturam rationalem, quando quidem nec ipsi homines,\nquorum rationalis natura est, cum daemon in eis loquitur ea\npassione, cni exorcista requiritur, sciunt quid loquantur:\nquanto minus ille intellegeret uerborum sonos, quos per eum\nex eo diabolus illo modo faciebat, qui hominem loquentem\nnon intellegeret, si eam a diabolica passione immunis audiret.\nnam et quod putantur audire et intellegere serpentes uerba\nMarsorum, ut eis incantantibus prosiliant plerumque de latebris,\netiam illic diabolica uis operatur ad agnoscendum ubique\nprouidentiam, quam rem cui rei naturali ordine subiciat et\nquid etiam uoluntatibus malis sapientissima potestate permittat,\nat hoc magis habeat usus, serpentes moueri carminibus\nhominum quam ullum aliud genus animantium. etiam haec\nenim non parua testatio est naturam primitus humanam\n\n\n\n\n\n\nserpentis seductam esse conloquio. gaudent autem daemones hanc\nsibi potestatem dari, ut ad incantationem hominum serpentes\nmoueantur, ut quolibet modo fallant quos possunt. hoc autem\npermittuntur ad primi facti memoriam commendandam, quo\nsit eis quaedam cum hoc genere familiaritas. porro ipsum\nprimum factum ad hoc permissum est, ut per naturam serpentis\nsignificaretur generi hominum, cui erudiendo haec gesta\nconscribi oportebat, omnis diabolicae temtationis similitudo:\nquod apparebit, cum in serpentem proferri coeperit diuina\nsententia.\n\n\nProinde prudentissimus omnium bestiarum, hoc est astutissimus,\nita dictus est serpens propter astutiam diaboli, quae\nin illo et de illo agebat dolum: quemadmodum dicitur\nprudens uel astuta lingua, quam prudens uel astutus mouet\nad aliquid prudenter astuteque suadendum; non enim est haec\nuis seu uirtus membri corporalis, quod uocatur lingua, sed\nutique mentis, quae utitur ea. ita etiam dictus est stilus\nmendax scribarum; neque enim esse mendacem pertinet nisi\nad uiuentem atque sentientem; sed stilus mendax dictus est,\nquod per eum mendax mendaciter operetur, quemadmodum\nsi et iste serpens mendax diceretur, quod eo diabolus tamquam\nstilo mendaciter uteretur. hoc ideo commendandum putaui,\nne quisquam existimans animantia rationis expertia humanum\nhabere intellectum uel in animal rationale repente mutari\nseducatur in illam opinionem ridiculam et noxiam reuolutionis\nanimarum uel hominum in bestias uel in homines bestiarum.\nsic ergo locutus est serpens homini, sicut asina, in qua sedebat\nBalaam, locuta est homini, nisi quod illud opus fuit\n\n\n\n\n\n\ndiabolicum, hoc angelicum. habent enim quaedam boni et mali\nangeli opera similia sicut Moses et magi Pharaonis, uerum\nin his etiam boni angeli potentiores sunt. nec mali angeli\netiam talium operum quicquam possunt, nisi quod per bonos\nangelos permiserit deus, ut retribuatur unicuique secundum\ncor eius uel secundum gratiam dei, utrumque iuste ac benigne\nper altitudinem diuitiarum sapientiae et scientiae dei.\nXXXVI. QVALITER INTELLEGENDVM SIT: ECCE ADAM FACTVS EST TAMQVAM VNVS EX NOBIS. EX LIBRO DE GENESI AD LITTERAM XI. Et dixit deus: ecce Adam factus est tamquam unus\nex nobis in cognoscendo bonum et malum. quoniam\nhoc, per quodlibet quomodolibet dictum sit, deus tamen\ndixit, non aliter intellegendum est quod ait: unus ex nobis,\nnisi propter trinitatem numerus pluralis accipiatur, sicut\ndictum erat: faciamus hominem, sicut etiam dominus de\nse et patre: ueniemus ad eum et mansionem apud\neum faciemus. replicatum est igitur in caput superbi, quo\nexitu concupiuerit quod a serpente suggestum est: eritis\nsicut di: ecce, inquit, Adam factus est tamquam\nunus ex nobis. uerba enim sunt haec dei non tam huic\ninsultantis quam ceteros ne ita superbiant deterrentis, propter\n\n\n\n\n\n\nquos ista conscripta sunt: factus est, inquit, quasi unus\nex nobis in cognoscendo bonum et malum. quid aliud\nintellegendum nisi exemplum timoris incutiendi esse propositum,\nquod non solum non fuerit factus qualis fieri uoluit,\nsed nec illud quod factus fuerat conseruauit?\n\n\nEt nunc, inquit deus, ne aliquando extendat manum\net sumat de ligno uitae et edat et uiuat in aeternum.\net dimisit illum dominus deus de paradiso\nuoluptatis operari terram, ex qua sumtus est.\nsuperiora uerba dei sunt; hoc autem factum propter ipsa uerba\nsecutum est. alienatus enim a uita non solum, quam fuerat\nsi praeceptum seruasset cum angelis accepturus, sed ab illa\netiam quam ducebat in paradiso felici quodam corporis statu,\nseparari utique debuit a ligno uitae, siue quod ex ipso illi\nsubsisteret felix ille status corporis ex re uisibili uirtute inuisibili\nsiue quod in eo esset sacramentum uisibile inuisibilis\nsapientiae. alienandus inde utique fuerat uel iam moriturus\nuel etiam tamquam excommunicatus, sicut etiam in hoc paradiso,\nid est ecclesia solent a sacramentis altaris uisibilibus\nhomines disciplina ecclesiastica remoueri. et eiecit Adam\net collocauit eum contra paradisum uoluptatis. et\nhoc significandi gratia factum est, ut contra paradisum, quo\nbeata uita etiam spiritaliter significabatur, habitaret peccator\nutique in miseria. et ordinauit cherubim et flammeam\nromphaeam, quae uertitur, custodire uiam ligni\n\n\n\n\nuitae. hoc per caelestes utique potestates etiam in paradiso\nuisibili factum esse credendum est, ut per angelicum ministerium\nesset illic ignea quaedam custodia; non tamen frustra\nfactum esse, nisi quia significat aliquid etiam de spiritali\nparadiso, non est utique dubitandum.\nXXXVII. QVOMODO ADAM NON SIT SEDVCTVS, VT DICIT APOSTOLVS, CVM IDEM DICAT EVM PRAEVARICATOREM. EX LIBRO DE GENESI AD LITTERAM XI. Illud magis mouet, si iam spiritalis erat Adam quamuis\nmente, non corpore, quomodo credere potuerit quod per serpentem\ndictum est, ideo deum prohibuisse ne fructum ligni\nillius uescerentur, quia sciebat eos, si fecissent, futuros ut\ndeos propter dinoscentiam boni et mali, tamquam hoc tantam\nbonum creaturae suae creator inuiderit; hoc mirum si\nhomo spiritali mente praeditus credere potuisset. an quia hoc\ncredere ipse non posset, propterea mulier addita est, quae\nparui intellectus esset, adhuc fortasse secundum sensum carnis,\nnon secundum spiritum mentis uiueret, et hoc est quod\nei apostolus non tribuit imaginem dei? sic enim ait: uir\nquidem non debet uelare caput, cum sit imago et\ngloria dei, mulier autem gloria uiri est; non quo\nmens feminae eandem imaginem capere non possit, cum illa\ngratia nos dicat nec masculum esse nec feminam, sed quod\n\n\n\n\n\n\nfortassis illa hoc nondum perceperat quod fit in agnitione dei\net uiro regente ac dispensante paulatim fuerat perceptura..\nneque enim frustra et illud apostolus ait: Adam enim primus\nformatus est, deinde Eua; et Adam non est\nseductus, mulier autem seducta in praeuaricatione\nfacta est, id est ut per illam etiam uir praeuaricaretur.\nnam et ipsum dicit praeuaricatorem ubi ait: in similitudine\npraeuaricationis Adae, qui est forma futuri; seductum\ntamen negat. nam et interrogatus non ait: \"mulier,\nquam dedisti mecum, seduxit me et manducaui\" sed: ipsa\ninquit, dedit mihi a ligno et manducaui. illa uero:\nserpens, inquit, seduxit me. ita Salomon, uir tantae sapientiae,\nnumquidnam credendum est quod in simulacrorum\ncultu credidit esse aliquid utilitatis? sed mulierum amori ad\nhoc malum trahenti resistere non eualuit, faciens quod sciebat\nesse faciendum minime, ne suas quibus deperibat atque defluebat\nmortiferas delicias contristaret. ita et Adam, posteaquam\nde ligno prohibito seducta mulier manducauit eique\ndedit ut simul ederent, noluit eam contristare quam credebat\nposse sine suo solacio contabescere, si ab eius alienaretur\nanimo, et omnino illa interire discordia: non quidem carnis\nuictus concupiscentia, quam nondum senserat in resistente lege\nmembrorum legi mentis suae, sed amicali quadam beniuolentia,\nqua plerumque fit ut offendatur deus, ne homo ex amico fiat\n\n\n\n\n\n\ninimicos: quod eum non facere diuinae sententiae iustus exitus\nindicauit. ergo alio modo quodam etiam ipse deceptus est;\nsed dolo illo serpentino, quo mulier seducta est, nullo modo\nillum arbitror potuisse seducL hanc autem proprie seductionem\nappellauit apostolus, qua id quod suadebatur, cum falsum\nesset, uerum putatum est, id est quod deus ideo lignum illud\ntangere prohibuerit, quod sciebat eos, si tetigissent, uelut\ndeos futuros, tamquam eis diuinitatem inuideret qui eos\nhomines fecerat. sed etiam si uirum propter aliquam mentis\nelationem, quae deum internorum scrutatorem latere non poterat,\nsollicitauit aliqua experiendi cupiditas, cum mulierem\nuideret accepta illa esca non esse mortuam, secundum ea quae\nsuperius tractauimus non tamen eum arbitror, si iam spiritali\nmente praeditus erat, ullo modo credere potuisse quod eOs\ndeus ab esca illius ligni inuidendo uetuisset.\nXXXVIII. DE CBEATIONE PRIMI HOIUNIS ET DE CAVSALIBVS BATIONIBVS, VEL QVOMODO ADDITI SINT ANNI XV EZECHIAE REGI AD VTTAM, QVEM PRAEDIXERAT NON VICTVRVM. EX LIBRO DE GENESI AD LITTERAM VI. In illa prima condicione mundi, cum deus creauit omnia,\nsimul homo factus est, qui esset futurus — ratio creandi hominis,\nnon actio creati. sed haec aliter in uerbo dei, ubi ista non\nfacta, sed aeterna sunt, aliter in elementis mundi, ubi omnia\nsimul facta futura sunt, aliter in rebus, quae secundum causas\nsimul creatas non iam simul, sed suo quaeque tempore\n\n\n\n\n\n\n\n\ncreantur: in quibus Adam iam formatus ex limo et dei flatu\nanimatus sicut faenum exortum; aliter in seminibus, in quibus\nrursus quasi primordiales causae repetuntur de rebus\nductae, quae secundum causae, quas primum condidit, extiterunt,\nuelut herba ex terra, semen ex herba: in quibus\nomnibus ea iam facta modos et actus sui temporis acceperunt,\nquae ex occultis atque inuisibilibus rationibus, quae in creatura\ncausaliter latent, in manifestas formas naturasque prodierunt;\nsicut herba exorta super terram et homo factus in\nanimam uiuam et cetera huius modi siue frutecta siue animantia\nad illam operationem dei pertinentia, qua usque nunc\noperatur. sed etiam ista secum gerunt tamquam iterum se\nipsa inuisibiliter in occulta quadam ui generandi, quam traxerunt\nde illis primordiis causarum suarum, in quibus creato\nmundo, cum factus est dies, antequam in manifestam speciem\nsui generis exorerentur, inserta sunt.\n\nSi enim prima illa opera dei, cum simul omnia creauit, in\nsuo modo perfecta non essent, ea procul dubio post adderentur\nquae illis perficiendis defuissent, ut quaedam uniuersitatis\nperfectio utriusque constaret singulis quasi semis, uelut alicuius\ntotius partes essent, quarum coniunctione ipsum totum,\ncuius partes fuerant, compleretur. rursus si ita essent illa\nperfecta, sicut perficiuntur cum suis quaeque temporibus in\nmanifestas formas actuque procreantur, profecto aut nihil ex\neis postea per tempora fieret aut hoc fieret quod ex istis quae\nsuo quaeque iam tempore oriuntur deus non cessat operari.\nnunc autem quia et consummata quodam modo et quodam\nmodo inchoata sunt ea ipsa quae consequentibus euoluenda\n\n\n\n\ntemporibus primitus deus simul omnia creauit, cum faceret\nmundum — consummata quidem, quia nihil habent illa in\nnaturis propriis, quibus suorum temporum cursus agunt, quod.\nnon in istis causaliter factum sit; inchoata uero, quoniam per\nquaedam erant quasi semina futurorum per saeculi tractum\nex occulto in manifestum (locis congruis exerenda — ipsius\netiam) scripturae uerba satis ad hoc admonendum insigniter\nuigent, si quis in eis euigilet. nam et consummata ea dicit\net inchoata. nisi enim consummata essent, non scriptum esset:\net consummata sunt caelum et terra et omnis consummatio\nillorum; et consummauit deus in die\nsexto opera sua, quae fecit; et benedixit deus diem\nseptimum et sanctificauit eum. rursusque nisi inchoata\nessent, non ite sequeretar, quia in illa die requieuit ab omnibus\noperibus suis, quae inchoauit deus facere. hic igitur\nsi quis inquirat, quomodo consummauit et quomodo inchoauit\n— neque enim alia consummauit, alia inchoauit, sed eadem\nipsa utique a quibus in die septimo requieuit — ex his quae\nsupra diximus clarum est. consummasse quippe ista intellegimus\ndeum, cum creauit omnia simul ita perfecte, ut nihil\nei adhuc in ordine temporum creandum esset, quod non hic\nab eo iam in ordine causarum creatum esset; inchoasse autem,\nut quod hic praefixerat causis post impleret effectis. proinde\nformauit deus hominem puluerem terrae, uel limum\nterrae — hoc est de puluere uel limo terrae - et inspirauit\nsiue inaufflauit in eius faciem spiritum uitae, et factus\nest homo in animam uiuam: non tunc praedestinatus;\n\n\n\n\n\n\n\n+\nhoc enim ante saeculum in praescientia creatoris; neque tunc\ncausaliter uel consummate inchoatus uel inchoate consummatus;\nhoc enim a saeculo in rationibus primordialibus, cum\nsimul omnia crearentur: sed creatus in tempore suo, uisibiliter\nin corpore, inuisibiliter in anima, constans ex anima et\ncorpore.\n\nIam ergo uideamus quomodo eum fecerit deus. primum\nde terra corpus eius; post etiam de anima uidebimus, si quid\nualebimus. quod enim manibus corporalibus deus de limo\nfinxerit hominem, nimium puerilis cogitatio est, ita ut, si hoc\nscriptura dixisset, magis eum qui scripsit translato uerbo\nusum credere deberemus quam deum talium membrorum\nliniamentis determinatum, qualia uidemus in corporibus nostris.\ndictum est enim: manus tua gentes disperdidit, et:\neduxisti populum tuum in manu forti et bracchio\nexcelso. sed pro potestate et uirtute dei positum huius\nmembri nomen quis usque adeo desipit ut non intellegat?\nnec illud audiendum est quod nonnulli putant ideo praecipuum\ndei opus esse hominem, quia cetera dixit et facta sunt, hunc\nautem ipse fecit; sed ideo potius, quia hunc ad imaginem\nsuam fecit. nam illa quae dixit et facta sunt, ideo sic scriptum\nest, quia per uerbum eius facta sunt, sicut per hominem\nhominibus dici potuit uerbis, quae temporaliter cogitantur et\nuoce proferuntur. non sio autem loquitur deus, nisi cum per\ncreaturam corporalem loquitur, sicut Abrahae, sicut Mosi,\nsicut per nubem de filio suo. ante omnem uero creaturam ut\nesset ipsa creatura, eo uerbo dictum est, quod in principio\nerat deus apud deum; et quia omnia per ipsum facta sunt et\n\n\n\n\n\n\nsine ipso factum est nihil, utique et homo per ipsum factus\nest. certe enim caelum uerbo fecit, quia dixit et factum est.\nscriptum est tamen: et opera manuum tuarum sunt\ncaeli. et de hoc imo quasi fundo mundi scriptum est: quoniam\nipsius est mare et ipse fecit illud, et aridam\nterram manus eius finxerunt. non igitur hoc in honorem\nhominis deputetur, uelut cetera deus dixerit et facta sint,\nhunc autem ipse fecerit; aut uerbo cetera, hunc autem manibus\nfecerit; sed hoc excellit in homine, quia deus hominem\nad imaginem suam fecit propter hoc quod ei dedit mentem\nintellectualem, qua praestat pecoribus: unde iam superiore\nloco disseruimus. in quo honore positus si non intellexerit\nut bene agat, eisdem ipsis pecoribus, quibus praelatus est,\ncomparabitur. sic enim et scriptum est: homo in honore\npositus non intellexit; comparatus est pecoribus\ninsensatis et similis factus est eis. nam et pecora\ndeus fecit, sed non ad imaginem suam. nec dicendum est:\n\"hominem ipse fecit, pecora uero iussit et facta sunt\"; et hunc\nenim et illa per uerbum suum fecit, per quod facta sunt\nomnia. sed quia idem uerbum et sapientia et uirtus eius est,\ndicitur et manus eius non uisibile membrum, sed efficiendi\npotentia. nam eadem scriptura, quae dicit quod deus hominem\nde limo terrae finxerit, dicit etiam quod et bestias agri de\nterra finxerit, quando eas cum uolatilibus caeli adduxit ad\nAdam, ut uideret quid ea uocaret. sic enim scriptum est:\net finxit deus adhuc de terra omnes bestias. si ergo\net hominem de terra et bestias de terra ipse formauit, quid\nhabet homo excellentius in hac re, nisi quod ipse ad imaginem\n\n\n\n\n\n\ndei creatus est? nec tamen hoc secundum corpus, sed secundum\nintellectum mentis, de quo post loquemur. quamquam\net in ipso corpore habeat quandam proprietatem, quae hoc\nindicet, quod erecta statura factus est, ut hoc ipso admoneretur\nnon sibi terrena esse sectanda, uelut pecora, quorum\nuoluptas omnis ex terra est; unde in aluum cuncta prona\natque prostrata sunt. congruit ergo et corpus eius animae\nrationali non secundum liniamenta figurasque membrorum, sed\npotius secundum id quod in caelum erectum est ad intuenda\nquae in corpore ipsius mundi superna sunt, sicut anima\nrationalis in ea debet erigi quae in spiritalibus natura maxime\nexcellunt, ut quae sursum sunt sapiat, non quae super terram.\n\nSed quomodo eum fecit deus de limo terrae, utrum repente\nin aetate perfecta, hoc est uirili atque iuuenali, an sicut nunc\nusque format in uteris matrum ? neque enim alius haec facit\nquam ille qui dixit: priusquam te formarem in utero,\nnoui te; ut illud tantum proprium habuerit Adam, quod non\nex parentibus natus est, sed factus ex terra, eo tamen modo,\nut hoc proficiendo et per aetates augendo hi temporum numeri\ncomplerentur, quos naturae humani generis attributos uidemus.\nan potius hoc non est requirendum? utrumlibet enim fecerit,\nhoc fecit quod deum et omnipotentem et sapientem posse et\nfacere congruebat. ita enim certas temporum leges generibus\nqualitatibusque rerum in manifestum ex abdito producendis\nattribuit, ut eius uoluntas sit super omnia. potentia quippe\nsua numeros creaturae dedit, non ipsam potentiam eisdem\n\n\n\n\n\n\nnumeris alligauit. nam spiritus eius ita faciendo mundo superferebatur,\nut et facto superferatur, non corporalibus locis, sed\nexcellentia potestatis. quis enim nescit aquam concretam\nterrae, cum ad radices uitis uenerit, duci in sagina ligni\nillius atque in eo sumere qualitatem, qua in uuam procedat\npaulatim erumpentem atque in ea grandescente uinum fiat\nmaturumque dulcescat, quod adhuc feruescat expressum et\nquadam uetustate firmatum ad usus bibendi utilius iucundiusque\nproueniat P num ideo dominus lignum quaesiuit aut terram\naut has temporum moras, cum aquam miro compendio conuertit\nin uinum, et tale uinum, quod ebrius etiam conuiua\nlaudaret ? numquid adiutorio temporis eguit conditor temporis ?\nnonne certis dierum numeris suo cuique generi accommodatis\nomnis natura serpentum coalescit, formatur, nascitur, roboratur?\nnum exspectati sunt hi dies, ut in draconem uirga conuerteretur\nde manu Moysi et Aaron? nec ista cum fiunt,\ncontra naturam fiunt nisi nobis, quibus aliter naturae cursus\ninnotuit; non autem deo, cui hoc est natura quod fecerit.\n\nQuaeri autem merito potest, causales illae rationes, quas\nmundo indidit, cum primum simul omnia creauit, quomodo\nsint institutae: utrum ut, quemadmodum uidemus cuncta\nnascentia uel fruticum uel animalium, in suis conformationibus\natque incrementis sua pro diuersitate generum diuersa spatia\nperagerent temporum, an ut, quemadmodum creditur factus\nAdam, sine ullo progressu incrementorum uirili aetate continuo\nformarentur? sed cur non utrumque illas credimus habuisse,\n\n\n\n\n\n\nut hoc ex eis futurum esset quod facturo placuisset? si enim\nillo modo dixerimus, incipit contra ipsas factum uideri non\nsolum etiam illud de aqua uinum sed et omnia miracula, quae\ncontra naturae usitatum cursum fiunt; si autem isto modo,\nmulto erit absurdius istas ipsas cotidianas naturae formas et\nspecies contra illas primarias omnium nascentium causales\nrationes suorum temporum peragere spatia. restat ergo ut ad\nutrumque modum habiles creatae sint, siue ad istum quo usitatissime\ntemporalia transcurrunt, siue ad illum quo rara et\nmirabilia fiunt, sicut deo facere placuerit quod tempori congruat.\n\nVerum tamen sic factus est homo, quemadmodum illae\nprimae causae habebant at fieret primus homo, quem non ex\nparentibus nasci, qui nulli praecesserant, sed de limo formari\noportebat secundum causalem rationem, in qua primitus factus\nerat. nam si aliter factus est, non eum deus in illorum sex\ndierum operibus fecerat. in quibus cum dicitur factus, ipsam\ncausam utique fecerat deus, qua erat suo tempore homo futurus\net secundum quam fuerat ab illo faciendus qui simul et consummauerat\ninchoata propter perfectionem causalium rationum\net inchoauerat consummanda propter ordinem temporum. si\nergo in illis primis rerum causis, quas mundo primitus creator\ninseruit, non tantum posuit quod de limo formaturus erat\nhominem sed etiam quemadmodum formaturus, utrum sicut\nin matris utero an in forma iuuenali, procul dubio sic fecit,\nut illic praefixerat; neque enim contra dispositionem suam\nfecerat. si autem uim tantum ibi posuit possibilitatis, ut\nhomo fieret, quoquo modo fieret, ut et sic et sic posset, id est\n\n\n\n\nut id quoque ibi esset, quia et sic et sic posset, unum autem\nipsum modum, quo erat facturus, in sua uoluntate seruauit,\nnon mundi constitutioni contexuit. manifestum est enim sic\nnon factum esse hominem, contra quam erat in illa prima\ncondicione causarum, quia ibi erat etiam sic fieri posse, quamuis\nnon ibi erat ita fieri necesse esse. hoc enim non erat in\ncondicione creaturae, sed in placito creatoris, cuius uoluntas\nrerum est necessitas.\n\nNam et nos pro captu infirmitatis humanae iam in ipsis\nrebus tempore exortis possumus nosse quid in cuiusque natura\nsit, quod experimento perceperimus; sed utrum etiam futurum\nsit ignoramus. est quippe in natura huius, uerbi gratia, iuuenis\nut senescat; sed utrum etiam hoc sit in dei uoluntate nescimus.\nsed nec in natura esset, nisi in dei uoluntate prius\nfuisset, qui condidit omnia. et utique occulta ratio est\nsenectutis in corpore iuuenali uel iuuentatis in corpore puerili:\nneque enim oculis cernitur sicut ipsa in puero pueritia, sicut\niuuentas in iuuene, sed alia quadam notitia colligitur inesse\nin natura quiddam latens, quo educantur in promtu numeri\nocculti uel iuuentatis a pueritia uel senectutis a iuuentute.\nocculta est ergo ista ratio, qua fit ut hoc esse possit, sed\noculis; menti autem non est occulta. utrum autem hoc etiam\nnecesse sit omni modo nescimus. et illam quidem, qua fit ut\nesse possit, esse in natura ipsius corporis nouimus; illam uero,\nqua fit ut necesse sit, manifestum est illic non esse.\n\n\nSed fortassis in mundo est ut necesse sit istum hominem\nsenescere; si autem nec in mundo est, in deo est. hoc enim\n\n\n\n\nnecessario futurum est quod ille uult, et ea uere futura sunt\nquae ille praesciuit. nam multa secundum inferiores causas\nfutura sunt; sed si ita sunt et in praescientia dei, uere futura\nsunt. si autem ibi aliter sunt, ita potius futura sunt, sicut\nibi sunt, ubi qui praescit falli non potest. nam futura dicitur\nsenectus in iuuene; sed tamen futura non est, si ante moriturus\nest. hoc autem ita erit, sicut se habent aliae causae\nsiue mundo contextae siue in dei praescientia reseruatae. nam\nsecundum quasdam futurorum causas moriturus erat Ezechias,\ncui deus addidit quindecim annos ad uitam: id utique faciens\nquod ante constitutionem mundi se facturum esse praesciebat\net in sua uoluntate seruabat. non ergo id fecit quod futurum\nnon erat. hoc enim magis erat futurum quod se facturum\nesse praesciebat. nec tamen illi anni additi recte dicerentur,\nnisi ad aliquid adderentur quod se aliter in aliis causis\nhabuerat. secundum aliquas igitur causas inferiores iam uitam\nfinierat; secundum illas autem quae sunt in uoluntate et\npraescientia dei, qui ex aeternitate nouerat quid illo tempore\nfacturus erat — et hoc uere futurum erat — tunc erat finiturus\nuitam, quando finiuit uitam. quia etsi oranti concessum est,\netiam sic eum oraturum, ut tali orationi concedi oporteret,\nille utique praesciebat cuius praescientia falli non poterat; et\nideo quod praesciebat necessario futurum erat.\n\nQuapropter si omnium futurorum causae mundo sunt insitae,\ncum ille factus est dies, quando deus creauit omnia simul,\nnon aliter Adam factus est, sicut est credibilius iam perfectae\nuirilitatis, quam erat in illis causis, ubi deus hominem in sex\ndierum operibus fecit. ibi enim erat non solum ut ita fieri\nposset uerum etiam ut ita eum fieri necesse esset. tam enim\n\n\n\n\n\n\nnon facit deus contra. causam, quam sine dubio uolens praestituit,\nquam contra uoluntatem suam non facit. si autem non\nomnes causas in creatura primitus condita praefixit, sed aliquas\nin sua uoluntate seruauit, non sunt; quidem illae, quas\nin sua uoluntate seruauit, ex istarum quas creauit necessitate\npendentes. non tamen possunt esse contrariae quas in sua\nuoluntate seruauit illis quas sua uoluntate constituit, quia dei\nuoluntas non potest sibi esse contraria. istas ergo sio condidit,\nut ex illis esse illud cuius causae sunt possit, sed non necesse\nsit; illas autem sic abscondidit, ut ex eis esse necesse\nsit hoc quod ex ipsis fecit, ut esse possit.\nXXXVIIII. DE STELLA, QVAM MAGI SECVTI SVNT, CHRISTI FAMVLA, NON FATALI. EX LIBRO CONTRA FAVSTVM II. Nos quidem sub fato stellarum nullius hominis genesim\nponimus et liberum uoluntatis arbitrium, qua uel bene uel\nmale uiuitur, propter iustum iudicium dei ab omni necessitatis\nuinculo uindicamus. quanto minus illius temporalem\ngenerationem sub astrorum condicione credimus factam qui\nest aeternus uniuersorum creator et dominus. itaque illa stella,\nquam uiderunt magi, Christo secundum carnem nato non ad\ndecretum dominabatur, sed ad testimonium famulabatur, nec\neum subiciebat imperio, sed indicabat obsequio. proinde non\nex illis erat haec stellis, quae ab initio creaturae itinerum\nsuorum ordinem sub creatoris lege custodiunt, sed nouo\n\n\n\n\nuirginis partu nouum sidus apparuit, quod ministerium officii\nsui etiam ipsis magis quaerentibus Christum, cum ante faciem\npraeiret, exhibuit, donec eos usque ad ipsum locum, ubi dei\nuerbum infans erat, praeeundo perduceret. qui tandem astrologi\nita constituerunt hominum nascentium fata sub stellis, ut aliquam\nstellarum homine aliquo nato circuitus sui ordinem\nreliquisse et ad eum qui natus est perrexisse asseuerent?\nsortem quippe nascentis astrorum ordine colligari arbitrantur,\nnon astrorum ordinem ad hominis nati diem posse mutari.\nquapropter si stella illa de his erat quae in caelo peragunt\nordines suos, quomodo poterat decernere quod natus Christus\nacturus erat, quae nato Christo iussa est relinquere quod\nagebat? si autem, ut probabilius creditur, ad demonstrandum\nChristum quae non erat exorta est, non ideo Christus natus\nest quia illa extitit, sed ideo illa extitit quia Christus natus\nest. unde, si dici oporteret, non stellam Christo, sed Christum\nstellae fatum fuisse diceremus; ipse quippe illi, non illa huic\nnascendi attulit causam. si ergo sunt fata quae a fando, id\nest a dicendo appellata sunt, quoniam Christus uerbum dei\nest, in quo antequam essent dicta sunt omnia, non consortium\nsiderum fatum Christi est, (sed fatum etiam siderum Christus\nest,) qui et ipsam carnem sub caelo creatam ea uoluntate\nassumsit, qua etiam caelum creauit, ea potestate deposuit et\nrecepit, qua etiam sideribus imperauit.\nXL. DE PRAECEPTIS AGENDAE VITAE ET PRAECEPTIS SIGNIFICANDAE VITAE. EX LIBRO CONTRA FAVSTVM VI. Quemadmodum et quare accipiatur testamentum uetus\nab heredibus testamenti noui iam supra diximus. sed quia\npaulo ante de promissis eius Faustus egit, nunc autem de\npraeceptis agere uoluit, respondebo istos omnino nescire quid\nintersit inter praecepta uitae agendae et praecepta uitae\nsignificandae. exempli gratia: non concupisces praeceptum\nest agendae uitae; circumcides omnem masculum\noctauo die praeceptum est significandae uitae. ex hac\nquippe imperitia Manichaei et omnes, quibus displicent litterae\nueteris testamenti, quid quid deus mandauit priori populo ad\ncelebrandam umbram futurorum non intellegentes et ea modo\nnon obseruari animaduertentes ex more praesentis temporis\nilla reprehendunt quae utique illi tempori congruebant, quo\nista quae nunc manifesta sunt . uentura significarentur. sed\nquid dicturi sunt aduersus apostolum, qui ait: haec omnia\nin figura contingebant illis, scripta sunt autem\npropter nos, in quos finis saeculorum obuenit?\necce ipse aperuit cur illae litterae accipiantur a nobis et cur\nilla rerum signa iam necesse non sit ut obseruentur a nobis.\ncum enim dicit: scripta sunt propter nos, procul dubio\ndemonstrat quanta nobis cura legenda et intellegenda et\n\n\n\n\n\n\nquanta auctoritate habenda sint, quia propter nos utique\nscripta sunt. cum uero dicit: figurae nostrae fuerunt\net: in figura contingebant illis, ostendit iam non opus\nesse ut, cum res ipsas manifestas agimus, figurarum praenuntiantium\ncelebrationi seruiamus. unde dicit alio loco: nemo\nergo uos iudicet in cibo aut potu aut in parte diei\nfesti aut neomeniae aut sabbatorum, quod est\numbra futurorum. hic etiam cum dicit: nemo uos in\neis iudicet, declarat quam non sit necesse ut haeo obseruentur\niam. cum autem dicit: quod est umbra futurorum\nostendit quam oportuerit ut illo tempore obseruarentur, quo\nista quae nobis manifestata eluxerunt per tales umbras figurarum\nfutura praedicebantur.\n\nProinde si Manichaei resurrectione domini iustificarentur,\ncuius resurrectionis dies ex die quidem passionis tertius, post\ndiem tamen sabbati, hoc est post septimum octauus fuit, profecto\nspoliarentur carnali uelamento mortalium desideriorum\net cordis circumcisione gaudentes non eam in carne adumbratam\nfiguratamque deriderent tempore ueteris testamenti,\nquamuis iam tempore noui testamenti fieri obseruarique non\ncogerent. in quo enim membro congruentius expoliatio carnalis\net mortalis concupiscentiae figuratur quam unde carnalis\net mortalis fetus exoritur? sed, sicut dicit apostolus, omnia\nmunda mundis.\nXLI. CVB IN TESTAMENTO VETERI QVLDAM CIBI CABNIVM VESCI PROHIBEANTVR, QVIBVS VEL ANIMAE IMMVNDAE SIGNIFICATAE SVNT VEL DOCTRINAE. ITEM EX EODEM LIBRO VI CONTRA FAVSTVM. Testamento autem ueteri, ubi quidam cibi carnium prohibentur,\ncur non sit contraria ista sententia, qua dicit apostolus:\nomnia munda mundis et omnis creatura bona\nest dei, si possunt, intellegant hoc apostolum de ipsis dixisse\nnaturis, illas autem litteras propter quasdam praefigurationes\ntempori congruentes animalia quaedam non natura, sed significatione\nimmunda dixisse. itaque, uerbi gratia, si de porco et\nagno requiratur, utrumque natura mundum est, quia omnis\ncreatura dei bona est; quadam uero significatione agnus\nmundus, porcus immundus est. tamquam si stultum et sapientem\ndiceres, utrumque hoc uerbum natura uocis, litterarum\net syllabarum, quibus constat, utique mundum est; significatione\nautem unum horum uerbum, quod dicitur stultus,\nimmundum dici potest, non natura sui, sed quoniam quiddam\nimmundum significat. et fortasse quod est in rerum figuris\nporcus, hoc est in rerum genere stultus, et tam illud animal\nquam istae duae syllabae, quod dicitur stultus, quiddam unum\nidemque significat. immundum quippe illud animal in lege\npositum est eo quod non ruminet; non autem hoc eius uitium,\nsed natura est. sunt autem homines, qui per hoc animal\\'\nsignificantur, immundi proprio uitio, non natura; qui cum\n\n\n\n\n\n\nlibenter audiant uerba sapientiae, postea de his omnino non\ncogitant. quod enim utile audieris, uelut ab intestino memoriae\ntamquam ad os cogitationis recordandi dulcedine reuocare\nquid est aliud quam spiritaliter quodam modo ruminare P quod\nqui non faciunt, illorum animalium genere figurantur; unde\net ipsa a talibus carnibus abstinentia tale uitium nos cauere\npraemonuit. cum enim thesaurus desiderabilis sit ipsa sapientia,\nde hac munditia ruminandi alio loco ita scriptum est:\nthesaurus desiderabilis requiescit in ore sapientis,\nuir autem stultus gluttit illum. hae autem similitudines\nrerum in locutionibus uel obseruationibus figuratis\npropter quaerendi et comparandi exercitationem rationales\nmentes utiliter et suauiter mouent. sed priori populo multa\ntalia non tantum audienda uerum etiam obseruanda praecepta\nsunt. tempus enim erat, quo non tantum dictis sed etiam\nfactis prophetari oporteret ea quae posteriore tempore fuerant\nreuelanda. quibus per Christum atque in Christo reuelatis\nfidei gentium onera obseruationum non sunt imposita, prophetiae\ntamen auctoritas commendata.\nXLII. DE AZVMIS, SCENOPEGIA VEL CETERIS. EX LIBRO CONTRA FAVSTVM VI. Non manducare azymum per statutos septem dies tempore\nueteris testamenti peccatum fuit, tempore autem noui testamenti\nnon est peccatum. sed in spe futuri saeculi, quam\n\n\n\n\n\n\nhabemus in Christo, qui et animam nostram induens iustitia\net corpus nostrum induens immortalitate totos nos innouat,\ncredere aliquid ex ueteris corruptionis necessitate atque indigentia\nnos passuros uel acturos semper peccatum est, quamdiu\nuoluuntur isti septem dies, quibus peragitur tempus. sed hoc\nueteris testamenti temporibus in figura occultatum a quibusdam\nsanctis intellegebatur, tempore autem noui testamenti in\nmanifestatione renelatum populis praedicatur. unde scriptura.\nipsa tunc erat praeceptum, nunc testimonium. scenopegia non\ncelebrare aliquando peccatum fuit, nunc non est peccatum.\ntabernaculo autem dei, quod est ecclesia, non compaginari\nsemper peccatum est. sed tunc agebatur sub praecepto figurato,\nnunc legitur in testimonio reuelato. nam et illud quod tunc\nfactum est non diceretur tabernaculum testimonii, nisi alicui\nueritati, quae suo tempore declaranda erat, quadam congruentia\nsignificationis attestaretur. lineis uestibut miscere purpuram\net linostima ueste indui aliquando peccatum fuit, nunc non.\nest peccatum. sed inordinate uiuere et diuersi generis professiones\nuelle miscere, ut uel sanctimonialis habeat ornamenta\nnuptarum uel ea quae se non continens nupsit speciem uirginis\ngerat, omni modo peccatum est; et si quid inconuenienter ex\ndiuerso genere in uita cuiusque contexitur. uerum illud tunc\nfigurabatur in uestibus, quod nunc declaratur in moribus;\nillud enim erat tempus significandi, hoc manifestandi. ergo\nipsa scriptura, quae tunc fuit exactrix operum significantium,\nnunc testis est rerum significatarum; et quae tunc obseruabatur\nad praenuntiationem, nunc recitatur ad confirmationem.\n\n\n\n\n\n\n\n\n\n\nbouem et asinum ad operandum iungere tunc non licebat,\nnunc licet. declaratum est enim per apostolum, cum de bone\ntriturante non infrenando scripturam recoleret dicentem: numquid\nde bubus cura est deo? quare ergo nunc legitur,\nquando hic quod prohibuit iam licet? quia idem ipse ibi secutus\napostolus: propter nos, ait, scriptura dicit. et utique\nimpium est ut non legamus nos quod scriptum est propter\nnos; magis enim propter nos, quibus manifestatur, quam propter\nillos, in quibus figurabatur. bouem quippe et asinum, si necesse\nsit, unusquisque sine detrimento operis iungit; sapientem\nuero et stultum, non ut unus praecipiat, alter obtemperet,\nsed pariter ex aequali potestate ut annuntient uerbum dei,\nnon sine scandalo quisque comites facit. itaque eandem\nscripturam tenemus et tunc potestate praecipientem umbris\ntegendum quod nunc aperiretur, et nunc auctoritate attestantem\nluce. apertum quod tunc tegebatur.\nXLDI. ETSI NOVERAMVS CHRISTVK SECVNDVM CARNBX, SED NVNC IAM NON NOVIMVS. EX LIBRO CONTRA FAV- STVM XI. Etsi noueramus Christum secundum carnem, sed\niam nunc non nouimus. ea ipsa circumstantia scripturae\nloci eius satis ostendit quid loquatur apostolus; suo quippe\nmore uitam nostram futuram, quae iam in ipso homine mediatore\nChristo Iesu capite nostro resurgente completa est, ita.\n\n\n\n\n\n\nspe certa meditatur, tamquam iam sit praesensque teneatur.\nquae utique uita non erit secundum carnem, sicut iam Christi\nuita non est secundum carnem. carnem namque hoc loco non\nipsam corporis nostri substantiam — quam dominus etiam post\nresurrectionem suam carnem appellat dicens: pal pat e et\nuidete quia spiritus ossa et carnem non habet, sicut\nme uidetis habere - sed corruptionem mortalitatemque\ncarnis uult intellegi: quae tunc non erit in nobis, sicut iam\nin Christo non est. hanc enim proprie carnem nominabat,\netiam cum de ipsa resurrectione satis euidenter loqueretur et\ndiceret quod iam supra commemoraui: caro et sanguis\nregnum dei possidere non possunt, neque corruptio\nincorruptionem possidebit. cum ergo factum fuerit\nquod ibi consequenter dicit: ecce mysterium dico uobis:\nomnes quidem resurgimus, non tamen omnes immutabimur,\nin atomo — id est in momento — in ictu\noculi, in nouissima tuba; canet enim tuba, et mortui\nresurgunt incorrupti, et nos immutabimur.\noportet enim corruptibile hoc induere incorruptionem\net mortale hoc induere immortalitatem: iam\nsecundum id quod carnem non ipsam corporis substantiam,\nsed ipsam corruptionem mortalitatis appellat, non erit utique\ncaro, quia. corruptionem mortalitatis mutata non habebit.\nsecundum autem ipsius substantiae corporisque originem eadem\ncaro erit, quia ipsa resurget et ipsa mutabitur, quia et illud\nuerum est quod ait dominus, posteaquam resurrexit: palpate\n\n\n\n\n\n\n\n\net uidete quia spiritus ossa et carnem non habet,\nsicut me uidetis habere, et hoc uerum est quod ait apostolus:\ncaro et sanguis regnum dei non possidebunt.\nillud enim dictum est secundum ipsam substantiam: quae\netiam tunc erit, quia ipsa mutabitur; hoc autem dictum est\nsecundum carnalem corruptionis qualitatem: quae tunc iam\nnon erit, quia mutata caro non corrumpetur. noueramus\nergo Christum secundum carnem, id est secundum\ncarnis mortalitatem, antequam resurgeret; sed nunc iam\nnon nouimus, quia, sicut dicit idem apostolus, Christus\nsurgens a mortuis iam non moritur et mors ei\nultra non dominabitur. nam si ad uerborum proprietatem\nte teneas, mentitus est quod ait: noueramus Christum\nsecundum carnem, si Christus numquam fuit secundum\ncarnem; nemo enim nouerat quod non erat. non autem dixit:\nputabamus Christum secundum carnem, sed noueramus.\nuerum tamen ut uerba non premam, ne quis affirmet\nper abusionem locutum apostolum, ut pro eo quod est \"putabamus\"\ndiceret noueramus, illud miror non attendere homines\ncaecos uel potius non miror non uidere caecos quia, si Christus\nideo non habuit carnem, quia dixit apostolus nunc iam\nnon se nosse Christum secundum carnem, nec illi habuerunt\ncarnem de quibus in eodem loco dicit: itaque nos amodo\nneminem nouimus secundum carnem. neque enim de\nsolo Christo id nolens intellegi posset dicere: neminem nouimus\nsecundum carnem, (sed quia illorum secum uitam futuram\ntamquam praesentem meditabatur qui resurgentes\n\n\n\n\n\n\ncommutabuntur: amodo, inquit, neminem nouimus secundum\ncarnem), id est: tam certam spem tenemus futurae nostrae\nincorruptionis et immortalitatis, ut amodo iam in ipsa notitia\ngaudeamus. unde alio loco dicit: si autem resurrexistis\ncum Christo, quae sursum sunt quaerite, ubi Christus\nest ad dexteram dei sedens; quae sursum sunt\nsapite, non quae super terram. nondum utique resurreximus\nsicut Christus, sed tamen secundum spem, quae nobis\nin illo est, iam nos cum illo resurrexisse testatus est. unde\netiam dicit: secundum suam misericordiam saluos\nnos fecit per lauacrum regenerationis. quis autem\nnon intellegat in lauacro regenerationis spem nobis datam\nsalutis futurae, non iam salutem ipsam, quae promittitur? et\ntamen quia certa spes est, tamquam iam data esset eadem\nsalus, saluos nos, inquit, fecit. alio quippe loco dilucidissime\ndicit: nos in nobis ipsis ingemescimus adoptionem\nexspectantes, redemtionem corporis nostri.\nspe enim salui facti sumus, spes autem, quae uidetur,\nnon est spes; quod enim uidet quis, quid\nSperat? si autem quod non uidemus speramus, per\npatientiam exspectamus. sicut ergo hic non dixit: salui\nfuturi sumus, sed: amodo iam salui facti sumus, nondum\ntamen in re, sed in spe — spe enim, inquit, salui facti\nsumus - sic et ibi dictum est: amodo neminem nouimus\nsecundum carnem, nondum in re, sed in spe intellegitur,\nquia nobis spes in Christo est, quia in illo iam completum\nest quod nobis promissum speramus. ille quippe iam resurrexit\net mors ei ultra non dominabitur. quem etsi noueramus\n\n\n\n\n\n\nsecundum carnem, cum adhuc moriturus esset — inerat\nquippe in eius corpore illa mortalitas, quam proprie carnem\nappellat apostolus — sed iam nunc non nouimus; illud\nenim eius mortale iam induit immortalitatem, unde secundum\npristinam mortalitatem iam caro appellari non possit.\n\n\nItaque ipsius loci contextionem, ubi haec sententia est, de\nqua isti calumniantur, consideremus, ut hoc quod dico magis\neluceat. caritas, inquit, Christi compellit nos indicantes\nhoc, quoniam unus pro omnibus mortuus\nest; ergo omnes mortui sunt; et pro omnibus mortuus\nest, ut qui uiuunt iam non sibi uiuant, sed\nei qui pro ipsis mortuus est et resurrexit. itaque\nnos amodo neminem nouimus secundum carnem;\netsi noueramus secundum carnem Christum, sed\niam nunc non nouimus. certe iam nunc cuiuis apparet\npropter resurrectionem Christi hoc dixisse apostolum, quando\nquidem ista uerba illud praecessit: ut qui uiuunt iam non\nsibi uiuant, sed ei qui pro ipsis mortuus est et\nresurrexit. quid est enim aliud: non sibi, sed illi uiuant,\nnisi ut non secundum carnem uiuant in spe terrenorum\net corruptibilium bonorum, sed secundum spiritum in spe\nresurrectionis, quae iam ex ipsis in Christo facta est? itaque\neorum pro quibus Christus mortuus est et resurrexit et qui\niam non sibi, sed illi uiuunt, neminem secundum carnem\napostolus nouerat propter spem futurae immortalitatis, in\ncuius expectatione bene uiuebant; quae in Christo non iam\nspes, sed res erat. quem etsi nouerat secundum carnem, cum\nadhuc moriturus esset, iam tamen non nouerat, quia eum\n\n\n\n\n\n\nresurrexisse nouerat et ultra ei mortem non dominaturam. et\nquia omnes in illo, etsi nondum re, iam tamen spe hoc sumus,\nsequitur et dicit: si qua igitur in Christo, nona creatura;\nnetera transierunt, ecce facta sunt omnia\nnoua; omnia autem ex deo, qui reconciliauit nos\nsibi per Christum. omnis ergo nona creatura — id est populus\ninnouatus per fidem, ut habeat interim in spe quod in re\npostea perficiatur — in Christo habet iam quod in se sperat.\nitaque nunc uetera transierunt secundum spem, quia iam\nmodo non est tempus ueteris testamenti, quo temporale atque\ncarnale regnum exspectetur a deo; et facta sunt omnia\nnona secundum eandem spem, ut regnum caelorum, ubi nulla\nerit mors atque corruptio, promissum teneamus. in resurrectione\nautem mortuorum non iam secundum spem, sed secundum\nrem et netera transibunt, cum inimica nouissima\ndestruetur mors; et fient omnia noua,, cum corruptibile\nhoc induerit incorruptionem et mortale hoc induerit immortalitatem.\nquod iam factum est in Christo, quem secundum\nrem iam non nouerat Paulus secundum carnem. eorum\nuero pro quibus mortuus est et resurrexit, non secundum rem,\nsed secundum spem neminem nouerat secundum carnem, quia\nillius gratia, sicut idem ad Ephesios dicit, sumussalui facti.\nnam et ipse locus huic sententiae sic attestatur: deus autem,\ninquit, qui diues est in misericordia, propter multam\ndilectionem, qua dilexit nos, et cum essemus\nmortui peccatis, conuiuificauit nos Christo, cuius\ngratia sumus salui facti. quod enim hic dixit: conuiuificauit\nnos Christo, hoc dixit ad Corinthios: ut qui\n\n\n\n\n\n\nuiuunt iam non sibi uiuant, sed ei qui pro ipsis\nmortuus est et resurrexit. et quod hic dicit: cuius\ngratia sumus salui facti, iam uelut perfectum sit loquitur\nquod in spe tenet; nam quod paulo ante commemoraui,\napertissime alibi dicit: spe enim salui facti sumus. ideoque\net hic sequitur et tamquam perfectum enumerat quod\nfuturum est: et simul, inquit, excitauit et simul sedere\nfecit in caelestibus in Christo Iesu. certe enim\nin caelestibus Christus iam sedet, nondum autem nos; sed\nquia spe certa quod futurum est iam tenemus, simul sedere\nnos dixit in caelestibus, nondum in nobis, sed iam in illo.\nnamque ne putares iam nunc esse perfectum quod in spe ita\ndicitur, tamquam perfectum sit, atque ut intellegas adhuc\nfuturum, sequitur et dicit: ut ostenderet in superuenientibus\nsaeculis superabundantes diuitias gratiae\nsuae in ueritate super nos in Christo Iesu. hinc est\netillud: cum enim essemus in carne, passiones peccatorum,\nquae per legem sunt, operabantur in\nmembris nostris, ut fructum ferrent morti. ita enim\ndixit: cum essemus in carne, quasi iam non essent in\ncarne. quod ita intellegitur: cum essemus in spe rerum carnalium,\nquando lex, quae impleri non potest nisi per caritatem\nspiritalem, ad hoc super eos erat, ut per praeuaricationem\nabundaret delictum, ut postea reuelato nouo testamento per\nindulgentiam superabundaret gratia. hinc similiter alibi dicit:\nqui autem in carne sunt, deo placere non possunt.\net ne putaret eos quisquam dictos qui nondum mortui sunt,\nstatim subiecit: uos autem non estis in carne, sed in\n. spiritu; id est: qui in spe carnalium bonorum sunt, deo\n\n\n\n\n\n\nplacere non possunt; uos autem non estis in spe carnalium,\nsed in spe spiritalium, id est regni caelorum, ubi et ipsum\ncorpus per illam mutationem in suo quodam genere spiritale\nerit, quod modo animale est. seminatur enim corpus\nanimale, sicut ad Corinthios idem dicit, resurget corpus\nspiritale. si ergo neminem eorum iam nouerat secundum\ncarnem apostolus, qui propterea dicebantur non esse in carne,\nquia non erant in spe rerum carnalium, quamuis adhuc corruptibilem\ncarnem mortalemque portarent, quanto expressius\nde Christo diceret quod eum iam non nouerat secundum carnem,\nin cuius corpore etiam re ipsa iam perfectum erat quod\nilli in spe promissum tenebant?\nXLIJII. DE SEX DIEBVS IN GBNESI ET SEX AETATIBVS, VEL DE CON- IVGE FACTA EX VIRI LATERE DORMIENTIS. EX LIBRO CONTRA FAVSTVM XH. Sex diebus in Genesi consummauit deus omnia opera sua\net septimo requieuit. sex aetatibus humanum genus hoc saeculo\nper successiones temporum dei opera insigniunt. quarum\nprima est ab Adam usque ad Noe, secunda a Noe usque ad\nAbraham, tertia ab Abraham usque ad Dauid, quarta a Dauid\nusque ad transmigrationem in Babyloniam, quinta inde usque\nad humilem aduentum domini nostri Iesu Christi, sexta quae\nnunc agitur, donec excelsus ueniat ad iudicium. septima uero\nintellegitur in requie sanctorum non in hac uita, sed in alia,\nubi uidit requiescentem pauperem diues ille, cum apud inferos\ntorqueretur, ubi non fit uespera, quia nullus ibi rerum\n\n\n\n\n\n\ndefectus est. sexto die in Genesi formatur homo ad imaginem\ndei: sexta aetate saeculi manifestatur reformatio nostra in\nnouitate mentis secundum imaginem eius qui creauit nos,\nsicut dicit apostolus. fit uiro dormienti coniunx de latere:\nfit Christo morienti ecclesia de sacramento sanguinis, qui de\nlatere mortui profluxit. uocatur Eua uita, mater uiuorum,\nquae de uiri sui latere facta est: et dicit dominus in euangelio:\nsi quis non manducauerit carnem meam et\nbiberit sanguinem meum, non habebit in se uitam.\net omnia, quae illic intelleguntur, enucleate minutatimque\ntractanda, Christum et ecclesiam praelocuntur siue in bonis\nchristianis siue in malis. neque enim frustra dixit apostolus:\nAdam, qui est forma futuri; et illud: relinquet\nhomo patrem et matrem et adhaerebit uxori suae,\net erunt duo in carne una. sacramentum, inquit,\nhoc magnum est, ego autem dico in Christo et in\necclesia. quis enim non agnoscat Christum eo modo reliquisse\npatrem, quo, cum in forma dei esset, non rapinam\narbitratus est esse aequalis deo, sed semet\nipsum exinaniuit formam serui accipiens? reliquisse\netiam matrem, synagogam Iudaeorum ueteri testamento carnaliter\ninhaerentem, et adhaesisse uxori suae sanctae ecclesiae,\nut pace noui testamenti essent duo in carne una? quia cum\nsit deus apud patrem, per quem facti sumus, factus est\nper carnem particeps noster, ut illius capitis corpus esse\npossimus.\nXLV. QVOD CAIN BT ABEL DVOS POPVLO8 FIGVRAVERINT, ET QVI OCCIDERIT CAIN SEPTEH VINDICTAS EXSOLVET VEL DE SIGNO, QVOD POSVIT DEVS IN CAIN. ITEM EX EODEM LIBRO XII CONTRA FAVSTVM. Itaque occiditur Abel minor natu a fratre maiore natu:\nocciditur Christus, caput populi minoris natu, a populo Iudaeorum\nmaiore natu; ille in campo, iste in Caluariae loco. interrogat\ndeus Cain non tamquam ignorans eum a quo discat, sed\ntamquam index reum, quem puniat, ubi sit frater eius. respondit\nille nescire se nec eius se custodem: usque adhuc\nquid nobis respondent Iudaei, cum eos de (dei) uoce, hoc est\nde sanctarum scripturarum uoce, interrogamus de Christo, nisi\nnescire se Christum quem dicimus ? fallax enim Cain ignoratio\nIudaeorum est falsa negatio. essent autem quodam modo\nChristi custodes, si christianam fidem accipere et custodire\nuoluissent. nam qui custodit in corde suo Christum, non\ndicit quod Cain: numquid ego custos sum fratris mei?\ndicit deus ad Cain: quid fecisti? uox sanguinis fratris\ntui clamat ad me de terra: sic arguit in scripturis\nsanctis uox diuina Iudaeos. habet enim magnam uocem Christi\nsanguis in terra, cum eo accepto ab omnibus gentibus respondetur:\namen. haec est clara uox sanguinis, quam sanguis\nipse exprimit ex ore fidelium eodem sanguine redemtorum.\nDicit deus ad Cain: et nunc maledictus tu a terra,\nquae aperuit os suum accipere sanguinem fratris\n\n\n\n\n\n\ntui de manu tua; quoniam operaberis terram, et\nnon adiciet dare uirtutem tibi suam; gemens et\ntremens eris in terra. non dixit: \"maledicta terra\" sed\nmaledictus tu a terra, quae aperuit os suum accipere\nsanguinem fratris tui de manu tua. maledictus\nest enim populus Iudaicus infidelis a terra, id est ab ecclesia,\nquae aperuit os suum in confessione peccatorum accipere sanguinem\nChristi, qui fusus est in remissione peccatorum de\nmanu persecutoris nolentis esse sub gratia, sed sub lege, ut\nesset ab ecclesia maledictus, id est ut eum intellegeret et\nostenderet ecclesia maledictum dicente apostolo: quicumque\nenim ex operibus legis sunt, sub maledicto sunt\nlegis. deinde cum dixisset: maledictus tu a terra,\nquae aperuit os suum accipere sanguinem fratris\ntui de manu tua, non dixit: \"quoniam operaberis eam\" sed\nait: quoniam operaberis terram et non adiciet uirtutem\nsuam dare tibi. unde non est necesse eandem terram\nintellegere operari Cain, quae aperuit os accipere sanguinem\nfratris de manu eius; sed ideo maledictus intellegitur\nab hac terra, quoniam operatur terram, quae non adiciet uirtutem\nsuam dare illi; id est, ideo populum Iudaeorum maledictum\nagnoscit et ostendit ecclesia, quoniam occiso Christo\nadhuc operatur terrenam circumcisionem, terrenum sabbatum,\nterrenum azymum, terrenum pascha. quae omnis terrena operatio\nhabet occultam uirtutem intellegendae gratiae Christi,\nquae non datur Iudaeis in impietate et infidelitate perseuerantibus,\nquia nouo testamento reuelata est; et non transeuntibus\nad dominum non eis aufertur uelamen, quod in\n\n\n\n\n\n\nlectione neteris testamenti manet, quia in solo Christo euacuatur,\nnon ipsa lectio neteris testamenti, quae habet absconditam\nuirtutem, sed uelamen, quo absconditur. unde Christo in cruce\npasso uelum templi conscissum est, ut per Christi passionem\nreuelentur secreta sacramentorum fidelibus ad bibendum eius.\nsanguinem ore aperto in confessione transeuntibus. propterea\npopulus ille sicut Cain adhuc operatur terram, adhuc exercet\noperationem legis carnaliter, quae non ei dat uirtutem suam,\nquia in ea non intellegit gratiam Christi. propterea et in ipsa\nterra, quam Christus portauit, id est in eius carne, ipsi operati\nsunt salutem nostram crucifigendo Christum, qui mortuus est\npropter delicta nostra. nec eis dedit eadem terra uirtutem\nsuam, quia non iustificati sunt uirtute resurrectionis eius qui\nresnrrexit propter iustificationem nostram; quia etsi crucifixus\nest in infirmitate, sed uiuit in uirtute dei,\nsicut dicit apostolus. haec ergo est uirtus terrae illius, quam\nnon ostendit impiis et incredulis. unde nec resurgens eis a\nqui bus erat crucifixus apparuit, tamquam Cain operanti terram,\nut granum illud seminaretur, non ostendens eadem terra\nfructum uirtutis suae: quoniam operaberis, inquit, terram\net non adiciet uirtutem suam dare tibi; gemens\net tremens eris in terra.\n\nNunc ecce quis non uideat, quis non agnoscat in tota terra,\nquacumque dispersus est ille populus, quomodo gemat maerore\namissi regni et tremat timore sub innumerabilibus populis\nchristianis? ideoque respondit Cain et dixit: maior est\ncausa mea; si eicis me hodie a facie terrae, et a\nfacie tua abscondar, et ero gemens et tremens\n\n\n\n\n\n\nsuper terram, et erit omnis, qui inuenerit me, occidet\nme. uere inde gemit et tremit, ne regno etiam terreno\nperdito ista uisibili morte occidatur. hanc dicit maiorem causam\nquam illam, quod ei non dat terra uirtutem suam, ne\nspiritaliter moriatur. carnaliter enim sapit et abscondi a facie\ndei, id est iratum habere deum, graue non putat nisi ne inueniatur\net occidatur. carnaliter sapit tamquam operans terram,\ncuius uirtutem non accipit. sapere autem secundum\ncarnem mors est; quam ille non intellegens amisso regno\ngemit et corporalem mortem tremit. sed quid ei respondit\ndeus? non sic; inquit; omnis qui occiderit Cain,\nseptem uindictas exsoluet; id est, non sic, quomodo dicis;\nnon corporali morte interibit genus impium carnalium Iudaeorum.\nquicumque enim eos ita perdiderit, septem uindictas exsoluet;\nid est, auferet ab eis septem uindictas, quibus alligati\nsunt propter reatum occisi Christi, ut hoc toto tempore, quod\nseptenario dierum numero uoluitur, magis quia non interit\ngens Iudaea satis appareat fidelibus christianis, quam subiectionem\nmeruerint qui superbo regno dominum interfecerunt.\n\n\n\nEt apposuit dominus deus Cain signum, ne eum\noccidat omnis, qui inuenerit. hoc re uera multum mirabile\nest quemadmodum omnes gentes, quae a Romanis subiugatae\nsunt, in ritum Romanorum sacrorum transierint eaque\nsacrilegia obseruanda et celebranda susceperint, gens autem\nIudaea siue sub paganis regibus siue sub christianis non\namiserit signum legis suae, quo a ceteris gentibus populisque\n\n\n\n\n\n\ndistinguitur; et omnis imperator uel rex, qui eos in regno\nsuo inuenit, cum ipso signo eos inuenit nec occidit, id est\nnon efficit ut non sint Iudaei, certo quodam et proprio suae\nobseruationis signo a ceterarum gentium communione discreti,\nnisi quicumque eorum ad Christum transierint, ut iam non\ninueniatur Cain nec exeat a facie dei nec habitet in terra\nNam, quod dieitur interpretari „commotio\". contra quod malum\ndeus rogatur in psalmo: ne dederis in motum pedes\nmeos, et: manus peccatorum non moueat me.\nXLVI. QVOD DIVERSIS MODIS POSSIT INTELLEGI: SI BECTE OFFERAS, RECTE AVTEM NON DIVIDAS, PECCASTI. EX LIBRO DE CIVITATE DEI XV. Cum deus locutus est ad Cain eo more, quo cum primis\nhominibus per creaturam subiectam uelut eorum socius forma\ncongrua. loquebatur, quid ei profuit? nonne conceptum scelus\nin necando fratre etiam post uerbum diuinae admonitionis\nimpleuit? nam cum sacrificia discreuisset amborum, in illius\nrespiciens, huius despiciens — quod non dubitandum est potuisse\ncognosci signo aliquo attestante uisibili — et hoc ideo fecisset\ndeus, quia mala erant opera huius, fratris uero eius bona,\ncontristatus est Cain ualde et concidit facies eius. sic enim\nscriptum est: et dixit dominus ad Cain: quare tristis\nfactus ea et quare concidit facies tua? nonne si\n\n\n\n\n\n\nrecte offeras, recte autem non diuidas, peccasti?\nquiesce; ad te enim conuersio eius et tu dominaberis\nillius ? in hac admonitione uel monitu, quem deus\nprotulit ad Cain, illud quidem quod dictum est: nonne si\nrecte offeras, recte autem non diuidas, peccasti?\nquia non elucet cur uel unde sit dictum, multos sensus\npeperit eius obscuritas, cum diuinarum scripturarum quisque\ntractator secundum fidei regulam id conatur exponere. recte\nquippe offertur sacrificium, cum offertur deo uero, cui uni\ntantummodo sacrificandum est. non autem recte diuiditur,\ndum non discernuntur recte uel loca uel tempora uel res\nipsae, quae offeruntur, uel qui offert, cui offertur, uel hi\nquibus ad uescendum distribuitur quod oblatum est, ut diuisionem\nhic discretionem intellegamus; siue cum offertur ubi\nnon oportet aut quod non ibi, sed alibi oportet, siue cum\noffertur quando non oportet aut quod non tunc, sed alias\noportet, siue cum offertur id quod nusquam et numquam\npenitus debuit, siue cum electiora sibi eiusdem generis rerum\ntenet homo quam sunt ea quae offert deo; siue eius rei,\nquae oblata est, fit particeps profanus aut quilibet quem fas\nnon est fieri. in quo autem horum deo displicuerit Cain, facile\nnon potest inueniri. sed quoniam Iohannes apostolus, cum de\nhis fratribus loqueretur: non sicut Cain, inquit, ex maligno\nerat et occidit fratrem suum; et cuius rei\ngratia occidit? quia opera illius maligna fuerunt,\nfratris autem eius iusta, datur intellegi propterea deum\n\n\n\n\n\n\nnon respexisse in munus eius, quia hoc ipso male diuidebat,\ndans deo aliquid suum, sibi autem se ipsam. quod omnes\nfaciunt, qui non dei, sed suum sectantes uoluntatem, id est\nnon recto, sed peruerso corde uiuentes, offerunt tamen deo\nmunus, quo putant eum redimi, ut eorum non opituletur\nsanandis prauis cupiditatibus, sed explendis. et hoc est terrenae\nproprium ciuitatis, deum uel deos colere, quibus adiuuantibus\nregnet in uictoriis et pace terrena, non caritate consulendi,\nsed dominandi cupiditate. boni quippe ad hoc utuntur\nmundo ut fruantur deo, mali autem contra ut fruantur mundo\nuti uolunt deo: qui tamen eum uel esse uel res humanas .\ncurare iam credunt. sunt enim multo deteriores qui ne hoc\nquidem credunt. cognito itaque Cain quod super eius germani\nsacrificium nec super suum respexerat deus, utique fratrem\nbonum mutatus imitari, non elatus debuit aemulari; sed\ncontristatus est et concidit facies eius: hoc peccatum maxime\narguit deus, tristitiam de alterius bonitate, et hoc fratris. hoc\nquippe arguendo interrogauit dicens: quare contristatus\nes et quare concidit facies tua? quia enim fratri inuidebat\ndens uidebat et hoc arguebat. nam hominibus, quibus\nabsconditum est cor alterius, esse posset ambiguum et\nprorsus incertum utrum illa tristitia malignitatem suam, in\nqua se deo displicuisse didicerat, an fratris doluerit bonitatem,\nquae deo placuit, cum in sacrificium eius aspexit. sed rationem\nreddens deus, cur eius oblationem accipere noluerit, ut sibi\nipse potius merito quam ei frater immerito displiceret, cum\nesset iniustus non recte diuidendo, hoc est non recte uiuendo,\n\n\n\n\n\n\n\n\net indignus cuius approbaretur oblatio, quam esset iniustior,\nquod fratrem iustum gratis odisset, ostendit, non tamen eum\ndimittens sine mandato sancto, iusto et bono: quiesce, inquit;\nad te enim conuersio eius et tu dominaberis\nillius. numquid fratris? absit. cuius igitur nisi peccati? dixerat\nenim: peccasti; tum deinde addidit: quiesce; ad\nte enim conuersio eius et tu dominaberis illius.\npotest quidem ita intellegi ad ipsum hominem conuersionem\nesse debere peccati, ut nulli alii sciat quam sibi tribuere debere\nquod peccat. haec est enim salubris paenitentiae medicina\net ueniae petitio non incongrua, ut, ubi ait: ad te enim\nconuersio eius, non subaudiatur \"erit\" sed \"sit\", praecipientis\nuidelicet, non praedicentis modo. tunc enim dominabitur\nquisque peccato, si id sibi non defendendo praeposuerit, sed\npaenitendo subiecerit. alioquin et illi seruiet dominanti, si\npatrocinium adhibuerit accidenti. sed ut peccatum intellegatur\nconcupiscentia ipsa carnalis, de qua dicit apostolus: caro\nconcupiscit aduersus spiritum, in cuius carnis fructibus\net inuidiam commemorat, qua utique Cain stimulabatur\net acoendebatur in fratris exitium, bene subauditur \"erit\", id\nest: ad te enim conuersio eius erit et tu dominaberis\nillius. cum enim commota fuerit pars ipsa carnalis,\nquam peccatum appellat apostolus, ubi dicit: non ego operor\nillud, sed quod habitat in me peccatum — quam\npartem animi etiam philosophi dicunt esse uitiosam, non quae\nmentem debeat trahere, sed cui mens debeat imperare eamque\n\n\n\n\n\n\nab inlicitis operibus ratione cohibere — cum ergo commota\nfuerit ad aliquid perperam committendum, si quiescatur et\nobtemperetur dicenti apostolo: nec exhibueritis membra\nnestra arma iniquitatis peccato, ad mentem domita\net uicta conuertitur, ut subditae ratio dominetur. hoc praecipit\ndens huic, qui facibus inuidiae inflammabatur in fratre\net quem debuerat imitari cupiebat auferri: quiesce, inquit;\nmanus ab scelere contine, non regnet peccatum in tuo mortali\ncorpore ad oboediendum desideriis eius nec exhibeas membra\ntua arma iniquitatis peccato; ad te enim conuersio eius —\ndum non adiuuatur relaxando, sed quiescendo frenatur — et tu\ndominaberis illius, ut cum forinseous non permittitur\noperari, sub potestate mentis regentis et beneuolentis assuescat\netiam intrinsecus non moneri. dictum est enim aliquid\ntale in eodem diuino libro et de muliere, quando post peccatum\ndeo interrogante atque iudicante damnationis sententiam\nacceperunt, in serpente diabolus et in se ipsis illa et maritus.\ncum enim dixisset ei: multiplicans multiplicabo tristitias\ntuas et gemitum tuum et in tristitiis paries\nfilios, deinde addit: et ad uirum tuum conuersio tua\net ipse tui dominabitur. quod dictum est ad Cain de\npeccato uel de uitiosa carnis concupiscentia, hoc isto loco de*\npeccatrice femina; ubi intellegendum est uirum ad regendam\nuxorem animo carnem regenti similem esse oportere. propter\nquod dicit apostolus: qui diligit uxorem suam, se ipsum\n\n\n\n\n\n\n\n\ndiligit; nemo enim umquam carnem suam odio habuit.\nsananda enim sunt haec sicut nostra, non sicut aliena\ndamnanda. sed illud dei praeceptum Cain sicut praeuaricator\naccepit: inualescente quippe inuidiae uitio fratrem insidiatus\noccidit. talis erat terrenae conditor ciuitatis. quomodo autem\nsignificauerit etiam Iudaeos, a quibus Christus occisus est,\npastor ouium hominum, quem pastor ouium pecorum praefigurabat\nAbel, quia in allegoria prophetica res est, parco\nnunc dicere et quaedam hinc aduersus Faustum Manichaeum\ndixisse me recolo, quod post septem dies, ei quo ingressus\nest Noe in arcam, factum est diluuium: quia in spe futurae\nquietis, quae septimo die significata est, baptizamur; quod\npraeter arcam omnis caro, quam terra sustentabat, diluuio\nconsumta est: quia praeter ecclesiae societatem aqua baptismi,\nquamuis eadem sit, non solum non ualet ad salutem, sed ualet\npotius ad perniciem; quod quadraginta diebus et quadraginta\nnoctibus pluit: quia omnis reatus peccatorum, qui in decem\npraeceptis legis admittitur per uniuersum orbem terrarum, qui\nquattuor partibus continetur — decem quippe quater ducta\nquadraginta fiunt — sine ille reatus quod ad dies pertinet ex\nrerum prosperitate siue quod ad noctes ex rerum aduersitate\ncontractus sit, sacramento baptismi caelestis abluitur.\nXLVH. DE SEPTENARIO REQVIEI ET OCTONARIO RESVR RECTIONIS NVMERO, VEL DE EMISSIONE CORVI ET COLVMBAE. EX LIBRO CONTRA FAVSTVM XII. Et quod uicesimus et septimus dies mensis commemoratur,\nad eiusdem quadraturae significationem pertinet, quae iam in\nquadratis lignis exposita est. sed hic euidentius, quia nos ad\nomne opus bonum paratos, id est quodam modo conquadratos,\ntrinitas perficit in memoria, qua deum recolimus, in intellegentia,\nqua cognoscimus, in uoluntate, qua diligimus; tria\nenim ter et hoc ter fiunt uiginti septem, qui est numeri ternarii\nquadratus. quod septimo mense arca sedit, hoc est\nrequieuit, ad illam septimanam requiem significatio recurrit;\net quia perfecti requiescunt, ibi quoque illius quadraturae\nnumerus iteratur. nam uicesima septima die secundi mensis\ncommendatum hoc sacramentum. et rursus uicesima et septima\ndie septimi mensis eadem commendatio confirmata est, cum\narca requieuit. quod enim promittitur in spe, hoc exhibetur\nin re. porro quia ipsa septima requies cum octaua resurrectione\nconiungitur — neque enim reddito corpore finitur\nrequies, quae post hanc uitam excipit sanctos, sed potius totum\nhominem non adhuc spe, sed iam re ipsa omni ex parte et\nspiritus et corporis perfecta immortali salute renouatum in\n\n\n\n\n\n+\naeternae uitae munus assumit — quia ergo septima requies cum\noctaua resurrectione coniungitur, et hoc in sacramento regenerationis\nnostrae, id est in baptismo, altum profundumque\nmysterium est: quindecim cubitis supercreuit aqua excedens\naltitudinem montium, id est hoc sacramentum transcendit\nomnem sapientiam superborum. septem quippe et octo coniuncta\nquindecim fiunt. et quia septuaginta a septem et octoginta\nab octo denominantur, coniuncta ab utroque numero\nCL diebus exaltata est aqua, eandem commendans nobis atque\nconfirmans altitudinem baptismi in consecrando nouo homine\nad tenendam quietis et resurrectionis fidem.\n\nQuod post dies quadraginta emissus coruus non est reuersus,\naut aquis utique interceptus aut aliquo supernatante cadauere\ninlectus, significat homines immunditia cupiditatis teterrimos\net ob hoc ad ea quae foris sunt in hoc mundo nimis intentos\naut rebaptizari aut ab his quos praeter arcam, id est praeter\necclesiam, baptismus occidit, seduci et teneri. quod columba\nemissa non inuenta requie reuersa est, ostendit per nouum\ntestamentum requiem sanctis in hoc mundo non esse promissam.\npost quadraginta enim dies emissa est; qui numerus\nuitam, quae in hoc mundo agitur, significat. denique post\nseptem dies dimissa, propter illam septenariam operationem\nspiritalem, oliuae fructuosum surculum rettulit, quo significaret\nnonnullos etiam extra ecclesiam baptizatos, si eis pinguido de\nnon fuerit caritatis, posteriore tempore quasi uespere in ore\ncolumbae tamquam in osculo pacis ad unitatis societatem\n\n\n\n\n\n\nposse perduci. quod post alios septem dies dimissa reuersa\nnon est, significat finem saeculi, quando erit sanctorum requies,\nnon adhuc in sacramento spei, quo in hoc tempore consociatur\necclesia, quamdiu bibitur quod de Christi latere manauit, sed\niam in ipsa perfectione salutis aeternae, cum traditur regnum\ndeo et patri, at in illa perspicua contemplatione incommutabilis\nueritatis nullis mysteriis corporalibus egeamus.\n\nXLVID. DE MANDATIS DEI AD NOE POST DILVVIVM. ITEM EX EODEM LIBRO CONTRA FAVSTVM XII. Cur animalia, quamuis et munda. et immunda in arca.\nfuerint, tamen post egressum de arca non offerantur deo in\nsacrificio nisi munda? quid deinde sibi uelit deo loquente ad\nNoe et tamquam rursus ab exordio - quia multis modis eam\nsignificari oportebat — figuram ecclesiae commendante, quod\nprogenies eius benedicitur ad implendam terram, quod dantur\neis in escam cuncta animalia, sicut in illo disco Petro dicitur:\nmacta et manduca ?\n\nNE CARO CVM SANGVINE MANDVCETVB. Quod eiecto sanguine iubentur manducare: ne uita pristina\nquasi suffocata in conscientia teneatur, sed habeat tamquam\neffusionem per confessionem. quod testamentum posuit deus\n\n\n\n\n\n\ninter se et hominem atque omnem animam uiuam, ne perdat\neam diluuio, arcum, qui apparet in nubibus, qui numquam\nnisi de sole resplendet: illi enim non pereunt diluuio separati\nab ecclesia, qui in prophetis et omnibus diuinis scripturis\ntamquam in dei nubibus agnoscunt Christi gloriam, non quaerunt\nsuam. uerum ne adoratores huius solis amplius tumescant,\nsciant ita significari Christum aliquando per solem,\nsicut per leonem, per agnum, per lapidem cuiusdam similitudinis\ncausa, non proprietatis substantia.\n\nIam uero illud quod de uinea, quam plantauit inebriatus\nNoe, nudatus est in domo sua, cui non appareat Christus\npassus in gente sua? tunc enim nudata est mortalitas carnis\neius, Iudaeis scandalum, gentibus stultitia, ipsis autem uocatis\nIudaeis et gentibus, tamquam Sem et Iafeth, dei uirtus et\ndei sapientia; quia quod stultum est dei, sapientius est quam\nhomines, et quod infirmum est dei, fortius est quam homines.\nproinde in duobus filiis, maximo et minimo, duo populi\nfigurati unam uestem a tergo portantes — sacramentum scilicet\niam praeteritae atque transactae dominicae passionis — nuditatem\npatris neque intuentur, quia in Christi necem non consentiunt;\net tamen honorant uelamento tamquam scientes\nunde sint nati. medius autem filius, id est populus Iudaeorum —\nideo medius, quia nec primatum apostolorum tenuit nec ultimus\nin gentibus credidit — uidit nuditatem patris, quia consensit\nin necem Christi et nuntiauit foras fratribus. per eum\n\n\n\n\n\n\nquippe manifestatum est et quodam modo publicatum quod\nerat in prophetia secretum; ideoque fit seruus fratrum suorum.\nquid est enim aliud hodieque gens ipsa nisi quaedam scriniaria\nchristianorum baiulans, legem et prophetas, ad testimonium\nassertionis ecclesiae, ut nos honoremus per sacramentum quod\nnuntiat illa per litteram?\n\nQuem non autem excitet, quem non uel informet uel confirmet\nin fide, quod ita benedicuntur duo illi qui nuditatem\npatris honorauerunt quamuis auersi, uelut quibus factum sceleratae\nuineae displicuerit ? benedictus, inquit, dominus\ndeus Sem. quamquam enim sit deus omnium gentium, quodam\nmodo tamen proprio uocabulo et in ipsis iam gentibus\ndicitur deus Israhel. et unde hoc factum est nisi ex benedictione\nIafeth? in populo enim gentium totum orbem terrarum\noccupauit ecclesia. hoc, prorsus hoc pronuntiabatur,\ncum diceretur: latificet deus Iafeth et habitet in\ndomibus Sem.\nXLVIHL DE ABBAHAM EXEVNTE DE TERRA SVA. EX EODEM LIBRO CONTRA FAVSTVM XII. Christum dicitis ab Israhelitis prophetis non esse praedictum,\ncui praedicendo omnes illae paginae uigilant, si eas perscrutari\npietate quam exagitare leuitate malletis. quis alius in\n\n\n\n\n\n\nAbraham exiit de terra sua et de cognatione sua, ut apud\nexteros ditetur et locupletetur, nisi qui relicta terra et cognatione\nIudaeorum, unde secundum carnem natus est, apud\ngentes ita praepollet et praeualet ut uidemus? quis alius in\nIsaac lignum sibi portaret ad uictimam nisi qui crucem sibi\nad passionem ipse portauit? quis alius aries immolandus in\nuepre cornibus adhaerebat nisi qui crucis patibulo pro nobis\nofferendus affigebatur?\n\nQuis alius in angelo cum Iacob luctatus, cum sibi praeualentem\nquasi fortiorem infirmior uictusque uictorem partim\nbenedicit partim latitudinem femoris eius claudam reddit, nisi\nqui praeualere aduersum se passus populum Israhel quosdam\nqui crediderunt benedixit in eis? latitudo autem femoris Iacob\nin multitudine carnalis populi claudicauit. quis alius lapis\npositus ad caput Iacob, ut nominatim quodam modo exprimeretur,\netiam unctus est nisi caput uiri Christus? quis enim\nnescit Christum ab unctione appellari? qui etiam hoc ipsum\nin euangelio commemorans et de se figuratum apertissime\ntestificans, cum quendam Nathanahelem dixisset uere Israhelitam,\nin quo dolus non esset, et cum ille tamquam lapidem\nillum habens ad caput confessus eum esse filium dei et regem\nIsrahel — ista confessione quodam modo ungens lapidem, id est\nipsum esse confitens Christum — ibi opportune dominus etiam\nillud commemorauit quod uidit Iacob, qui per benedictionem\n\n\n\n\n\n\nappellatus est IsraheL amen, inquit, dico uobis, uidebitis\ncaelum apertum et angelos dei ascendentes\net descendentes super filium hominis. hoc enim Israhel\nuiderat, cum illum lapidem ad caput habebat, a terra in\ncaelum scalas, per quas ascendebant et descendebant angeli\ndei; in quibus significati sunt euangelistae, praedicatores\nChristi. ascendentes utique, cum ad intellegendam eius supereminentissimam\ndiuinitatem excedunt uniuersam creaturam,\nat eum inueniant in principio deum apud deum, per quem\nfacta sunt omnia; descendentes autem, ut eum inueniant factum\nex muliere, factum sub lege, ut eos qui sub lege erant redimeret.\nin illo enim scala a terra usque ad caelum, a carne\nusque ad spiritum, quia in illo carnales proficiendo uelut\nascendendo spiritales fiunt. ad quos lacte nutriendos etiam\nipsi spiritales descendunt quodam modo, cum eis non possunt\nloqui quasi spiritalibus, sed quasi carnalibus: sic et ascenditur\net descendentes super filium hominis. filius enim hominis sursum\nin capite nostro, quod est ipse saluator; et filius hominis\ndeorsum in corpore suo, quod est ecclesia. ipsum et scalas\nintellegimus, quia ipse dixit: ego sum uia. ad ipsum ergo\nascenditur, ut in ecclesiis intellegatur; et ad ipsum descenditur,\nut in membris suis paruulis nutriatur; et per illum ascenditur\net descenditur. exemplum quippe eius sequentes praedicatores\neius non solum se erigunt, ut eum sublimiter exspectent, sed\netiam humiliant, ut eum temperanter annuntient. uidete\n\n\n\n\n\n\napostolum ascendentem: siue, inquit, mente excessimus,\ndeo; uidete descendentem: siue, inquit, temperantes\nsumus, uobis. dicat et per quem ascenderit et descenderit:\ncaritas enim, inquit, Christi compellit nos indicantes\nhoc, quoniam unus pro omnibus mortuus,\nest; ergo omnes mortui sunt; et pro omnibus mortuus\nest, ut qui uiuunt iam non sibi uiuant, sed\nei qui pro eis mortuus est et resurrexit.\n\nHaec in scripturis sanctis sancta spectacula quem non delectant,\nsanam doctrinam non sustinet; ad fabulas conuertitur.\net illae quidem fabulae animas in qualibet corporis aetate\npueriles uaria quadam delectatione sollicitant. sed nos, iam\ncorpus Christi, agnoscamus in psalmo uocem nostram et dicamus\nei: narrauerunt mihi iniusti delectationes, sed\nnon sicut lex tua, domine. Christus mihi ubique illorum\nlibrorum, ubique illarum scripturarum peragranti et anhelanti\nin sudore illo damnationis humanae siue ex aperto siue ex\nocculto occurrit et reficit. ipse mihi et ex nonnulla difficultate\ninuentionis suae desiderium inflammat, ut quod inuenero auide\nsorbeam medullisque reconditum salubriter teneam.\n\n\nDE IOSEPH VENDITO ET POST LABORES HONORATO. Ipse mihi in Ioseph innuit, qui persequentibus et uendentibus\nfratribus in Aegypto post labores honoratur. didicimus\n\n\n\n\n\n\nenim labores Christi in orbe gentium, quem significabat\nAegyptus, per uarias passiones martyrum; et nunc uidemus\nhonorem Christi in eodem orbe terrarum erogatione frumenti\nsui omnia subiugantis. ipse mihi innuit in uirga Mosi, quae\nin terra serpens effecta eius mortem figurauit a serpente uenientem;\nsed — quod apprehensa cauda significat — posterius peractis\niam omnibus in fine actionis ad id quod fuerat resurgendo\nreuertitur, ubi per uitae reparationem morte consumta nihil\nserpentis apparet. nos quoque, corpus eius, in eadem mortalitate\nper lubrica temporum uoluimur, sed fine nouissimo uelut\ncauda saeculi per manum, id est per potestatem iudicii, ne\nultra prolabatur apprehensa, reparabimur et nouissima inimica\nmorte destructa resurgentes in dextera dei uirga regni\nerimus.\n\nDE EGRESSV ISRAHEL EX AEGVPTO. Iam de exitu Israhel ex Aegypto non ego, sed apostolus\nloquatur: nolo autem uos ignorare, fratres, quia patres\nnostri omnes sub nube fuerunt et omnes per\nmare transierunt et omnes in Mosen baptizati sunt\nin nube et in mari et omnes eandem escam spiritalem\nmanducauerunt et omnes eundem potum\nspiritalem biberunt; bibebant enim de spiritali\nsequenti petra, petra autem erat Christus. exponendo\nunum in cetera introduxit intellectum.\n\n\n\n\n\n\n\nDE MANNA INTELLEGENDVM CHRISTVM SICVT ET PETRAM. Si enim petra Christus propter firmitatem, cur non et\nmanna Christus tamquam panis uiuus, qui de caelo descendit?\nquo uere qui uescuntur spiritaliter uiuunt; nam illi ueterem\nfiguram carnaliter accipientes mortui sunt. sed cum dicit\napostolus: eundem cibum spiritalem manducauerunt,\nostendit et illud spiritaliter intellegi in Christo; sicut et potum\ncur spiritalem dixisset aperuit, cum subiunxit: petra autem\nerat Christus. quo aperto cuncta fulserunt. cur non ergo\net nubes Christus et columna, quia rectus et firmus et fulciens\ninfirmitatem nostram, per noctem lucens, per diem non lucens,\nut qui non uident uideant, et qui uident caeci fiant?\n\nDE MARI RVBRO. Rubet et mare rubrum: baptismus utique Christi sanguine\nconsecratus. hostes sequentes a tergo moriuntur: peccata praeterita.\nducitur populus per desertum: baptizati omnes nondum\nperfruentes promissa patria, sed quod non uident sperando et\nper patientiam exspectando tamquam in deserto sunt; et illic\nlaboriosae et periculosae temtationes, ne reuertantur corde in\nAegyptum. nec ibi tamen Christus deserit; nam et illa columna\nnon recedit. et amarae aquae ligno dulcescunt, quia inimici\npopuli signo crucis Christi honorificato mansuescunt; et duodecim\nfontes septuaginta palmae arbores irrigantes apostolicam\n\n\n\n\n\n\ngratiam praefigurant populos in septenario numero decuplato\nrigantem, ut per septiforme spiritus donum legis decalogus\nimpleatur.\n\nSBPTVAGESIMA VICTORIA DE AHALECH. Et hostis intercludere molitus uiam extentis Mosi manibus\nsigno crucis dominicae superatur. et morsus mortiferi serpentum\nexaltato et respecto aeneo serpente sanantur. quod\nuerbis ipsius domini declaratur: sicut exaltauit, inquit,\nMoses serpentem in heremo, sic oportet exaltari\nfilium hominis, ut omnis qui credit in eum non\npereat, sed habeat nitam aeternam. itane etiam ista\nnon clamant? tantane est surditas in cordibus duris?\n\nDE AGNO PASCHAE OCCISO. Fit pascha in occisione ouis: occiditur Christus, de quo in\neuangelio dicitur: ecce agnus dei, ecce qui tollit peccatum\nmundi prohibentur qui pascha faciunt ossa frangere:\nnon franguntur in cruce ossa domini; attestatur euangelista\nhinc esse dictum: os eius non comminuetis. sanguine\ninliniuntur postes, ut pernicies depellatur: signantur signo\ndominicae passionis in frontibus populi ad tutelam salutis.\ndatur ibi lex quinquagesimo die post actum pascha: uenit .\nspiritus sanctus quinquagesimo die post domini passionem.\n\n\n\n\n\n\ndicitur illic scripta lex digito dei: dicit dominus de spiritu\nsancto: in digito dei eicio daemonia. et clamat Faustus\noculis clausis nihil se in illis litteris inuenisse, quod ad praenuntiationem\nChristi pertineat! quid autem mirum, si oculos\nhabet ad legendum et cor ad intellegendum non habet, qui\npositus ante ostium clausum diuini secreti non fide pietatis\npulsat, sed elatione impietatis insultat? plane ita sit, ita fiat;\niustum est enim. claudatur superbis ianua salutis, ueniat mansuetus,\nquem docet dominus uias suas; uideat et haec in illis\nlibris et cetera uel omnia uel quaedam qualia credat in\nomnibus.\n\nDE HIESV NAVE. Videat introducentem populum in terram promissionis. neque\nenim hoc temere ab initio uocabatur, sed ex ipsa dispensatione\nnomine mutato Iesus appellatus est. uideat botrum\nde terra promissionis in ligno pendentem. uideat in Hiericho\ntamquam in hoc mortali saeculo meretricem — de qualibus ait\ndominus, quod praecedant superbos in regnum introire caelorum\n— per fenestram domus suae tamquam per os corporis sui\ncoccum mittentem — quod est utique sanguinis signum - propter\nremissionem peccatorum confiteri ad salutem.\n\n\n\n\n\n\n\nDE ARCA MVROS HIERICHVNTINOS ALLIDENTE. Videat muros ipsius ciuitatis tamquam munitiones mortalis\nsaeculi septies circumacta testamenti arca cecidisse, sicut nunc\nper tempora, quae septem dierum uicissitudine dilabuntur,\ntestamentum dei circuit toto orbe terrarum, ut in fine temporum\nmors, nouissima inimica, destruatur et ex impiorum\nperditione unica domus tamquam unica ecclesia liberetur,\nmundata a turpitudine fornicationis per fenestram confessionis\nin sanguinem remissionis.\n\nDE IVDICIBVS. Videat tempora primo iudicum, postea regum, sicut erit\nprimo iudicium, deinde regnum; inque ipsis temporibus iudicum\net regum iterum atque iterum multis et uariis modis\nChristum et ecclesiam figurari. quis erat in Samso obuium\nleonem necans, cum petendae uxoris causa ad alienigenas tenderet,\nnisi qui ecclesiam uocaturus ex gentibus dixit: gaudete,\nquia ego uici saeculum? quid sibi uult in ore\nipsius leonis occisi fauus extructus, nisi quia ecce conspicimus\nleges ipsas regni terreni, quae aduersus Christum ante fremuerant,\nnunc iam peremta feritate dulcedini euangelicae\npraedicandae etiam munimenta praebere? quid est illa mulier\nplena fiduciae hostis tempora ligno transfigens nisi fides ecclesiae\ncruce Christi regna diaboli perimens?\n\n\n\n\n\n\n\n\n\n\n\nDE VELLERE QVDEONIS. Quis uellus complutum area sicca et postea compluta area\nsicco uellere nisi primo una gens Hebraeorum habens occulte\nin sanctis mysterium dei, quod est Christus, quo mysterio\ntotus orbis uacuus erat? nunc autem in manifestatione totus\norbis id habet, illa uacuata est. quid iam regum temporibus,\nut et inde pauca commemorem ? nonne ab ipso exordio commutatum\nsacerdotium in Samuhelem reprobato Heli et commutatum\nregnum in Dauid reprobato Saule clamat praenuntiari\nnouum sacerdotium nouumque regnum reprobato uetere,\nquod umbra erat futuri, in domino Iesu Christo uenturum?\nnonne ipse Dauid, cum panes propositionis manducauit, quos\nnon licebat manducare nisi sacerdotibus, in una persona utrumque\nfuturum, id est in uno Iesu Christo regnum et sacerdotium\nfigurauit P nonne cum decem tribus a templo separatae sunt\net duae derelictae, satis indicat quod de tota ipsa gente apostolus\nait: reliquiae per electionem gratiae saluae\nfactae sunt?\n\nDE MIRACVLIS HELIAE. Pascitur Helias tempore famis a coruis mane afferentibus\npanem et ad uesperam carnes: et Manichaei non intellegunt\nin illis libris Christum, cui quodam modo salutem nostram\nesurienti confitentur peccatores fidem primitias spiritus nunc\nhabentem, in fine autem uelut ad uesperam saeculi etiam\ncarnis resurrectionem. mittitur Helias pascendus ad alienigenam\n\n\n\n\n\n\nuiduam, quae nolebat duo ligna colligere priusquam moreretur:\nnon hic solo ligni nomine sed etiam numero lignorum signum\ncrocis exprimitur. benedicitur farina eius et oleum: fructus\net hilaritas caritatis, quae cum impenditur, non deficit; hilarem\nenim datorem diligit deus. Heliseo pueros insultantes\net clamantes: calue, calue! bestiae comedunt:\npuerili stultitia deridentes Christum in loco Caluariae crucifixum\ninnasi a daemonibus pereunt. mittit Heliseus per seruum\nbaculum super mortuum et non reuiuescit; uenit ipse, coniungit\net coaptat se morti eius et reuiuescit: misit sermo dei\nlegem per seruum suum nec profuit in peccato mortuo generi\nhumano. quae tamen non sine causa missa est; ille enim\nmisit qui sciret eam prius esse mittendam. uenit ipse, conformauit\nse nobis factus particeps mortis nostrae et uiuificati\nsumus. cum securibus ligna caederentur, de ligno ferrum\nexiliens in profundum fluminis mersum est atque in lignum\ndesuper ab Heliseo proiectum reuersum est: ita cum impios\nIudaeos per corpus operata praesentia Christi tamquam infructuosas\narbores caederet, — quia de illo Iohannes dixerat:\necce securis ad radices arboris posita est — ab eis\ninterueniente passione corpus ipsum deseruit in inferni profunda\ndescendens, quo in sepultura desuper posito tamquam\nad manubrium suum spiritu redeunte surrexit.\n\nQuam multa praeteream breuitatis necessitate constrictus\n\n\n\n\n\n\n\n\nnorunt qui legunt. iam ipsa in Babyloniam transmigratio,\nquo etiam spiritus dei per Hieremiam prophetam iubet ut pergant\net orent pro eis ipsis, in quorum regno peregrinantur,\nquod in illorum pace etiam pax esset istorum, et aedificarent\ndomos et nouellarent uineas et plantarent hortos, quis non\nagnoscat quid figurauerit, qui attenderit ueros Israhelitas, in\nquibus dolus non est, per apostolicam dispensationem cum\neuangelico sacramento ad regnum gentium transmigrasse?\nunde nobis apostolus tamquam Hieremiam replicans dicit:\nuolo ergo primum omnium fieri deprecationes,\nadorationes, interpellationes, gratiarum actiones\npro omnibus hominibus, pro regibus et his qui in\nsublimitate sunt, uti quietam et tranquillam uitam\nagamus in omni pietate et caritate. hoc enim\nbonum et acceptum est coram saluatore nostro\ndeo, qui omnes homines uult saluos fieri et in\nagnitionem ueritatis uenire. ex hoc quippe etiam illis\ncredentibus constructa sunt domicilia pacis, basilicae christianorum\ncongregationum, et nouellatae uineae, populi fidelium,\net plantati horti, ubi etiam inter omnia holera granum illius\nsenapis regnat, sub cuius umbraculis longe lateque porrectis\netiam altipetax superbia gentium tamquam in caeli uolatilibus\nconfugiendo requiescit.\n\n\n\n\n\n\n\nPOST SEPTVAGINTA ANNORVM PEBEGRINATIONEM REDITVM AD HIERVSALEM. Nam quod etiam post septuaginta annos secundum eiusdem\nHieremiae prophetiam reditur ex captiuitate et templum\nrenouatur, quis fidelis Christi non intellegat post euoluta\ntempora, quae septenarii dierum numeri repetitione transcurrunt,\netiam nobis, id est ecclesiae dei, ad illam caelestem\nHierusalem ex huius saeculi peregrinatione redeundum? per\nquem nisi per legum Christum uere sacerdotem magnum,\ncuius figuram gerebat ille Iesus sacerdos magnus illius temporis,\nquo templum aedificatum est post captiuitatem? quem\npropheta Zaccharia uidit in sordido habitu deuictoque diabolo,\nqui ad eius accusationem stabat, ablatam illi sordidam uestem\net datum indumentum honoris et gloriae: sicut corpus Iesu\nChristi, quod est ecclesia, aduersario in fine temporum per\niudicium superato a luctu peregrinationis in gloria sempiternae\nsalutis assumitur. quod etiam in psalmo dedicationis apertissime canitur:\nconuertisti luctum meum in gaudium\nmihi, conscidisti saccum meum et accinxisti me\nlaetitiam, ut cantem tibi gloria mea, et non compungar.\nL. QVAEDAM PECCATA MANIFESTA EX POENA VENIRE QVORVNDAM OCCVLTORVM] COMPROBAT PECCATORVM. EX LIBRO CONTRA FAVSTVM XIII. Quid ergo peccauerunt Iudaei, si deus illos excaecauit, ne\nagnoscerent Christum? quantum possemus, imbuendo rudi\nhomini ostenderemus ex aliis occultis peccatis deo cognitis\nuenire iustam poenam huius caecitatis; quod non solum dixisse\napostolum de quibusdam: propter hoc tradidit illos\ndeus in concupiscentiam cordis eorum uel in reprobum\nsensum, ut faciant quae non conueniunt,\nuolentem ostendere quaedam peccata manifesta ex poena uenire\nquorundam occultorum, sed nec ipsos hoc tacuisse prophetas\ndemonstraremus. nam, ne pergam longius, idem Hieremias\neo ipso loco, ubi ait: et homo est, et quis agnoscet\neum? ne quasi hoc ipso excusati essent Iudaei, quia non\ncognouerunt — si enim cognouissent, sicut apostolus\ndicit, numquam dominum gloriae crucifixissent —\nsequitur et ostendit occulti eorum meriti fuisse, ut non cognoscerent.\nait enim: ego dominus interrogans corda,\nprobans renes, ut dem unicuique secundum uiam\neius et secundum fructum studiorum eius.\nLI. EXPOSITIO DE, ID QVOD SCRIPTVM EST, MALEDICTVS OMNIS QVI PENDET IN LIGNO. EX LIBRO CONTRA FAV- STVM XIIII. Videamus ex occasione calumniantium haereticorum, quomodo\nillud sacramentum fidelibus exponatur. mors hominis\nex poena peccati est: unde et ipsa peccatum dicitur, non\nquia peccat homo dum moritur, sed quia ex peccato factum\nest ut moriatur; sicut alio modo dicitur lingua proprie caro,\nquae intra dentes sub palato mouetur, et alio modo dicitur\nlingua quod per linguam fit; secundum quem modum dicitur\nlingua graeca, alia latina. et manus alio modo dicuntur ipsum\nproprie corporis membrum, quod mouemus ad operandum, et\nalio modo manus dicitur scriptura, quae fit per manum; dicimus\nenim: \"probata est manus eius\" \"lecta est aduersus eum\nmanus eius\" \"habeo manum tuam\" \"recipe manum tuam\". manus\nutique proprie membrum est hominis. non autem opinor illam\nscripturam membrum esse hominis; et tamen dicitur manus\neo quod manu facta sit. sic et peccatum non tantum ipsum\nopus malum, quod poena dignum est, sed etiam ipsa mors,\nquae peccato facta est, peccatum appellatum est. illud itaque\npeccatum, quo reus esset mortis, non commisit Christus; illud\nautem alterum, id est mortem, quae peccato inflicta est humanae\nnaturae, suscepit pro nobis. hoc suspendit in ligno,\nhoc maledictum est per Mosen, ubi mors damnata est ne\n\n\n\n\n\n\nregnaret, et maledicta est ut periret. quapropter per Christi\ntale peccatum damnatum est nostrum peccatum, ut nos liberaremur,\nne regnante peccato nos damnati remaneremus.\n\nQuid ergo miratur Faustus maledictum esse peccatum,\nmaledictam esse mortem, maledictam esse mortalitatem carnis\nsine peccato Christi, ex peccato tamen hominis etiam in\nChristo factum? ex Adam quippe corpus assumsit, quia ex\nAdam uirgo Maria, quae peperit Christum. dixerat autem\ndeus in paradiso: qua die tetigeritis, morte moriemini.\nhoc est maledictum, quod pependit in ligno. ille neget\nChristum maledictum qui negat et mortuum; qui autem confitetur\nmortuum, et negare non potest mortem de peccato\nesse et ob hoc etiam ipsam peccatum uocari. audiat apostolum\ndicentem: quoniam uetus homo noster simul\ncrucifixus est cum illo, et intellegat quem maledictum\nMoses dixerit. ideoque securus apostolus ait de Christo:\nfactus pro nobis maledictum, sicut non timuit dicere:\npro omnibus mortuus est. hoc est enim mortuus est\nquod maledictus, quia mors ipsa ex maledicto est et maledictum\nest omne peccatum, siue ipsum quod fit, ut sequatur\nsupplicium, siue ipsum supplicium, quod alio modo uocatur\npeccatum, quia fit ex peccato. suscepit autem Christus sine\nreatu supplicium nostrum, ut inde solueret reatum nostrum\net finiret etiam supplicium nostrum.\n\nEx ingenio meo ista dixerim, si non apostolus totiens hoc\n\n\n\n\n\n\ninculcat, ut dormientes excitet et calumniantes offocet. misit\ndeus, inquit, filium suum in similitudinem carnis\npeccati, ut de peccato damnaret peccatum in carne.\nnon ergo erat illa caro peccati, quia non de traduce mortalitatis\nin Maria per masculum uenerat; sed tamen quia de\npeccato est mors, illa autem caro quamuis ex uirgine, tamen\nmortalis fuit, eo ipso quo mortalis erat similitudinem habebat\ncarnis peccati. hoc appellat etiam peccatum consequenter\ndicens: ut de peccato damnaret peccatum in carne.\nitem alio loco: eum, inquit, qui non nouerat peccatum,\npeccatum pro nobis fecit, ut nos simus iustitia\ndei in ipso. cur ergo timeret Moses dicere maledictum,\nquod Paulus non timuit dicere peccatum? plane hoc propheta\net praeuidere debuit et praedicere, paratus ab haereticis\ncum apostolo reprehendi. quisquis enim reprehenderit prophetam\ndixisse maledictum, cogitur reprehendere apostolum\ndixisse peccatum; nam utique maledictum comes\npeccati est.\n\nNec ideo maior inuidia est, quod addiderit: deo, ut diceret:\nmaledictus deo omnis qui pependerit in ligno. nisi\nenim deus odisset peccatum et nostram mortem, non ad eam\nsuscipiendam atque delendam filium suum mitteret. quid ergo\nmirum si maledictum est deo quod odit deus? tanto enim\nlibentius nobis donat immortalitatem, quae futura est Christo\n\n\n\n\n\n\nueniente, quanto misericordius odit mortem nostram, quae in\nligno pependit Christo moriente. quod autem additum est:\nomnis, ut diceretur: maledictus omnis qui in ligno\npependit, non sane Moses minus praeuidit etiam iustos in\ncruce futuros, sed bene praenidit haereticos ueram mortem\ndomini negaturos et ideo uolentes ab hoc maledicto Christum\nseiungere, ut a mortis etiam ueritate seiungerent. si enim\nuera illa mors non erat, nullum maledictum Christo crucifixo\npependit in ligno, quia nec uere crucifixus est. sed contra\nlonge futuros haereticos quam de longe clamat Moses sine\ncausa tergiuersamini, o quibus displicet ueritas mortis Christi.\nmaledictus omnis qui pendet in ligno; non ille ant\nille, sed omnis omnino. etiamne et filius dei? etiam prorsus.\nnam hoc est quod non uultis: inde satagitis, inde seducitis.\ndisplicet enim uobis maledictus pro nobis, quia displicet mortuus\npro nobis; tunc enim extra maledictum illius Adam, si\nextra illius mortem. cum uero ex homine et pro homine mortem\nsuscepit, ex illo et pro illo etiam maledictum, quod mori\ncomitatur, suscipere non dedignatus est etiam ille, prorsus\netiam ille filius dei semper uiuus in sua iustitia, mortuus\nautem propter delicta nostra in carne suscepta ex poena nostra.\nac per hoc additum est: omnis, ne Christus ad ueram\nmortem non pertinere diceretur, si a maledicto, quod morti\nconiunctum est, insipienti honorificentia separetur.\n\n\n\n\n\nQui autem ex ueritate euangelica fidem est, intellegit tam\nnon esse contumeliam Christi ex ore Mosi, cum eum dixit\nmaledictum, non ex diuinitate maiestatis suae, sed ex condicione\npoenae nostrae, ex qua in ligno suspensus est, quam\nnon est laus Christi ex ore Manichaeorum, cum eum negant\ncarnem habuisse mortalem, in qua ueram mortem pateretur,\nquia ex illo prophetico maledicto laus intellegitur humilitatis,\nex isto haeretico quasi honore crimen obicitur falsitatis. si\nergo negas maledictum, nega mortuum; si negas mortuum,\nnon iam contra Mosen, sed contra apostolos dimicas. si autem\nconfiteris mortuum, confitere suscepisse poenam peccati nostri\nsine peccato nostro. iam uero ubi audis poenam peccati, aut\nex benedictione crede uenientem aut ex maledictione. si ex\nbenedictione uenit poena peccati, opta esse semper in poena\npeccati; si autem optas inde liberari, crede per diuinae sententiae\niustitiam ex maledictione uenisse. confitere ergo maledictum\nsuscepisse pro nobis quem confiteris mortuum esse\npro nobis, nec aliud significare uoluisse Mosen, cum diceret:\nmaledictus omnis qui in ligno pependerit. poterat\nenim dicere: . maledictus omnis mortalis\" aut maledictus omnis\nmoriens\"; sed hoc est quod asserit prophetia, quia sciebat\nChristi mortem in cruce pensuram et futuros haereticos, qui\ndicerent: \"pependit quidem in ligno, sed specie quadam, non\nut uere moreretur\". clamando ergo maledictus nihil aliud\nclamauit, nisi quia uere mortuus, sciens mortem hominis peccatoris,\nquam sine peccato ipse suscepit, de illo maledicto\nuenientem, quo dictum est: si tetigeritis, morte\n\n\n\n\n\n\nmoriemini. ad hoc pertinet et serpens ille in ligno suspensus,\nquo significaretur non falsam mortem Christum finxisse, sed\nillam ueram in ligno passionis suae suspendisse, in quam\nserpens ille hominem male suadendo deiecit. quam ueram\nmortem nolunt isti conspicere et ideo non sanantur a ueneno\nserpentis, sicut in heremo quicumque illum attenderent sanabantur.\n\nItaque fatemur ab imperitis dici aliud esse affigi ligno,\naliud in ligno pendere. sio enim quidam putant soluendam\nesse istam quaestionem, ut Iudam dicant a Mose maledictum,\nqui laqueo se suspendit. quasi primo nouerint utrum ex ligno\nan ex lapide se ille suspenderit. sed uerum est quod et Faustus\ncommemorauit apostolum non sinere aliud intellegere\nquam de Christo esse praedictum. sed talis imperitia nonnullorum\ncatholicorum uenatio Manichaeorum est; tales enim\nsolent insectari, tales suis fallaciis irretire. tales in eos cecideramus,\ntales haeseramus, tales non uiribus nostris, sed dei\nmisericordia eruti sumus.\nLII. DE, LD QVOD AIT MOSES, VIDEBIS VITAM TVAM PENDEN- TEM, ET NON CREDES VITAE TVAE. EX LIBRO CONTRA PAVSTVM XVI AD LOCVM. Quasi uero quicquam sit peius inter maledicta, quae Iudaeis\npro merito superbiae impietatis acciderunt, quam uidere uitam\n\n\n\n\n\n\nsuam, id est filium dei, pendentem et non credere uitae suae.\nmaledicta enim cum ex prophetia dicuntur, non sunt de malo\nnoto imprecantis, sed de praescio spiritu denuntiantis. nam\nilla quae de malo uoto sunt prohibentur, cum dicitur: benedicite\net nolite maledicere. haec autem saepe inueniuntur\nin sermone sanctorum; sicut apostolus Paulus: Alexander,\ninquit, aerarius multa mala mihi ostendit;\nreddet illi dominus secundum opera sua. nam illud\ntamquam stomachatus et indignatus etiam male optasse uidetur\napostolus: utinam et abscidantur qui uos conturbant\nquod utique, si consideres personam scribentis, magis\ncum elegantissimo ambiguo bene optasse intelleges. sunt\nenim spadones, qui se ipsos absciderunt propter\nregnum caelorum. quod in his quoque uerbis Faustus\nsapuisset, si pium palatum ad escas dominicas attulisset. sic\nenim sonuit fortasse Iudaeis quod dictum est: uidebis uitam\ntuam pendentem et non credes uitae tuae,\nut inter minas et dolos hostium suorum uitam suam uidentes\nei incerto pendere uicturos se esse non crederent. sed filius\neuangelii audit: ille enim de me scripsit; in hac ipsa\nambiguitate sententiae uidet quid prophetae porcis proiciant,\nquid hominibus innuant, statimque illi occurrit uita hominum\nChristus pendens eique non credentes Iudaei ob hoc ipsum,\nquia pendentem uident. et alius quidem aliquis cito diceret\n\n\n\n\n\n\ninter cetera maledicta, quae in illa lectione ad aliquid de\nChristo intellegendum non pertinent, hoc solum ibi esse de\nChristo quod scriptum est: uidebis uitam tuam pendentem\net non credes uitae tuae; neque enim fieri\nnon posset, ut inter diuersa maledicta, quae impio populo\nprophetice pronuntiabantur, hoc quoque poneretur. sed ego\net qui mecum aliquanto attentius cogitant euangelicam illam\ndominicamque sententiam, qua non ait: Å©lle enim et de me\nscripsit\", ut et alia quae ad Christum non pertinent scripsisse\ncrederetur, sed ait: de me enim ille scripsit, ut omnem\nscripturae illius intentionem non nisi ad intellegendam Christi\ngratiam perscrutando consuleremus, etiam cetera in illa lectione\nmaledicta propter Christum praedicta cognoscimus.\nLIII. QVOD REQVIES SABBATI ETIAM IN SEPVLTVRA DOMINICA POS- SIT INTELLEGI, ET OCTAVI DIEI CIRCVMCISIO EXPOLIATIONEM SIGNIFICET MORTALITATIS. ITEM EX EODEM LIBRO CONTRA FAVSTVM XVI. Illud sabbatum, quod imperite atque impie deridetis, nisi\net ipsum inter prophetias, quae de Christo scriptae sunt, haberet\nintellectum, non ei Christus sic attestaretur. qui cum\npropria uoluntate, sicut ipse in eius laude posuisti, pateretur,\n\n\n\n\nideoque tempora passionis et resurrectionis suae haberet in\npotestate, id egit ut caro eius in sepultura sabbato requiesceret\nab omnibus operibus suis, ut tertio die resurgens, quem dominicum\ndicimus, qui post sabbatum numeratur octauus, etiam\ncircumcisionem octaui diei ad se prophetandum pertinere\ndeclararet. quid enim significat circumcisio carnis ? quid nisi\nexpoliationem mortalitatis, quam de carnali generatione portamus?\npropter hoc dicit apostolus: exuens se carnem\nprincipatus et potestates exemplauit fiducialiter,\ntriumphans eos in semet ipso. quod enim dicit exuisse\nse carnem, eo loco carnem mortalitatem carnis intellegimus,\nsecundum quam proprie corpus hoc caro nominatur. quae\nmortalitas proprie caro appellata, quia in illa resurrectionis\nimmortalitate non erit. propterea scriptum est :\ncaro et sanguis regnum dei non possidebunt. de\nquibus uerbis soletis calumniari fidei nostrae, qua credimus\nhuius corporis futuram resurrectionem, quae in ipso domino\niam praecessit, dissimulantes ea quae secuntur; in quibus\naperte apostolus quid dicat exponit. nolens enim ostendere\nquid eo loco dixerit carnem, continuo subiecit: neque corruptio\nincorruptionem possidebit. hoc enim corpus,\nquod propter mortalitatem proprie caro nominatur, mutari\ndicit in resurrectione, ut iam non sit corruptibile atque mortale.\nquod ne putetur nostra suspicione dici, ipsa eius quae\nsecuntur uerba consulite: ecce, inquit, mysterium dico:\nomnes quidem resurgimus, non tamen omnes immutabimur,\nin atomo, in ictu oculi, in nouissima\n\n\n\n\n\n\ntuba; canet enim tuba, et mortui resurgent incorrupti,\net nos immutabimur; oportet enim co rruptibile\nhoc induere incorruptionem et mortale\nhoc induere immortalitatem. ut ergo induatur immortalitate,\nexuitur mortalitate. hoc est circumcisionis mysterium,\nquae octauo die fieri iussa est, et octauo die, id est dominica\npost sabbatum, iam in ueritate a domino impleta. unde dicitur:\nexuens se carnem principatus et potestates exemplauit.\nper hanc enim mortalitatem nobis inuidae diabolicae\npotestates dominabantur; quas exemplasse dictus est, quia in\nse ipso capite nostro praebuit exemplum, quod in toto eius\ncorpore, id est ecclesia ex diaboli potestate liberanda, in\nultima resurrectione complebitur. haec est fides nostra. et\nquoniam, sicut testimonium propheticum Paulus commemorat:\niustus ex fide uiuit, haec est iustificatio nostra. mortuum\nquippe Christum et pagani credunt; resurrexisse autem Christum\npropria fides est christianorum. si enim confitearis,\nait apostolus, in ore tuo, quia dominus est Iesus\nChristus, et credideris in corde tuo, quia deus illum\nsuscitauit a mortuis, saluus eris. quia ergo ex\nista resurrectionis fide iustificamur, ideo et illud de Christo\napostolicum est, quia mortuus est propter delicta\nnostra et resurrexit propter iustificationem nostram.\net quia ista resurrectio, quae credita nos iustificat,\nilla octaui diei circumcisione figurata est, propterea de ipso\nAbraham, cui primum tradita est, dicit apostolus : et signum\n\n\n\n\n\n\naccepit circumcisionis signaculum iustitiae fidei.\nergo et istam circumcisionem inter alias figuras propheticas\nde Christo scripsit Moses, de quo ipse dicit: de me enim\nille scripsit.\nLIIII. NON SOLVM DIEBVS SED ET MENSIBVS NOMINA DEORVM SVORVM IMPOSVERE PAGANI. EX LIBRO CONTRA FAVSTVM XVIII. Diebus quippe istis, quorum septenarius numerus in orbem\nredit, deorum suorum nomina gentes imposuerunt; de quibus\nait apostolus, quod coluerunt et seruierunt creaturae\npotius quam creatori. quos in hac parte etiam uos imitamini,\nnisi quod cum eis lucidiora duo lumina, cetera uero\nsidera non cum eis adoratis. sed et mensibus imposuerunt\nnomina deorum suorum. propter honorem quippe Romuli, quia\neum Martis filium crediderunt, primum mensem Marti dicantes\nmartium uocauerunt; et inde aprilem nullo dei sui nomine,\nsed a re ipsa quasi aperilem, quod tunc plurimum germinis\naperiatur in florem. inde tertium mensem maium, quod\nMaiam, Mercuri matrem, deam colunt. inde quartum iunium\na Iunone, inde ceteros usque ad decembrem a numeris nominarunt.\nsed ei eis quintilis atque sextilis nominibus hominum,\nquibus diuinos honores decreuerunt, appellati sunt iulius et\naugustus. nam septimus september et ceteri, ut dixi, usque\nad decembrem numerorum ex ordine nominibus enuntiantur.\n\n\n\n\n\n\n\n\n\n\nporro ianuarius a Iano appellatus est, februarius a februis,\nsacris lupercorum. uultis ergo ut et uos dicamini in mense\nmartio Martem colere? illo enim mense bema uestrum cum\nmagna festiuitate celebratis. si autem nobis in mense martio\nlicere arbitramini aliud considerare, non Martem, cur ex die\nseptimo, quod sabbatum a requie nominatum est, diuinis\nscripturis Saturnum importare conamini, quia eum diem Saturni\ngentes appellauerunt? nempe iam uidetis cum quanta\nimpietate deliretis.\n\nDe sacrificiis autem animalium quis nostrum nesciat magis\nea peruerso populo congruenter imposita quam deo desideranti\noblata? sed tamen etiam in his figurae nostrae fuerunt, quia\nnostra mundatio et dei propitiatio nobis sine sanguine nulla\nest; sed illarum figurarum ueritas Christus est, cuius sanguine\nredemti et mundati sumus. nam in figuris eloquiorum diuinorum\net taurus dictus est propter uirtutem crucis, cuius\ncornibus impios uentilabit, et aries propter innocentiae principatum\net hircus propter similitudinem carnis peccati, ut de\npeccato damnaret peccatum; et si quod aliud sacrificii genus\nexpressius commemoraueris, in eo quoque tibi Christum prophetatum\nesse monstrabo. quocirca siue circumcisio siue sabbatum\nsiue differentia ciborum siue immolatio sacrificiorum,\nomnia haec figurae nostrae fuerunt et prophetiae, quas Christus\nnon soluere, sed adimplere uenit, cum ea quae his praenuntiabantur\nimpleuit.\nLV. QVOD OCVLVM PBO OCVLO NON SIT CONTRARTVM: QVI TE PERCVSSERIT IN DEXTRAM MAXILLAM ET CETERA. EX LIBRO CONTRA FAVSTVM XVIIII. Iam uero illud quod antiquis dictum est: oculum pro\noculo, dentem pro dente, quomodo contrarium habet\nquod ait dominus: ego autem dico uobis non resistere\nmalo; sed si quis te percusserit in maxillam tuam\ndextram, praebe illi et alteram et cetera, quando quidem\net illud antiquum ad reprimendas flammas odiorum\nsaeuientumque immoderatos animos refrenandos ita praeceptum\nest? quis enim tandem facile contentus est tantum reponere\nuindictae, quantum accepit iniuriae? nonne uidemus homines\nleuiter laesos moliri caedem, sitire sanguinem uixque inuenire\nin malis inimici unde satientur? quis pugno percussus non\naut iudicia concitat in damnationem eius qui percusserit? aut,\nsi ipse percutere uelit, totum hominem etiam, si non telo\naliquo arrepto, pugnis calcibusque contundit? huic igitur immoderatae\nac per hoc iniustae ultioni lex iustum modum\nfigens poenam talionis instituit, hoc est ut qualem quisque\nintulit iniuriam, tale supplicium pendat. proinde oculum\npro oculo, dentem pro dente non fomes, sed limes furoris\n\n\n\n\n\n\n\n\nest, non ut id quod sopitum erat hinc accenderetur, sed ne\nid quod ardebat ultra extenderetur impositus. est enim quaedam\nuindicta iusta iusteque debetur ei qui fuerit passus iniuriam.\nunde utique cum ignoscimus, de nostro quodam\nmodo iure largimur. unde etiam debita dicuntur, quae in\noratione dominica humanitus dimittere monemur, ut nobis et\nnostra diuinitus dimittantur. quod autem debetur, etsi benigne\nremittitur, non tamen inique repetitur. sed sicut in iurando\netiam qui uerum iurat propinquat peiurio, unde longe abest\nqui omnino non iurat; et quamuis non peccet qui uerum iurat,\nremotior tamen a peccato est qui non iurat — unde admonitio\nnon iurandi conseruatio est a peccato peiurii\\': — ita cum peccet\nqui per immoderationem iniuste uult uindicari, non peccet\nautem qui modum adhibens iuste uult uindicari, remotior est\na peccato iniustae uindictae qui non uult omnino uindicari.\npeccat enim qui exigit ultra debitum; non peccat autem qui\nexigit debitum: sed tutius longe est a peccato iniusti exactoris\nqui omnino non exigit debitum, praesertim ne cogatur et ipse\nreddere debitum ab eo qui nullum habet debitum.\nLVI. QVOMODO INTELLEGENDVM SIT: IN QVIBVS DEVS SAECVLI HVIVS EXCAECAVIT MENTES INFIDELIVM. EX LIBRO CONTRA FAVSTVM XXI. Apostolus ait: deus saeculi huius excaecauit mentes\ninfidelium. quam quidem sententiam plerique nostrum\nita distingunt, ut deum uerum dicant excaecasse infidelium\nmentes. cum enim legerint: in quibus deus, suspendunt\npronuntiationem; at tunc inferunt: saeculi huius excaecauit\nmentes infidelium. quia etsi ita non distinguas,\nsed exponendi gratia ita uerborum ordinem mutes: \"in quibus\ndeus excaecauit mentes infidelium saeculi huius\" idem qui in\nilla distinctione sensus elucet. potest enim etiam talis operatio,\nqua excaecantur mentes infidelium, secundum quendam\nmodum pertinere ad uerum deum. quod non facit malitia, sed\niustitia, sicut idem Paulus alibi dicit: numquid iniquus\ndeus, qui infert iram? item alibi: quid ergo dicemus?\ninquit; numquid iniquitas est apud deum? absit.\nMoses enim dicit: miserebor cui misertus ero,\net misericordiam praestabo cui misericors fuero.\ncum ergo praemisisset, quod inconcusse retinendum est, non\nesse iniquitatem apud deum, paulo post attende quid dicat:\nsi autem uolens deus ostendere iram et demonstrare\npotentiam suam attulit in multa patientia\n\n\n\n\n\n\nuasa irae, quae perfecta sunt in perditionem, et\nut notas faceret diuitias gloriae suae in uasa misericordiae,\nquae praeparauit in gloriam? et cetera.\ncerte hic nullo modo dici potest alium deum esse, qui ostendit\niram et demonstrat potentiam suam in uasis, quae perfecta\nsunt ad perditionem, et alium qui ostendit diuitias in uasis\nmisericordiae. nam unum eundemque deum facere apostolica\ndoctrina testatur. hinc est et illud: propter hoc tradidit\nillos deus in concupiscentiam cordis eorum in immunditia,\nut contumeliis afficiant corpora sua in\nsemet ipsis; et paulo post: propterea tradidit illos\ndeus in passiones ignominiae; item paulo post: et\nquoniam non probauerunt deum habere in notitiam,\ntradidit illos deus in reprobum sensum.\necce quomodo uerus deus et iustus excaecat mentes infidelium.\nneque enim umquam in his apostoli uerbis, quae commemoraui,\nalius deus intellectus est quam ille qui filium suum\nmisit dicentem: in iudicium ueni in hunc mundum,\nut qui non uident uideant et qui uident caeci\nfiant. nam et hic satis apparet mentibus fidelium, quomodo\ndeus excaecet mentes infidelium. praecedit enim aliquid occultum\nin occultis, ubi deus agat iustissimum examen iudicii\nsui, ut quorundam mentes excaecentur, quorundam inluminentur.\ncui uerissime dictum est: indicia tua abyssus\nmulta. cuius profunditatis impenetrabilem altitudinem apostolus\nadmiratus exclamat:s o altitudo diuitiarum sapientiae\net scientiae dei; quam inscrutabilia sunt\niudicia eius et cetera. uos autem non ualetis discernere\n\n\n\n\n\n\nquid faciat deus beneficio, quid iudicio, quia et a corde et ab\nore uestro longe est psalterium nostrum; ubi dicitur: misericordiam\net iudicium cantabo tibi, domine.\nLVII. DE, ID QVOD AIT IDEM APOSTOLVS, DEVS TEMPERAVIT CORPVS. EX EODEM LIBRO CONTRA PAVSTVM XXI. Dicit apostolus: deus temperauit corpus; et dicit iste:\nhyle, non deus\". quid apertius his inimicitiis ante anathemandis\nquam refellendis. numquid et hic apostolus cum diceret:\ndeus, addidit: huius saeculi? ubi si quis etiam\ndiabolum intellexerit, excaecare diabolum mentes infidelium,\nnon negamus, malis suasionibus; quibus qui consentiunt iustitiae\nlumen amittunt deo retribuente quod iustum est. haec\nomnia legimus in scripturis sanctis. nam et illud dictum est\nde seductione extrinsecus ueniente: timeo ne, sicut serpens\nEuam seduxit in uersutia sua, corrumpantur\nmentes uestrae a simplicitate et castitate, quae\nest in Christo. cui simile est: corrumpunt mores\nbonos colloquia mala; et illud, quod et sibi quisque\nseductor sit: qui autem putat se esse aliquid, cum\nnihil sit, se ipsum seducit; et illud de dei uindicta\nquod supra commemoraui: tradidit illos deus in reprobum\nsensum, ut faciant quae non conueniunt. ita et\nin ueteribus libris, cum praedixisset: deus mortem non\n\n\n\n\n\n\nfecit nec laetatur in perditione uiuorum, paulo\npost: inuidia, inquit, diaboli mors intrauit in erbe\nterrarum. et rursus de ipsa morte, ne se homines extra\nculpam ponerent: impii autem manibus et uerbis, inquit,\naccersierunt illam, et extimantes illam amicam\ndefluxerunt; alibi autem: bona et mala, uita et\nmors, diuitiae et paupertas a domino deo sunt. hic\nperturbati homines non intellegunt in uno eodemque opere\nmalo non postea consequente alia quae manifesta erit, sed\nquadam continuo comitante uindicta aliud uenire de astutia\nsuadentis, aliud de nequitia uolentis, aliud de iustitia punientis:\ncum diabolus suggerit, homo consentit, deus deserit.\nquocirca in opere malo, id est excaecatione infidelium, si intellegatur\net diabolus propter suadendi malignitatem, ut sic\ndistinguatur: deus huius saeculi, non mihi uidetur absurdum.\nneque enim sine additamento dicitur deus, cum adiungitur\nhuius saeculi, id est hominum impiorum non nisi\nin hoc saeculo florere uolentium; secundum quod dicitur et\nmalum saeculum, sicut scriptum est: ut eximeret nos de\npraesenti saeculo maligno. tale est enim et illud:\nquorum deus uenter; nisi esset ibi quorum, nullo modo\ndiceret: deus uenter. nec in psalmo daemonia possent dii\nappellari, nisi adderetur gentium; sic enim scriptum est:\nquoniam di gentium daemonia. hic autem nec deus\nhuius saeculi nec quorum deus uenter nec di\n\n\n\n\n\n\ngentium daemonia, sed simpliciter positum est: deus temperauit\ncorpus; qui non potest intellegi nisi deus uerus omnium\ncreator. illa enim cum uituperatione dicuntur, hoc autem\ncam laude dictum est. nisi forte deum temperasse corpus non\ndispositione membrorum, hoc est fabricando et construendo,\nsed admixtione lucis suae Faustus intellegit, ut scilicet haec\nmembra ita distincta et locata suis sedibus alter posuerit, qui\nhaec fabricauit; deus autem miscendo bonitatem suam huius\nfabricae malitiam temperauit. talibus enim fabulis pueriles\nanimas hebetant; sed neque hoc eos posse dicere permisit subueniens\ndeus paruulis per ora sanctorum. habes enim et\npaulo superius: deus posuit membra singulum quodque\neorum in corpore prout uoluit. quis iam non intellegat\nsecundum hoc dictum deum temperatorem corporis,\nquod ex multis membris corpus fabricauit, officia diuersorum\noperum in unitatis compage seruantibus?\nLVIII. EXEMPLO ABRAHAE CELANTIS CONIVGEM DOCET: QVANDO HABET HOMO QVOD FACIAT, NON TEMTET DEVM. EX LIBRO CONTRA FAVSTVM XXII. Dicet aliquis: cur non potius ita de deo suo praesumsit\nAbraham, ut fateri non timeret uxorem? neque enim deus\nab illo non poterat mortem repellere, quam timebat, eumque\ncum coniuge sua in illa peregrinatione tutari, ut nec uxor\n\n\n\n\n\n\neius, quamuis esset pulcherrima, appeteretur ab aliquo nec\npropter illam ille necaretur\". poterat sane hoc efficere deus;\nquis ita sit demens, ut hoc neget? sed si interrogatus Abraham\nillam feminam indicaret uxorem, duas res tuendas committeret\ndeo, et suam uitam et coniugis pudicitiam. pertinet\nautem ad sanam doctrinam: quando habet quod faciat homo,\nnon temtare dominum deum suum. neque enim et ipse saluator\nnon poterat tueri discipulos suos; quibus tamen ait:\nsi uos persecuti fuerint in unam ciuitatem, fugite in\naliam. cuius rei prior exemplum praebuit. nam cum potestatem\nhaberet ponendi animam suam nec eam poneret, nisi\ncum uellet, in Aegyptum tamen infans portantibus parentibus\nfugit. et ad diem festum non euidenter, sed latenter ascendit,\ncum alias palam loqueretur Iudaeis irascentibus et de inimicissimo\nanimo audientibus nec tamen ualentibus in eum mittere\nmanus, quia nondum uenerat hora eius: non cuius horae\nnecessitate cogeretur mori, sed cuius horae opportunitate\ndignaretur occidi. qui ergo palam docendo et arguendo, et\ntamen inimicorum rabiem ualere in se aliquid non sinendo\ndei demonstrabat potestatem, idem tamen fugiendo et latendo\nhominis instruebat infirmitatem, ne deum temtare audeat,\nquando habet quod faciat, ut quod cauere oportet euadat.\nneque enim et apostolus Paulus desperauerat adiutorium protectionemque\ndiuinam fidemque perdiderat, quando per murum\nin sporta submissus est, ut inimicorum manus effugeret. non\n\n\n\n\n\n\nergo in deum non credendo sic fugit, sed deum temtando sic\nfugere noluisset, cum sic fugere potuisset.\nLVIIII. QVID RERVM FIGVRAVERINT QVATTVOR VXORES IACOB. EX EODEM LIBRO CONTRA FAVSTVM XXII. Refutato crimine, quod nefarius error obiecit, de libero, ut\npossumus, mysteriorum secreta rimemur pulsemusque fidei\npietate, ut nobis aperiatur a domino, quid rerum figurauerint\nquattuor istae uxores Iacob, quarum duae liberae, duae ancillae\nfuerunt. uidemus enim apostolum in libera et ancilla, quas\nhabuit Abraham, duo testamenta intellegere. sed ibi in una\net una facilius apparet quod dicitur; hic autem duae sunt et\nduae. deinde ibi ancillae filius exheredatur; hic uero ancillarum\nfilii simul cum filiis liberarum terram promissionis accipiunt:\nunde hic procul dubio aliquid aliud significatur.\n\n\nQuamquam enim duas liberas uxores Iacob ad nonum testamentum,\nquo in libertatem uocati sumus, existimem pertinere,\nnon tamen frustra duae sunt; nisi forte, quod in scripturis\naduerti et inueniri potest, duae uitae nobis in Christi corpore\npraedicantur: una temporalis, in qua laboramus; alia aeterna,\nin qua delectationem dei contemplabimur. istam dominus\npassione, illam resurrectione declarauit. admonent nos ad\n\n\n\n\n\n\nhoc intellegendum illarum etiam nomina feminarum. dicunt\nenim quod Lia interpretatur \"laborans\", Rachel autem uisum\nprincipium\" siue \"uerbum, ex quo uidetur principium\". actio\nergo humanae mortalisque uitae, in qua uiuimus ex fide multa\nlaboriosa opera facientes, incerti quo exitu proueniant ad utilitatem\neorum quibus consulere uolumus, ipsa est Lia, prior\nuxor Iacob; ac per hoc et infirmis oculis fuisse commemoratur;\ncogitationes enim mortalium timidae, et incertae\nprouidentiae nostrae. spes uero aeternae contemplationis\ndei habens certam et delectabilem intellegentiam ueritatis,\nipsa est Rachel.\\' unde etiam dicitur bona facie et pulchra\nspecie.\n\nHanc enim amat omnis pie studiosus et propter hanc seruit\ngratiae dei, qua peccata nostra, etsi fuerint sicut phoenicium,\ntamquam nix dealbantur. Laban quippe interpretatur „dealbatio\";\ncui seruiuit Iacob propter Rachel. neque enim se\nquisque conuertit sub gratia remissionis peccatorum seruire\niustitiae, nisi ut quiete uiuat in uerbo, ex quo uidetur principium;\nquod est deus. ergo propter Rachel, non propter Liam.\nnam quis tandem amauerit in operibus iustitiae laborem\nactionum atque passionum ? quia eam uitam propter se ipsam\nexpetiuerit? sicut nec Iacob Liam, sed tamen sibi nocte suppositam\nin usum generandi amplexus et fecunditatem eius\nexpertus est. dominus enim eam, quia per se ipsa diligi non\npoterat, primo ut ad Rachel perueniretur tolerari fecit, deinde\npropter filios commendauit. ita uero unusquisque utilis dei\n\n\n\n\n\n\nseruus sub dealbationis peccatorum suorum gratia constitutus\nquid aliud in sua conuersione meditatus est, quid aliud corde\ngestauit, quid aliud adamauit nisi doctrinam sapientiae? quam\nplerique se adepturos et percepturos putant statim, ut se in\nseptem praeceptis legis exercuerint, quae sunt de dilectione\nproximi, ne cuiquam homini noceatur, id est: honora\npatrem et matrem, non moechaberis, non occides,\nnon furaberis, non falsum testimonium dices, non\nconcupisces uxorem proximi tui. quibus quantum potuerit\nobseruatis posteaquam homini pro concupita et sperata\npulcherrima delectatione doctrinae per temtationes uarias quasi\nper huius saeculi noctem tolerantia laboris adhaeserit — uelut\npro Bachel Lia inopinata coniuncta sit — et hanc sustinet ut\nad illam perueniat, si perseueranter amat, acceptis aliis septem\npraeceptis - ac si ei dicatur: serui alios septem annos\npropter Rachel — ut sit pauper spiritu, mitis, lugens,\nesuriens sitiensque iustitiam, misericors, mundi cordis, pacificus.\nuellet enim homo, si fieri posset, sine ulla tolerantia\nlaboris, quae in agendo patiendoque amplectenda est, statim\nad pulchrae atque perfectae sapientiae delicias peruenire; sed\nhoc non potest in terra morientium. hoc enim uidetur significare\nquod dictum est ad Iacob: non est moris in loco\nnostro, ut minor nubat prius quam maior; quia non\nabsurde maior appellatur quae tempore prior est. prior est\n\n\n\n\n\n\nautem in recta hominis eruditione labor operandi quae iusta\nsunt quam uoluptas intellegendi quae uera sunt. ad hoc ualet\nquod scriptum est: concupisti sapientiam, serua mandata,\net dominus praebet illam tibi: mandata utique\nad iustitiam pertinentia; iustitiam autem, quae ex fide est,\nquae inter temtationum incerta uersatur, ut pie credendo\nquod nondum intellegit etiam intellegentiae meritum consequatur.\nquantum enim ualet quod amodo commemoraui esse\nscriptum: concupisti sapientiam, serua mandata, et\ndominus praebet illam tibi, tantum et illud ualere\narbitror: nisi credideritis, non intellegetis, ut iustitia\nad fidem, ad sapientiam uero intellegentia pertinere monstretur.\nproinde in his qui flagrant ingenti amore perspicuae\nueritatis, non est improbandum studium, sed ad ordinem reuocandum,\nut a fide incipiat et bonis moribus enitatur peruenire\nquo intendit. in eo quippe quod uersatur uirtus est laboriosa;\nin eo uero quod appetit luminosa sapientia. \"quid opus est\"\ninquit \"credere quod non mihi ostenditur manifestum? aliquod\nuerbum prome, quo uideam rerum omnium principium. id\nenim est in quo maxime ac primitus inardescit, si ueri studiosus\nest animus rationalis\". cui respondeatur: pulchrum est\nquidem quod desideras et amari dignissimum, sed prius nubit\nLia et postea Rachel. ardor ergo iste ad id ualeat, ut ordo\nnon recusetur, sed potius toleretur, sine quo non potest ad id\nperueniri quod tanto ardore diligitur. cum autem peruentum\n\n\n\n\n\n\nfuerit, simul habebitur in hoc saeculo non solum speciosa intellegentia\nsed etiam laboriosa iustitia. quamlibet enim acute\nsinceriterque cernatur a mortalibus incommutabile bonum,\nadhuc corpus, quod corrumpitur, aggrauat animam\net deprimit terrena inhabitatio sensum multa cogitantem.\nad unum ergo tendendum, sed propter hoc multa\nferenda sunt.\n\nItaque duae sunt uxores Iacob liberae, ambae quippe sunt\nfiliae remissionis peccatorum, hoc est dealbationis, quod est\nLaban. uerum tamen una amatur, alia toleratur. sed quae\ntoleratur, ipsa prius et uberius fecundatur, ut, si non propter\nse ipsam, certe propter filios diligatur. labor enim iustorum\nmaiimum fructum habet in eos quos regno dei generant inter\nmultas temtationes et tribulationes praedicando euangelium,\net eos, propter quos sunt in laboribus abundantius, in plagis\nsupra modum, in mortibus saepius, propter quos habent foris\npugnas, intus timores, gaudium et coronam suam uocant.\nnascuntur eis autem facilius atque copiosius ex illo sermone\nfidei, quo praedicant Christum crucifixum; et quidquid humanitatis\neius citius humana cogitatione percipitur et infirmos\netiam Liae oculos non perturbat. Rachel autem, clara aspectu,\nmente excedit deo et uidet in principio uerbum deum apud\ndeum et uult parere et non potest, quia generationem\neius quis enarrabit? proinde uita, quae studio contemplationis\ncompetit, ut ea quae carni sunt inuisibilia non infirmis\noculis mentis per ea quae facta sunt intellecta conspiciat\net sempiternam dei uirtutem ac diuinitatem ineffabiliter\n\n\n\n\n\n\ncernat, uacare uult ab omni negotio et ideo sterilis. affectando\nquippe otium, quo studia contemplationis ignescunt, non contemperatur\ninfirmitati hominum, qui in uariis pressuris sibi\ndesiderant subueniri; sed quia et ipsa procreandi caritate inardescit\n— uult enim docere quod nouit neque cum inuidia\ntabescente iter habere — uidet sororem labore agendi atque\npatiendi filiis abundantem et dolet potius homines currere ad\neam uirtutem, qua eorum infirmitatibus necessitatibusque\nconsulitur, quam ad illam unde diuinum et incommutabile\naliquid discitur. hic dolor figuratus uidetur in eo quod\nscriptum est: et zelauit Rachel sororem suam. proinde\nquia liquidus purusque intellectus de illa substantia, quae\ncorpus non est ac per hoc ad carnis sensum non pertinet,\nuerbis carne editis exprimi non potest, eligit doctrina sapientiae\nper quaslibet corporeas imagines et similitudines utcumque\ncogitanda insinuare diuina quam ab officio talia\ndocendi cessare, sicut elegit Rachel ex uiro suo et ancilla\nsuscipere filios quam sine filiis omnino remanere. Balla quidem\ndicitur interpretari \"inueterata\"; hanc habuit ancillam\nRachel. de uetere quippe uita carnalibus sensibus dedita\ncorporeae cogitantur imagines, etiam cum aliquid de spiritali\net incommutabili diuinitatis substantia auditur.\n\nSuscipit et Lia de ancilla sua liberos amore habendae\nnumerosioris prolis accensa. inuenimus autem Zelfam eius\n\n\n\n\n\n\nancillam interpretari \"os iens\". quapropter in praedicatione fidei\neuangelicae quorum os eat et cor non eat cum in scripturis\naduerterimus, haec intellegitur ancilla Liae. scriptum est\nenim de quibusdam: populus hic labiis me honorat,\ncor autem eorum longe est a me. et talibus apostolus\ndicit: qui praedicas non furandum, furaris, qui\ndicis non adulterandum, adulteras. uerum tamen\nut etiam per hanc condicionalem illa libera uxor Iacob laborans\nfilios heredes regni suscipiat, ideo dominus dicit: quae\ndicunt facite, quae autem faciunt facere nolite.\nunde in labore uinculorum uita apostolica: siue, inquit,\noccasione siue ueritate Christus annuntietur, et\nin hoc gaudeo, sed et gaudebo, tamquam et ancilla\npariente de prole numerosiore laetata est.\nLX. DE FACTO IVDAE, QVOD CVM SVA NVRV CONCVBVIT. EX EODEM LIBRO CONTRA FAVSTVM XXII. Iudae factum consideremus, quod cum sua nuru concubuit,\nquid significauerit futurorum. sed prius praeloquendum est,\nne quemquam prauae considerationis offendat, quod de quibusdam\nmalis operibus hominum in scripturis sanctis quaedam\nnon mala, sed bona futura significantur. seruat enim ubique\ndiuina prouidentia uirtutem bonitatis suae, ut quemadmodum\n\n\n\n\n\n\n\n\n\n\nei adulterorum concubitu formatur et nascitur homo, de\nhominum opere malo bonum opus dei — sicut in praecedenti\nsermone iam diximus, de fecunditate seminum, non de turpitudine\nuitiorum — ita in scripturis propheticis non tantum\nbona hominum, etiam et mala facta narrantibus, quoniam\nprophetica est ipsa narratio, significetur aliquid etiam de\nmalis operibus hominum etiam futurorum bonorum non peccantis\nopere, sed scribentis. neque enim ludas cum ad Thamar\nconcupiscentia uictus intraret, hanc suae libidinis intentionem\ngerebat, ut inde aliquid significaretur quod ad\nsalutem hominum pertineret; sicut nec Iudas ille, qui dominum\ntradidit, hoc intendit ut aliquid inde gereretur quod ad\neandem salutem hominum pertineret; porro si de tam malo\nopere Iudae illius tam bonum opus dominus fecit, ut eiusdem\nsuae passionis sanguine nos redimeret, quid mirum si propheta\neius, de quo ipse ait: de me enim ille scripsit,\nex malefacto Iudae istius boni aliquid significauit, ut suo\nministerio nos doceret? ea quippe hominum facta sancto spiritu\ndisponente atque inspirante collegit propheta narrator, quorum\ninterpositio non uacaret ad praesignationem rerum, quas intenderat\nprophetare. ad significanda autem aliqua bona nihil\ninterest, facta illa, quibus ea significantur, seu bona seu mala\nsint. quid enim mea interest, cum uolo aliquid legendo\ncognoscere, utrum ex minio reperiam scriptos nigros Aethiopes\net ex atramento candidos Gallos? uerum tamen si non\n\n\n\n\n\n\nscripturam, sed picturam talem uiderem, sine dubitatione reprehenderem.\nita in factis hominum, quae ad imitandum uitandumue\nproponuntur, magni interest bonane an mala sint. quae\nautem ad significandum scribuntur siue dicuntur, nihil refert\nin moribus facientium, quam laudem reprehensionemue mereantur,\nsi modo habeant aliquam rei, qua de agitur, necessariam\npraefigurandi congruentiam. sicut enim Caiphas in euangelio,\nquantum ad eius noxium perniciosumque animum pertinebat,\nquantum denique ad ipsa uerba, si in eis uoluntatem dicentis\nattendas, quibus agebat ut iustus iniuste necaretur, utique\nmala erant, tamen magnum bonum illo nesciente significabant,\nquando ait: expedit ut unus moriatur et non tota\ngens pereat. dictumque de illo est: hoc a se ipso non\ndixit, sed cum esset pontifex prophetauit, quia\noportebat Iesum mori pro gente. ita factum Iudae\nsecundum illius libidinem malum fuit, sed illo nesciente magnum\nbonum significauit; a se ipso quippe malum fecit, sed\nnon a se ipso bonum significauit. hoc autem, quod necessario\npraeloquendum putaui, non ad hoc tantummodo Iudae factum\nsed etiam ad cetera ualeat, si qua occurrerint mala opera\nhominum, quibus bonum aliquid a narrante prophetatum est.\n\nIn Thamar ergo nuru Iudae intellegitur plebs regni Iudaeorum,\ncui de tribu Iuda reges tamquam mariti adhibebantur.\nmerito nomen eius \"amaritudo\" interpretatur; ipsa enim\ndomino fellis poculum dedit. duo autem genera principum,\n\n\n\n\n\n\n\n\nqui non recte operabantur in plebe, unum eorum qui oberant,\nalterum eorum qui nihil proderant, significantur in duobus\nfiliis Iudae, quorum unus erat malignus uel saeuus ante\ndominum, alter in terram fundebat, ne semen daret ad fecundandam\nThamar. nec sunt amplius quam duo genera hominum\ninutilia generi humano: unum nocentium, alterum praestare\nnolentium et, si quid boni habent in hac terrena uita, perdentium\ntamquam in terram fundentium. et quoniam in malo\nprior est qui nocet quam ille qui non prode est, ideo maior\ndicitur malignus ille et sequens qui fundebat in terram.\nnomen quoque maioris, qui uocabatur Er, interpretatur \"pellicius\";\nqualibus tunicis induti sunt primi homines in poenam\ndamnationis suae dimissi ex paradiso. sequentis autem nomen,\nqui uocabatur Aunan, interpretatur \"maeror eorum\". quorum,\nnisi quibus nihil prodest, cum habeat unde prodesse possit\natque id perdat in terra? maius porro malum est ablatae\nuitae, quod significat pellis, quam non adiutae, quod significat\nmaeror eorum. deus tamen ambo occidisse dictus est: ubi\nfiguratur regnum talibus hominibus abstulisse. tertius uero\nfilius Iudae quod illi mulieri non iungitur, significat tempus,\nex quo reges plebi Iudaeorum coeperunt de tribu Iuda non\nfieri. et ideo erat quidem filius Iudae, sed eum maritum Thamar\nnon accipiebat, quia erat eadem tribus Iuda, sed iam\npopulo inde nemo regnabat. unde et nomen eius, id est Selo,\ninterpretatur \"dimissio eius\". non pertinent sane ad hanc\n\n\n\n\n\n\nsignincationem uiri sancti et iusti, qui licet illo tempore fuerint,\nad nouum tamen pertinent testamentum, cui prophetando\nscienter utiles fuerunt, qualis Dauid fuit. eo sane tempore,\nquo iam Iudaea coeperat reges ex tribu Iuda non habere, non\nest computandus Herodes maior in regibus eius tamquam\nmaritus Thamar; erat enim alienigena nec ei sacramento illo\nmysticae unctionis tamquam coniugali foedere cohaerebat, sed\ntamquam extraneus dominabatur: quam potestatem a Romanis\net a Caesare acceperat. sic et eius filii tetrarchae, quorum\nerat unus Herodes patris nomine appellatus, qui cum Pilato\nin passione domini concordauit. isti ergo alienigenae usque\nadeo non deputabantur in regno illo mystico Iudaeorum, ut\nipsi Iudaei publice clamarent frendentes aduersus Christum:\nnos non habemus regem nisi Caesarem. neque hoc\nuerum nisi illa uniuersali dominatione Romanorum; quippe\netiam Caesar rex erat non proprie Iudaeorum; sed ut Christum\nnegarent et hunc adularent, ideo se tali uoce damnarunt.\n\nIllo ergo tempore, quo iam de tribu Iuda regnum defecerat,\nueniendum erat Christo, uero saluatori domino nostro, qui\nnon obesset multumque prodesset. sic enim fuerat prophetatum:\nnon deficiet princeps ex Iuda neque dux de\nfemoribus eius, donec ueniat cui repositum est.\net ipse est exspectatio gentium. iam isto tempore omne\nquoque magisterium Iudaeorum et mystica — unde christi uocabantur\n— unctio ipsa defecerat secundum prophetiam etiam\n\n\n\n\n\n\nDanihelis. tunc uenit cui repositum erat, expectatio gentium,\net unctus est sanctus sanctorum oleo exsultationis prae participibus\nsuis. natus enim Herodis maioris tempore, passus est\nautem minoris Herodis tetrarchia. huius itaque uenientis ad\noues, quae perierant domus Israhel, figuram gessit ipse ludas,\ncum iret ad tondendas oues suas in Thamna, quod interpretatur\n\"deficiens\". iam enim defecerat princeps ex Iuda et omne\nmagisterium atque unctio Iudaeorum, ut ueniret cui repositum\nerat. uenit autem cum suo pastore Adollamite, cui nomen\nerat Hiras; et interpretatur Odollamites „testimonium in aqua.\".\ncum hoc plane testimonio dominus uenit, habens quidem testimonium\nmaius Iohanne, sed tamen propter oues infirmas hoc\ntestimonio est usus in aqua. nam et ipse Hiras, quod nomen\nillius pastoris fuit, interpretatur \"fratris mei uisio\". uidit omnino\nfratrem suum Iohannes, fratrem secundum semen Abrahae,\nsecundum cognationem Mariae matris eius et Helisabeth matris\nsuae eundemque dominum et deum suum, quia, sicut ipse\nait, ex plenitudine eius accepit. uidit omnino; et ideo in natis\nmulierum maior illo non exsurrexit, quia ex omnibus praenuntiantibus\nChristum ipse uidit quod multi iusti et prophetae\ncupierunt uidere et non uiderunt; salutauit ex utero, agnouit\nperfectius ex columba, et ideo tamquam Odollamites uere testimonium\nperhibuit in aqua. uenit autem dominus ad oues\n\n\n\n\n\n\ntondendas — hoc est exonerandas sarcinis laboriosis — ex quibus\necclesiae laudatae in canticis canticorum dentes esse uelut\ngrex detonsarum.\n\nIam Thamar habitum mutet: nam et \"commutans\" interpretatur\nThamar. sed in ea prorsus nomen amaritudinis maneat,\nnon illius amaritudinis, in qua domino fel ministrauit, sed\nillius, in qua Petrus amare fleuit; nam et Iuda latine \"confessio\"\nest. confessioni ergo amaritudo misceatur, ut uera\npaenitentia praesignetur. hac paenitentia fecundatur ecclesia\nin omnibus gentibus constituta. oportebat enim Christum\npati et resurgere tertia die et praedicari in nomine\neius paenitentiam et remissionem peccatorum\nper omnes gentes incipientibus ab Hierusalem.\nnam et ipse habitus meretricius confessio peccatorum\nest typum quippe iam ecclesiae gerit Thamar ex gentibus\neuocatae, sedens cum hoc habitu ad portam Enan uel Enain,\nquod interpretatur fontes. cucurrit enim uelut ceruus ad fontes\naquarum peruenire ad semen Abrahae; illic a non cognoscente\nfetatur, quia de illa praedictum est: populus, quem non\ncognoui, seruiuit mihi accipit in occulto anulum, monile\net uirgam: uocatione signatur, iustificatione decoratur,\nglorificatione exaltatur. quos enim praedestinauit, illos\net uocauit; quos autem uocauit, illos et iustificauit;\net quos iustificauit, illos et glorificauit. sed\nhaec, ut dixi, adhuc in occulto, ubi fit et conceptio sanctae\nubertatis. mittitur autem promissus hedus tamquam meretrici,\nhedus exprobratio peccati, per eundem Odollamitem tamquam\n\n\n\n\n\n\nincrepantem et dicentem: generatio uiperarum. sed non\neam inuenit peccati exprobratio quam mutauit confessionis\namaritudo. post uero iam publicis signis anuli, monilis et\nuirgae uicit temere iudicantes Iudaeos, quorum iam personam\nIudas ipse gerebat, qui hodieque dicunt non hunc esse populum\nChristi nec habere nos semen Abrahae; sed prolatis certissimis\ndocumentis nostrae uocationis, iustificationis et glorificationis\nsine dubio confundentur et nos magis quam se\niustificatos esse fatebuntur. enucleatius haec et membratim\nquodam modo articulatimque scrutarer atque dissererem, quantum\nintentionem meam dominus adiuuaret, nisi me ab hac\nlaboriosiore diligentia finiendi huius operis, quod plus quam\nuellem iam prolixum est, cura prohiberet.\nLXI. DE PECCATO DAVID IN VXORE VRI CETTHEI. EX EODEM LIBRO XXII CONTRA FAVSTVM. Nunc peccatum Dauid quid in prophetia significauerit quanta\npossum breuitate perstringam. nomina quippe ipsa interpretata\nsatis ostendunt, quid etiam hoc factum praefigurauerit. Dauid\ninterpretatur \"manu fortis\" sine \"desiderabilis\": et quid fortius\nleone illo de tribu Iuda, qui uicit mundum? et quid desiderabilius\nillo de quo propheta dicit: ueniet desideratus\ncunctis gentibus? Bersabe interpretatur \"puteus satietatis\"\nsiue \"puteus septimus\"; quamlibet autem harum nominis huius\n\n\n\n\n\n\ninterpretationum in id quod dicere intendimus assumamus,\nsatis congruit. nam et in canticis canticorum sponsa illa\necclesia est, quae uocatur aquae uiuae. et huic puteo\nseptenarii numeri nomen in spiritus sancti significatione coniungitur\npropter et rationem pentecostes, quo die de caelo\nmissus spiritus sanctus uenit. de septimanis enim constare\neundem festum diem Tobiae quoque scriptura testatur. ad\nquadraginta nouem autem, quod est septies septeni, unum\nadditur, quo unitas commendatur. in hac ratione uiuit apostolica\nilla sententia: sufferentes inuicem, in dilectione\nstudentes seruare unitatem spiritus in uinculo\npacis. dono itaque spiritali, hoc est septenario, facta est\necclesia puteus satietatis, quia factus est in ea fons aquae\nsalientis in uitam aeternam, quem qui habuerit non\nsitiet in aeternum. iam uero qui fuerit maritus eius,\nquid aliud quam diabolum nominis eius interpretatione significat?\nhuius erant pessimo coniugio deligati omnes, quos gratia\ndei liberat, ut ecclesia sine macula et ruga saluatori proprie\ncopuletur. Vria namque interpretatur \"lux mea dei\". Cettheus\nautem \"abscissus\", siue quod in ueritate non stetit, sed a luce\nsua superna, quam de deo habebat, superbiae merito abscisus\nest, siue quod cadendo ueris uiribus perditis transfigurat se\n\n\n\n\n\n\ntamen in angelum lucis, audens adhuc dicere: \"lux mea dei\nest\" . ergo iste quidem Dauid grauiter scelerateque peccauit;\nquod scelus eius etiam per prophetam deus arguit increpando\net ipse abluit paenitendo. uerum tamen ille desiderabilis\nomnibus gentibus adamauit ecclesiam super tectum se lauantem,\nid est mundantem se a sordibus saeculi et domum luteam\nspiritali contemplatione transcendentem atque calcantem, et\ninchoata cum illa primae conuentionis notitia postea ab ea\npenitus separatum diabolum occidit eamque sibi perpetuo conubio\ncopulauit. oderimus ergo peccatum, sed prophetias non\nextinguamus. amemus illum Dauid, quantum amandus est,\nqui nos a diabolo per misericordiam liberauit; amemus et\nistum Dauid, qui tam graue in se uulnus iniquitatis paenitentiae\nhumilitate sanauit.\nLXII. DE SALOMONIS PRIMVM BONIS, POSTEA MALIS. EX EODEM LIBRO XXII CONTRA FAVSTVM. lam de Salomone quid dicam? quem uehementer arguit\nsancta scriptura atque condemnat nihilque de paenitentia eius\nuel in eum indulgentia dei omnino commemorat. nec mihi.\nprorsus occurrit quid saltem in allegoria boni significet haec\neius flenda submersio, nisi forte quis dicat mulieres alienigenas,\nquarum amore exarserat, significare ecclesias electas de\n\n\n\n\n\n\ngentibus. posset hoc fortasse non absurde intellegi, si illae\npropter Salomonem desererent deos suos et colerent deum\neius. cum uero ipse propter illas offendit deum suum et coluit\ndeos earum, non est quid inde boni coniectare possimus.\nnec tamen nihil arbitror significare, sed malum, sicut de uxore\nfiliabusque Loth diximus. apparet enim in persona huius\nSalomonis mira excellentia et mira subuersio. quod igitur in\nillo diuersis temporibus extitit, prius bonum et posterius malum,\nhoc in ecclesia in isto adhuc saeculo simul uno tempore\nostenditur. nam bono illius bonos ecclesiae, malo autem illius\nmalos ecclesiae significatos puto, tamquam in unitate unius\nareae — sicut in illo uno homine — bonos in granis, malos in\npalea, ut in unitate unius segetis bonos in tritico, malos in\nzizaniis. si quid hinc sane his quae de illo scripta sunt diligentius\npertractatis siue mihi siue hoc doctioribus atque\nmelioribus aliud probabilius elucere potuerit, nunc tamen non\neam rem ita dimisimus, ut intentionem nostram in alia properantem\ntamquam interrupta series contextionis impediat.\nLXIII. DE VITVLI CAPITE COMBVSTO ET IN AQVAM SPARSO POTVMQVE POPVLO DATO. EX EODEM LIBRO XXII. Quid etiam propheticae significationis habuerit requirendum\nest, quod ex eis multos, qui sibi absente ipso idolum fabricauerunt,\nsine ulla cuiusquam necessitudinis distinctione iussit\n\n\n\n\n\n\ninterimi. facile est ut intellegatur hominum illorum interemtionem\nsignificare uitiorum talium, qualibus illi ad\neandem idololatriam defluxerunt. in talia quippe nitia saeuire\nnos iubet psalmus, cum dicit: irascimini et nolite peccare.\nin talia uitia saeuire nos iubet apostolus, cum dicit:\nmortificate membra uestra, quae sunt super terram,\nfornicationem, immunditiam, luxuriam, concupiscentiam\nmalam et auaritiam, quae est idolorum\nseruitus.\n\nSed quid sibi uelit quod prius fecit, ut ipsum uitulum igne\ncombureret, minutatim concideret et in aquam spargeret et\npotum populo daret, maiorem intentionem perscrutandae significationis\ninquirit. si enim tabulas, quas digito dei, hoc est\noperatione spiritus sancti, scriptas acceperat, ideo fregit, quia\nindignos eos quibus eas legeret iudicauit; si denique, ut ab\neis ille uitulus penitus aboleretur, incendit eum, contriuit, in\naqua sparsit atque submersit, ut quid et potum hoc populo\ndedit? quem non excitet factum hoc ad inquirendam et intellegendam\npropheticam significationem ? occurrat ergo iam\nintentis mentibus tamquam diaboli corpus in uitulo, id est\nhomines in omnibus gentibus, quibus ad haec sacrilegia caput,\nhoc est auctor est diabolus; aureum propterea, quia uidentur\nidolatriae ritus uelut a sapientibus instituti. de quibus dicit\napostolus: quoniam cognoscentes deum non sicut\ndeum glorificauerunt aut gratias egerunt, sed\neuanuerunt in cogitationibus suis, et obscuratum\n\n\n\n\n\n\nest insipiens cor eorum; dicentes se esse sapientes\nstulti facti sunt, et mutauerunt gloriam incorruptibilis\ndei in similitudinem imaginis corruptibilis\nhominis et uolucrum et quadrupedum et serpentium.\nei hac quasi sapientia iste uitulus aureus, qualia\nsolebant Aegyptiorum etiam ipsi primates et tamquam docti\nhomines adorare figmenta. hoc ergo uitulo significatum est\nomne corpus, id est omnis societas gentilium idolatriae deditorum.\nhanc sacrilegam societatem dominus Christus illo igne\ncomburit, de quo in euangelio dicit: ignem ueni mittere\nin terram, ut, quoniam non est qui se abscondat a calore\neius, dum in eum credunt gentes, igne uirtutis eius diabolica\nin eis forma soluatur. totum deinde corpus illud comminuitur,\nid est ab illa malae conspirationis conflatione discissum uerbo\nueritatis humiliatur et comminutum in aquam mittitur, ut\neos Israhelitae, id est euangelii praedicatores, ex baptismo in\nsua membra, hoc est in corpus dominicum, transferant. quorum\nIsrahelitarum Petro de ipsis gentibus dictum est: macta\net manduca. si macta et manduca quare non etiam:I\nconcide et bibe? ita ille uitulus per ignem zeli et aciem uerbi\net aquam baptismi ab eis potius quos absorbere conabatur\nabsorptus est.\n\nSi ergo haec quoque loca scripturarum, de quibus eisdem\nscripturis calumniantur haeretici, perscrutata et quodam modo\ninterrogata quanto uidentur obscuriora, tanto mirabiliorum in\nse mysteriorum thesauros latere respondent: quanto magis\n\n\n\n\n\n\nimpiorum blasphema ora obmutescere omnino debent, cum\noppilantur apertissima ueritate, contra quam praefocato spiritu\nquid mussitent non inueniunt, et malunt miseri manifestatione\neius suas fauces obturari, quam suauitate pectus impleri?\nChristum igitur sonant haec omnia; caput illud, quod iam\nascendit in caelum, et hoc corpus eius, quod usque in finem\nlaborat in terra, scribentium litteras uere sacras omnis parturiuit\nintentio, nec esse quicquam credendum est librorum\npropheticorum contextione narratum, quod non significet aliquid\nfuturorum, nisi quae ideo posita sunt, ut ex eis quodam\nmodo religentur ea quae illum regem populumque eius siue\npropriis siue figuratis locutionibus rebusue praenuntient. sicut\nenim in citharis et huiusce modi organis musicis non quidem\nomnia, quae tanguntur, canorum aliquid resonant, sed tantum\nchordae, cetera tamen in toto citharae corpore ideo fabricata\nsunt, ut esset ubi uincirentur, unde et quo tenderentur illae\nquas ad cantilenae suauitatem modulaturus et percussurus est\nartifex: ita in his propheticis narrationibus, quae de rebus\ngestis hominum prophetico spiritu deliguntur, aut aliquid iam\nsonant significatione futurorum ant, si nihil tale significant,\nad hoc interponuntur, ut sit unde illa significantia tamquam\nsonantia conectantur.\n\nHas autem rerum gestarum allegoricas narrationes si nolunt\nhaeretici sicut a nobis exponuntur accipere uel etiam nihil\neas nisi quod proprie sonant significare contendunt, non est\nluctandum cum hominibus, qui dicunt: \"non sapit palato meo\n\n\n\n\nquod sapere dicis tuo\"; dum tamen ea quae diuinitus praecipiuntur\naut mores pietatemque formare aut aliquid figurate\nsignificare uel credantur uel intellegantur aut utrumque potius\nquam neutrum; dum tamen et ipsa quae figurate dicta uel\nfacta intelleguntur ad eosdem mores bonos pietatemque referantur.\nLXIIII. DE SEMINE SVSCITANDO FRATRI DEFVNCTO. EX LIBRO CONTRA FAVSTVM XXXII. Si quaesitum a nobis fuerit cur illius testamenti auctoritatem\nteneamus, cuius ritum non obseruamus, et ad hoc ex\nlitteris respondemus. ait enim apostolus: nemo ergo uos.\niudicet in cibo et potu aut in parte diei festi aut\nneomeniae aut sabbatorum, quod est umbra futurorum.\nita quippe et cur legi ea atque accipi oporteat ostendit,\nid est ne prophetiam extinguamus, quia in umbra facta\nsunt futurorum; et curare nos eos non debere qui nos hinc\niudicare noluerint, quod corporaliter iam non obseruemus; sicut\nalibi tale quiddam dixit: haec in figura contingebant\nillis, scripta sunt autem propter correptionem nostram,\nin quos finis saeculorum obuenit. cum ergo\ntale aliquid legitur in instrumento ueteris testamenti, quale\na nobis obseruari uel iussum non est in nono testamento uel\n\n\n\n\n\n\netiam prohibitum, quid significet quaerendum est, non reprehendendum,\nquia eo ipso quo iam non obseruatur, non damnatum,\nsed impletum probatur. unde multa iam et saepe\ndiximus.\n\nVelut hoc ipsum, quod modo non intellegens Faustus mandatis\nueteris testamenti pro crimine obiecit, quod uxorem\nfratris ad hoc frater iussus est ducere, ut non sibi, sed illi\nsubolem suscitaret eiusque uocaret nomine quod indidem\nnasceretur, quid aliud in figura praemonstrat, nisi quia unusquisque\neuangelii praedicator ita debet in ecclesia laborare,\nut defuncto fratri, hoc est Christo, suscitet semen, qui pro\nnobis mortuus est, et quod suscitetum fuerit eius nomen accipiat?\ndenique hoc implens apostolus non iam carnaliter in\npraemissa significatione, sed spiritaliter impleta ueritate, quos\nin Christo Iesu per euangelium se commemorat genuisse, suscenset\neis et eos increpans corrigit uolentes esse Pauli :\nnumquid Paulus, inquit, pro uobis crucifixus est?\naut in nomine Pauli baptizati estis? tamquam diceret:\n\"defuncto fratri uos genui; christiani uocamini, non Pauliani*.\nan uero qui electus ab ecclesia ministerium euangelizandi\nrennuerit, ab ipsa ecclesia merito digneque contemnitur? hoc\nest enim quod in eius faciem iubetur expuere, non sane sine\nsigno huius opprobrii, ut calciamento pedis unius exuatur, ne\nsit in eorum sorte quibus ipse apostolus ait: et calciati\npedes in praeparatione euangelii pacis, et de quibus\ncommemorat propheta: quam speciosi pedes eorum qui\nannuntiant pacem, qui annuntiant bona. qui enim\nsic euangelicam fidem tenet, ut et sibi prosit et ecclesiae\n\n\n\n\n\n\nprodesse non rennuat, bene intellegitur utroque pede calciatus.\nqui autem sibi putat quia credidit satis esse consultum,\ncoram uero lucrandorum refugit aliorum, decalciati illius non\nfiguratum significabit, sed in se impletum portabit opprobrium.\n\nCONTRA OBIECTIONEM MANICHAEORVM DE PASCHA. Quid, quod et pascha nobis obiecit celebrari nec quod ita\nut Iudaei celebramus insultat? cum autem magis nos habeamus\nin re praesentis euangelii, non in umbra futuri, eiusque\noccisionem cum cotidie tum maxime anniuersaria sollemnitate\nnon uenturam praesignemus, sed factam commemoremus, ideo\nsane dies paschae sollemnitatis nostrae ad diem celebrationis\numbraticae Iudaeorum non occurrit, ut et dominicum diem,\nquo Christus resurrexit, complecteremur. azyma uero qui\nrectae fidei christiani sunt non in fermento ueteris uitae,\nhoc est malitiae, sed in ipsius fidei ueritate et sinceritate\ncustodiunt, non septem diebus, sed omni die; quod significatum\nest numero dierum septenario, quo cotidie omnis uoluitur dies.\nquod etsi aliquantum laboriosum est in hoc saeculo, quoniam\nangusta et arta uia est, quae ducit ad uitam, merces tamen\ncerta seruatur. nam ipse labor significatus est illis picridiis,\nquod aliquantum subamara sint.\n\nCONTRA OBLECTIONEM DE PENTECOSTE. Pentecosten etiam, id est a passione et resurrectione domini\nquinquagesimum diem, quo nobis sanctum spiritum paracletum,\n\n\n\n\n\n\n\n\n\n\nquem promiserat, misit. quod futurum etiam per Iudaeorum\npascha significatum est, cum quinquagesimo die post celebrationem\nouis occisae Moses digito dei scriptam legem accepit\nin monte. legite euangelium et aduertite ibi spiritum\nsanctum appellatum digitum dei. ea quippe anniuersarie in\necclesia celebrantur, quae insigniter excellentia certis diebus\nfacta sunt, ut eorum necessariam salubremque memoriam\nfestiuitas concelebrata custodiat si uultis ergo nosse quare\ncelebramus pascha: quia tunc pro nobis immolatus est Christus.\nsi uultis nosse quare non illud ritu iudaico celebramus:\nquia illa erat uenturi ueri praefiguratio, haec completi commemoratio.\nfuturum autem et praeteritum nec ipsis uerbis\nnostris eodem modo enuntiatur; unde iam satis in hoc opere\nlocuti sumus.\n\nSi autem et hoc quaeritis, cur ex omnibus cibis, a quibus\nin umbra futurorum populus est ille prohibitus, nos morticino\net immolaticio non uescimur, et hoc audite et calumniis uanitatis\nuerum aliquando praeponite. cur enim non expediat\nimmolaticio uesci christiano apostolus dicit: nolo uos, inquit,\nsocios fieri daemoniorum. neque enim ipsam\nimmolationem reprehendit, quam faciebant patres praefigurantes\nsanguinem sacrificii, quo nos Christus redemit, sed quae\nimmolant gentes, daemoniis, inquit, immolant, et\nnon deo. deinde adiecit quod dixi: nolo uos socios fieri\ndaemoniorum. nam si natura ipsa immolaticiae carnis esset\nimmunda, utique et nescientem contaminaret. neque enim eo\nminus ipsa esset, quo minus ab sciente acciperetur, sed propter\n\n\n\n\n\n\nconscientiam, ne daemonibus communicasse uideatur. morticinum\nautem puto quod ad escam usus hominum non admisit\neo quod non occisorum, sed mortuorum animalium morbida\ncaro est nec apta ad salutem corporis, cuius causa sumimus\nalimentum.\n\n\nQVOD DVOBVS MODIS INTELLEGATVR A SANGVINE ABSTINENDVM. Nam quod de effundendo sanguine antiquis in figura praeceptum\nest, id est ipsi Noe post diluuium — quod iam quid\nsignificaret ostendimus — plerique intellegunt et in actibus\napostolorum hoc legi praeceptum ab apostolis, ut abstinerent\ngentes tantum a fornicatione et ab immolatis et a sanguine,\nid est ne quicquam ederent carnis, cuius sanguis non est\neffusus. quod alii non sic intellegunt, sed a sanguine praeceptum\nesse abstinendum, ne quis homicidio se contaminet.\nhoc nunc discutere longum est et non necessarium, quia etsi\nhoc tunc apostoli praeceperunt, ut animalium sanguine abstinerent\nchristiani nec praefocatis carnibus uescerentur, elegisse\nmihi uidentur pro tempore rem facilem et nequaquam obseruantibus\nonerosam, in qua cum Israhelitis etiam gentes\npropter angularem illum lapidem duos in se condentem aliquid\ncommuniter obseruarent, simul et admonerent in ipsa\narca Noe, quando deus hoc iussit, ecclesiam omnium gentium\nfuisse figuratam, cuius facti prophetia iam gentibus ad fidem\naccedentibus incipiebat impleri. transacto uero illo tempore,\n\n\n\n\n\n\n\n\nquo illi duo parietes, unus ex circumcisione, alter ex praeputio\n. uenientes, quamuis in angulari lapide concordarent, tamen\nsuis quibusdam proprietatibus distinctius eminebant, ac ubi\necclesia gentium talis effecta est, ut in ea nullus Israhelita\ncarnalis appareat, quis iam hoc christianus obseruat, ut turdos\nuel minutiores auiculas non attingat, nisi quarum sanguis\neffusus est, aut leporem non edat, si manu a ceruice percussus\nnullo cruento uulnere occisus est? et qui forte pauci adhuc\ntangere ista formidant, a ceteris irridentur. ita omnium animos\nin hac re tenuit illa sententia ueritatis: non quod intrat\nin os uestrum uos coinquinat, sed quod exit,\nnullam cibi naturam, quam societas admittit humana, sed\nquae iniquitas committit peccata condemnans.\n.LXV. DE EO QVOD SCRIPTVM EST, A VOLATILIBVS MVNDIS ET IM- MVNDIS INTRASSE IN ARCAM. EX LIBRO QVAESTIONTM DE GENESI. Quod scriptum est: a uolatilibus mundis et a uolatilibus\nimmundis, et a pecoribus mundis et a pecoribus\nimmundis, et ab omnibus serpentibus in\nterra — quod deinde non additur, subauditur: mundis et immundis\n— et adiungitur: duo duo intrauerunt ad Noe in\narcam, masculus et femina, quaeritur quomodo superius\ndistinxerit duo duo ab immundis, nunc autem siue a mundis\n\n\n\n\n\n\nsiue ab immundis duo duo dicat intrasse. sed hoc refertur\nnon ad numerum mundorum uel immundorum animalium, sed\nad masculum et feminam, quia in omnibus siue mundis siue\nimmundis duo sunt, masculus et femina.\nLXVI. QVID SIT QVOD DOMINVS AIT: NON ADICIAM MALEDI- CERE TERRAE. EX EODEM LIBRO QVAESTIONVM DE GENESI. Quid sibi uult quod dominus dicit: non adiciam adhuc\nmaledicere super terram propter opera hominum,\nquia apposita est mens hominis ad maligna a iuuentute.\nnon adiciam ergo adhuc percutere omnem\ncarnem uiuam, quemadmodum feci, et deinde\nadiungit quae secundum largitatem bonitatis suae donat hominibus\nindignis? utrum hic testamenti noui indulgentia\nfigurata sit et praeterita ultio ad uetus pertineat testamentum,\nhoc est illud ad legis seueritatem, hoc ad gratiae\nbonitatem?\nLxvn. QVID EST: DE MANV FRATRIS EXQVIRAM ANIMAM HOMINIS? EX EODEM LIBRO QVAESTIONVM DE GENESI. Quid est: et de manu hominis fratris exquiram\nanimam hominis? an omnem hominem fratrem omnis\nhominis intellegi uoluit secundum cognationem ex uno\nductam ?\nLXVIII. CVR CHAM PECCANS NON IN SE IPSO, SED IN FILIO MALE- DICITVR. EX EODEM LIBRO QVAESTIONVM DE GENESI. Quaeritur quare peccans Cham in patris offensam non in\nse ipso, sed in filio suo Chanaan maledicitur, nisi quia prophetatum\nest quodam modo terram Chanan eiectis inde Chananaeis\net debellatis accepturos fuisse filios Israhel, qui uenirent\nde semine Sem.\nLXVIIII. EX EODEM LIBRO QVAESTIONVM DE GENESI. ERAT OMNIS TERRA LABIVM VNVM PER RECAPITVLATIONEM DICTVM. Et erat omnis terra labium unum, quomodo potest\nintellegi, quando superius dictum est quod filii Noe uel\nfiliorum eius distributi essent per terram secundum tribus et\nsecundum gentes et secundum linguas suas, nisi quia per\nrecapitulationem postea commemorat quod prius erat ? sed\nobscuritatem facit, quod eo genere locutionis ista contexit,\nquasi narratio de his quae postea facta sunt consequatur.\nLXX. QVOMODO SARRA, CVM ALIQVOT DIES APVD REGEM AEGVPÐ¢I FECERIT, EIVS CONCVBITV NON CREDATVR ESSE POLLVTA. EX EODEM LIBRO QVAESTIONVM DE GENESI. Erit ergo cum te uiderint Aegyptii, dicent quia\nuxor illius haec. factum est autem, statim ut\n\n\n\n\n\n\nintrauit Abraham in Aegyptum, uidentes Aegyptii\nmulierem quia speciosa erat ualde. quomodo accipiatur\nquod Abraham ueniens in Aegyptum celare uoluit\nuxorem suam esse Sarram secundum omnia, quae de hac re\nscripta sunt? utrum hoc conuenerit tam sancto uiro, an subdefectio\nfidei eius intellegatur, sicut nonnulli arbitrati sunt?\niam quidem et contra Faustum de hac re disputaui et diligentius\na presbytero Hieronymo expositum est, quare non sit\nconsequens ut, cum aliquot dies apud regem Aegypti Sarra\nfecerit, etiam eius concubitu credatur esse polluta. quoniam\nmos erat regius uicibus ad se admittere mulieres suas et nisi\nlomentis et ungentis diu prius accurato corpore nulla intrabat\nad regem. quae dum fierent, afflictus est Pharao manu dei,\nut uiro redhiberet intactam, quam ipsi deo maritus commiserat\ntacens quod uxor esset, sed non mentiens quod soror esset,\nut caueret quod poterat, quantum homo poterat, et deo commendaret\nquod cauere non poterat; ne, si et illa quae cauere\npoterat deo tantum dimitteret, non in deum credere, sed deum\ntemtare potius inueniretur.\nLXXI. QVOMODO INTELLEGATVR AETERNVM QVOD AIT: DABO TIBI TERRAM IN POSSESSIONEM AETERNAM. EX EODEM LIBRO QVAESTIONVM DE GENESI. Dabo tibi et semini tuo post te terram, in qua\nhabitas, omnem terram cultam in possessionem\n\n\n\n\n\n\naeternam. quaestio est quomodo dixerit aeternam, cum\nIsrahelitis temporaliter data sit: utrum secundum hoc saeculum\ndicta sit aeterna, ut ab eo quod est atwv graece, quod et\nsaeculum significat, dictum sit alwJfwJf, tamquam si latine\ndici posset saeculare; an ex hoc aliquid secundum spiritalem\npromissionem hic intellegere cogamur, ut aeternum ideo dictum\nsit, quia hinc aeternum aliquid significatur. an potius locutionis\nest scripturarum, ut aeternum appellent cuius rei finis\nnon constituitur aut non ita fit, ut deinceps non sit faciendum,\nquantum pertinet ad curam uel potestatem facientis;\nsicut ait Horatius:\nseruiet aeternum qui paruo nesciet uti.\nnon enim potest in aeternum seruire, cuius ipsa uita, qua\nseruit, aeterna esse non potest. quod testimonium non adhiberem,\nnisi locutionis esset; uerborum quippe illi sunt nobis\nauctores, non rerum uel sententiarum. si autem defenduntur\nscripturae secundum locutiones proprias, quae idiomata uocantur,\nquanto magis secundum eas quas cum aliis linguis\ncommunes habent?\nLXXIL. EX EODEM LIBRO QVAESTIONVM DE GENES!. SCIEBAM, INQVIT, QVOD CONSTITVIT FILIIS SVIS POST SE CVSTODIRE VIAS DOMINI. Sciebam enim quia constituit filiis suis et domui\nsuae post se, et custodient uias domini facere\n\n\n\n\n\n\niustitiam et iudicium, ut adducat dominus in\nAbraham omnia, quae locutus est ad illum. ecce ubi\npromittit dominus Abrahae non solum praemia sed etiam\noboedientiam iustitiae filiorum eius, ut circa eos etiam praemia\npromissa compleantur.\nLXXIII. EX EODEM LIBRO QVAESTIONVM DE GENESI. DESCENDENS VIDEBO, 81 SECVNDVM CL AMOREM VENIENTEM AD ME CONSVHMANTVR; SI AVTEM NON, VT SCIAM. Descendens ergo uidebo, si secundum clamorem\nipsorum uenientem ad me consummantur; si autem\nnon, ut sciam. uerba haec si non dubitantis, quid duorum\npotius euenturum sit, sed irascentis et minantis accipiamus,\nnulla quaestio est. more quippe humano deus in scripturis\nad homines loquitur et eius iram nouerunt sine perturbatione\neius intellegere qui nouerunt. solemus autem etiam sic minanter\nloqui: „uideam, si non tibi facio\" aut \"uideamus, si\nnon facio illi\", et „si non potuero tibi facere, uel sciam\", id\nest: hoc ipsum experibor utrum non possim. quod cum minando,\nnon ignorando dicitur, irati apparet affectus : sed perturbatio\nnon cadit in deum. mos autem humanae locutionis\net usitatus est et humanae infirmitati congruit, cui deus coaptat\nlocutionem suam.\nLXXIIII. EX EODEM LIBRO QVAESTIONVM DE GENESI. NON PERDAM, SI INVENERO DECEM IVSTOS. Quaeri solet utrum, quod de Sodomis dixit deus non se\nperdere locum, si inuenirentur illic uel decem iusti, speciali\nquadam sententia de illa ciuitate an de omnibus intellegendum\nsit generaliter, parcere deum loco, in quocumque uel decem\niusti fuerint. in qua quaestione non est quidem necesse ut\nhoc de omni loco accipere compellamur, uerum tamen de\nSodomis potuit et sic dici, quia sciebat deus ibi non esse uel\ndecem. et ideo sic respondebatur Abrahae, ut significaretur\nnec tot ibi posse inueniri, ad exaggerationem iniquitatis illorum.\nnon enim necesse erat deo tam sceleratis hominibus parcere,\nne cum illis perderet iustos, cum posset iustis inde liberatis\nreddere impiis digna supplicia. sed, ut dixi, ad ostendendam\nmalignitatem multitudinis illius dixit: si decem ibi inuenero,\nparcam uniuersae ciuitati, tamquam diceret:\n\"certe possum nec pios cum impiis perdere, nec tamen propterea\nimpiis parcere, quia liberatis et separatis inde piis possum\nimpiis digna rependere; et tamen, si ibi inueniantur, parco\",\nhoc est, quia nec tot ibi possent inueniri. tale aliquid est\napud Hieremian, ubi ait: circuite uias Hierusalem et\nuidete et quaerite in plateis eius et cognoscite, si\ninuenietis hominem facientem iustitiam et quaerentem\nfidem, et propitius ero peccatis eorum, id\nest: \"inuenite uel unum, et parco ceteris, ad exaggerandum et\ndemonstrandum quod nec unus ibi posset inueniri.\nLXXV. DE LOTH FILIAS ANIMO TVRBATO CIVIBVS OFFERENTE. EX EODEM LIBRO QVAESTIONVM DE GENESI. Quod ait Sodomitis Loth: sunt mihi filiae duae, quae\nnondum nouerunt uiros; producam illas ad uos;\nutimini illis quomodo placuerit uobis. ne faciatis\ntantum in uiros istos iniquum, quoniam prostituere\nuolebat filias suas hac compensatione, ut uiri hospites eius\nnihil a Sodomitis tale paterentur, utrum admittenda sit compensatio\nflagitiorum uel quorumque peccatorum, ut nos faciamus\nmali aliquid, ne alius grauius malum faciat, an potius\nperturbationi Loth, non consilio- tribuendum sit quia hoc di-\nxerit, merito quaeritur. et nimirum periculosissime admittitur\nhaec compensatio. si autem perturbationi humanae tribuitur\net menti tanto malo permotae, nullo modo imitanda est.\nLXXVI. QVOD AIT DEVS AD ABIMELECH: PEPERCI TIBI, NE PEC- CARES IN ME. EX EODEM LIBRO QVAESTIONVM DE OENESI. Quod ait deus ad Abimelech propter Sarram: et peperci\ntibi, ut non peccares in me, quando eum admonuit uxorem\nAbraham esse quam putabat sororem, aduertendum est\net notandum in deum peccari, quando talia committuntur,\n\n\n\n\n\n\nquae putant homines leuiter habenda tamquam in carne peccata.\nquod autem dixit ei: ecce tu morieris, etiam hoc\nnotandum est quomodo dicat deus, tamquam praedicens sine\ndubio futurum quod admonendo dicit, ut a peccato abstinendo\ncaueatur.\n-LXXVII._. TEMTAVIT DEVS ABRAHAM, QVOMODO NON SIT CONTRA- RIVM IACOBO DICENTI: DEVS NEMINEM TEMTAT. EX EO- DEM LIBRO QVAESTIONVM DE GENESI. Et temtauit deus Abraham. quaeri solet quomodo\nhoc uerum sit, cum dicat in epistola sua Iacobus, quod deus\nneminem temtet, nisi quia locutione scripturarum solet dici\n\"temtat\" pro eo quod est \"probat\". temtatio uero illa, de\nqua Iacobus dicit, non intellegitur nisi qua quisque peccato\nimplicatur. unde apostolus dicit: ne forte temtauerit uos\nis qui temtat. nam et ab illo scriptum est: temtat uos\ndominus deus uester, ut sciat si diligitis eum.\netiam hoc ergo genere locutionis ut sciat dictum est, ac si\ndiceretur: \"ut scire uos faciat\", quoniam uires dilectionis suae\nhominem latent, nisi experimento etiam eidem innotescant.\nLXXVIII. DE SIMILI LOCVTIONE, QVA DICTVM EST: NVNO COGNOVI QVOD TIMEAS DEVM. EX EODEM LIBRO QVAESTIONVM DE QVNESI. Vox angeli de caelo ad Abraham: ne inicias manum\nin puerum neque facias ei quicquam; modo enim\ncognoni quoniam times deum tu. etiam ista quaestio\nsimili locutione soluitur. hoc est enim: nunc cognoui\nquoniam times deum tu, quod significat: \"nunc te feci\ncognoscere\". in consequentibus autem hoc genus locutionis\neuidentius apparet ubi dicitur: et uocauit Abraham nomen\nloci illius \"dominus uidit\", ut dicant hodie: in\nmontem dominus apparuit. uidit pro eo quod est apparuit\",\nhoc est uidit pro eo quod est „uideri fecit ̔̔significat •\nper efficientem id quod efficitur; sicut frigus pigrum, quod\npigros facit.\nLXXVIIII. DE IVRATIONE SERVI ABRAHAE SVPER FEMVB EIVS. EX EODEM LIBRO QV AESTIONVM DE GENESI. Quod Abraham iubet puero suo, ut manum suam ponat\nsuper eius femore, et sic eum adiurat per dominum deum\ncaeli et dominum terrae, solet imperitos mouere non attendentes\nmagnam ipsam de Christo extitisse prophetiam, quod\n\n\n\n\n\n\nipse dominus deus caeli et dominus terrae in ea carne uenturus\nesset, quae de illo femore propagata est.\nLXXX. QVOD DIFFERANT AVGVRATIONES INLICITAE AB ILLA PETITIONE SIGNI, QVOD PETIT A DEO SERVVS ABRAHAE. EX EODEM LIBRO. Quaerendum quo differant augurationes inlicitae ab illa\npetitione signi, qua petiuit seruus Abrahae, ut ei deus ostenderet\nipsam esse futuram uxorem domini sui Isaac, a qua\ncum petiuisset ut biberet, diceretur illi: bibe et tu et\nadaquabo et camelos tuos, quoad usque bibere\ndesinerent. aliud est enim mirum aliquid petere, quod ipso\nmiraculo signum est, aliud ea obseruare quae ita fiunt, ut\nmira non sint; sed a coniectoribus superstitiosa uanitate interpretantur.\nsed hoc ipsum etiam quod mirum aliquid postulatur,\nquo significetur quod quisque uult nosse, utrum audendum\nsit non parua quaestio est. eo namque pertinet quod dicuntur\nqui hoc recte non faciunt temtare deum. nam ipse dominus\ncum a diabolo temtaretur, testimonium de scripturis adhibuit:\nnon temtabis dominum deum tuum. suggerebatur\nenim tamquam homini, ut signo aliquo exploraret ipse quantus\nesset, id est quam multum apud deum posset; quod uitiose\n\n\n\n\n\n\nfit, cum fit. ab hoc autem discernitur quod Gedeon fecit\npugnae imminente periculo. consultatio quippe illa magis\nquam temtatio dei fuit. unde et Achas apud Esaiam timet\nsignum petere, ne deum temtare uideatur, cum hoc eum\ndominus admoneat per prophetam, credo, existimans quod ab\nipso propheta exploraretur utrum praecepti memor esset, quo\ntemtare deum prohiberemur.\nLXXXI. EX EODEM LIBRO QVAESTIONVM DE GENESI. DE, ID QVOD AIT IACOB, NON EST NISI DOMVS DEI. Et surrexit Iacob de somno suo et dixit: quia est\ndominus in loco hoc, ego autem nesciebam; et timuit\net dixit: quam terribilis locus hic; hoc non\nest nisi domus dei, et haec porta est caeli. haec\nuerba ad prophetiam pertinent, quia ibi futurum erat tabernaculum,\nquod constituit deus in hominibus in primo populo\nsuo. portam caeli autem sic intellegere debemus, tamquam\ninde fiat aditus credentibus ad capessendum regnum caelorum.\nLXXXII. QVOD IACOB LAPIDEM STATVIT ET PERFVDIT OLEO, NON ALIQVID IDOLATRIAE SIMILE FECISSE. EX EODEM LIBRO. Quod statuit lapidem Iacob, quem sibi ad caput posuerat,\net constituit eum titulum et perfudit illum oleo, non aliquid\n\n\n\n\n\n\nidolatriae simile fecit. non enim tunc uel postea frequentauit\nlapidem adorando aut ei sacrificando; sed signum fuit in prophetia\neuidentissima constitutum, quae pertinet ad unctionem:\nunde Christi nomen a chrismate est.\nLXXXIII. DE LVCTA IACOB ET DE CLAVDICATIONE. EX EODEM LIBRO QVAESTIONVM DE GENESI. Quod ab illo angelo desiderat benedici Iacob, cui luctando\npraeualuit, magna est de Christo prophetia. nam eo ipso admonet\nmysticum aliquid sapere, quia omnis homo a maiore\nuult benedici. quomodo ergo ab eo iste uoluit, quem luctando\nsuperauit P praeualuit enim Iacob Christo uel potius praeualere\nuisus est per eos Israhelitas, a quibus crucifixus est Christus,\net ab eo tamen benedicitur in Israhelitis, qui crediderunt in\nChristum. ex quibus erat qui dicebat: nam et ego Israhelita\nsum ex genere Abraham, tribu Beniamin.\nunus ergo atque idem Iacob et claudus et benedictus: claudus\nin latitudine femoris tamquam in multitudine generis, de\nquibus dictum est: et claudicauerunt a semitis suis;\nbenedictus autem in eis de quibus dictum est: reliquiae\nper electionem gratiae saluae factae sunt.\nLXXXIIII. VTRVM SECVNDO IACOB LAPIDEM OLEO PERFVDERIT AN SE- CVNDO COMMEMOBATVM SIT. EX EODEM LIBRO QVAESTIONVM. Ascendit autem deus ab eo loco, ubi locutus est\ncum eo. et statuit Iacob titulum in loco, in quo\nlocutus est cum eo, titulum lapideum. et libauit\nsuper eum libamen et infudit super illum oleum\net uocauit Iacob nomen loci, in quo locutus est\ncum eo illic deus, Bethel. iterum factum est hoc loco\nquod factum fuerat, an iterum commemoratum est P sed quodlibet\nhorum sit, super lapidem libauit Iacob, non lapidi libauit:\nnon ergo sicut idolatrae solent aras ante lapides constituere\net tamquam dis libare lapidibus.\nLXXXV. QVAESTIONEM, QVOD XII FILII IACOB COMPVTENTVR NONDVM NATO BENIAMIN, SOLVIT PER TROPVM SVNECDOCE. EX EODEM LIBRO QVAESTIONVM DE GENESI. Quod duodecim filii computantur Israhel et dicitur: hi\nsunt filii Israhel, qui nati sunt in Mesopotamia,\ncum Beniamin postea longe natus sit, cum iam transissent\nBethel et appropinquarent Bethlem.\n\n\n\n\n\n\n\n\n\n\n\nExpositio.\n\nNulla est facilior solutio quaestionis huius, quam ut per\nsynecdocen accipiatur. ubi enim pars maior est aut potior,\nsolet eius nomine etiam illud comprehendi quod ad ipsum\nnomen non pertinet. sicut ad duodecim apostolos iam non\npertinebat ludas, qui etiam mortuus fuit cum dominus resurrexit\na mortuis, et tamen ipsius duodenarii numeri nomen\napostolus in epistula sua tenuit, ubi ait eum apparuisse illis\nduodecim. cum articulo enim hoc graeci codices habent, ut\nnon possint intellegi quicumque duodecim, sed illi in eo\nnumero insignes. eo modo locutionis puto et illud a domino\ndictum: nonne ego uos duodecim elegi? et unus ex\nuobis diabolus est, ut non ad electionem etiam ipse pertinere\nuideatur. non enim facile inuenitur electorum nomen\nin malo, nisi quando mali eliguntur a malis. quod si putauerimus\net illum electum, ut per eius traditionem domini\npassio compleretur, id est malitiam eius ad aliquid electam\nbene utente deo etiam malis, illud attendamus ubi ait: non\nde omnibus uobis dico; ego scio quos elegi; ubi declarat\nad electionem non pertinere nisi bonos. ac per hoc\nillud quod dictum est: ego uos duodecim elegi, per\nsynecdocen dictum est, ut nomine maioris meliorisque partis\netiam illud complecteretur quod ad ipsum nomen non pertinet.\nhic modus est in hoc eodem libro, ubi Emmor pro filio suo\nSychem, ut acciperet Dinam filiam Iacob, exiit loqui cum\neodem Iacob, et uenerunt etiam filii eius, qui absentes erant,\net ad omnes dicit Emmor: Sychem filius meus elegit\nanimo filiam uestram; date ergo illi eam uxorem.\n\n\n\n\n\n\nquia enim potior erat patris persona, per synecdocen filiam\nuestram dicens etiam fratres tenuit hoc nomine, quorum\nnon erat filia. hinc est et illud: curre ad oues et accipe\nmihi inde duos hedos; simul enim pascebantur oues et\nhedi, et quia potiores sunt oues, earum nomine etiam caprarum\npecus complexus est. sic quia potior erat numerus undecim\nfiliorum Iacob, qui nati fuerant in Mesopotamia, ipsorum\ncommemoratione scriptura complexa est etiam Beniamin, qui\nnon erat ibi natus, et dictum est: hi sunt filii Iacob,\nqui facti sunt ei in Mesopotamia Syriae.\nLXXXVI. VTRVM IN INFERNVM MALI TANTVM AN ETIAM BONI MORTVI DESCENDERE SOLEANT. EX EODEM LIBRO QVAESTIONVM. Et noluit consolari dicens: quoniam descendam\nad filium meum lugens in infernum. solet esse magna\nquaestio, quomodo intellegatur infernus, utrum illuc mali\ntantum an etiam boni mortui descendere soleant. si ergo\ntantum mali, quomodo iste ad filium suum se dicit lugentem\nuelle descendere? non enim in poenis inferni eum esse credit.\nan perturbati et dolentis uerba sunt, mala sua etiam hinc\nexaggerantis?\n\n[ITEM DE INFERNO. EX LIBRO QVAESTIONVM NVMERORVM. Et descenderunt ipsi et omnia, quaecumque sunt\neis, uiuentes ad inferos. notandum secundum locum ter-\n0\n\n\n\n\n\n\n\n\nrae nunc dictos esse inferos, hoc est in inferioribus terrae\npartibus. uarie quippe in scripturis et sub intellectu multiplici,\nsicut rerum, de quibus agitur, sensus exigit, nomen\nponitur inferorum et maxime in mortuis hoc accipi solet. sed\nquoniam istos uiuentes dictum est ad inferos descendisse, et\nipsa narratione quid factum fuerit satis apparet; manifestum\nest, ut dixi, inferiores terrae partes inferorum uocabulo nuncupatas\nin comparatione huius superioris terrae, in cuius facie\nuiuitur; sicut in comparatione caeli superioris, ubi sanctorum\ndemoratio est angelorum, peccantes angelos in huius aeris\ndetrusos caligine scriptura dicit tamquam carceribus inferi\npuniendos reseruari. si enim deus, inquit, angelis peccantibus\nnon pepercit, sed carceribus caliginis\ninferi retrudens tradidit in iudicio puniendos reseruari,\ncum apostolus Paulus principem potestatis aeris\ndiabolum dicat, qui operatur in filiis diffidentiae.\n\nITEM DE EADEM RE. EX PSALMO LXXXV. Et eruisti animam meam ex inferno inferiori.\nquid dicimus fratres? hoc si non uobis tamquam certus exposuero,\nne suscenseatis; homo sum enim et quantum conici\ndatur de scripturis sanctis, tantum audeo dicere, nihil ex me.\ninfernum nec ego expertus sum adhuc nec uos. et fortassis\nalia uia erit et non per infernum erit. incerta sunt haec.\nuerum quia dicit scriptura, cui contradici non potest: eruisti\nanimam meam ex inferno inferiore, intellegimus tamquam\nduo inferna esse, superius et inferius. nam unde infernum\ninferius, nisi quia est infernum superius? aliud non\ndiceretur infernum nisi in comparatione illius superioris partis.\nuidetur ergo, fratres, esse habitatio quaedam caelestis angelorum:\nibi gloria ineffabilium gaudiorum, ibi immortalitas\net incorruptio, ibi omnia secundum dei donum et gratiam\n\n\n\n\n\n\npermanentia. illa pars rerum superna est. si ergo illa\nsuperna est, haec terrena, ubi caro et sanguis, ubi corruptibilitas,\nubi natiuitas (et mortalitas), ubi decessio atque\nsuccessio, ubi mutabilitas et inconstantia, ubi timores,\ncupiditates, horrores, laetitiae incertae, spes fragilis, caduca\nsubstantia, puto, quia omnis ista pars non potest comparari\nilli caelo, de quo loquebar paulo ante. si ergo illi parti haec\npars non comparatur, illa superna est, haec inferna. et post\nmortem quo hinc, nisi sit infernum inferius hoc inferno, in\nquo sumus in carne et ista mortalitate? corpus enim mortuum\nest, ait apostolus, propter peccatum. ergo et hic\nsunt mortui, ut non mireris quia infernum dicitur, si mortuis\nabundat. non enim ait: \"corpus moriturum est\" sed: corpus\nmortuum est. adhuc habet uitam utique corpus nostrum;\net tamen comparatum corpori illi, quod futurum est qualia\nsunt angelorum corpora, inuenitur corpus hominis mortuum,\nquamuis adhuc habens animam. sed rursus ab hoc inferno,\nid est ab hac parte inferni, est aliud inferius, quo eunt\nmortui; unde uoluit deus eruere animas nostras etiam illuc\nmittendo filium suum. etenim, fratres, propter ista duo inferna\nmissus est filius dei undique liberans; ad hoc infernum\nmissus est nascendo, ad illud moriendo. propterea uox eius\nest in illo psalmo, non quoquam homine coniciente, sed apostolo\nexponente, ubi ait: quoniam non derelinques animam\nmeam in inferno. ergo aut ipsius uox est et hic:\neruisti animam meam ex inferno inferiore, aut nostra\nuox per ipsum Christum dominum nostrum, quia ideo ille\nperuenit usque ad infernum, ne nos remaneremus in inferno.\n\nAliam etiam opinionem dicam. fortassis enim apud ipsos\ninferos est aliqua pars inferior, quo truduntur impii, qui\nplurimum peccauerunt. etenim apud inferos utrum in locis\nquibusdam iam fuisset Abraham non satis possumus definire.\n\n\n\n\n\n\nnondum enim dominus uenerat ad infernum, ut erueret inde\nomnium sanctorum praecedentium animas; et tamen Abraham\nin requie ibi erat. et quidam diues cum torqueretur apud inferos,\ncum uideret Abraham, leuauit oculos. non eum posset\nleuatis oculis uidere, nisi ille esset superius, ille inferius. et\nquid ei respondit Abraham, cum diceret: pater Abraham,\nmitte Lazarum ut intinguat digitum suum et stillet\nin linguam meam, quoniam crucior in hac\nflamma? fili, ait, memento quia percepisti bona in\nuita tua, Lazarus autem mala; nunc autem hic\nrequiescit, tu uero torqueris. et super haec, ait,\ninter uos et nos chaos magnum firmatum est, ut\nnec nos possimus uenire ad uos nec inde aliquis\nuenire ad nos. ergo inter ista fortasse duo inferna, quorum\nin uno quieuerunt animae iustorum, in altero torquentur\nanimae impiorum, attendens quidam orans hic, iam hic in\ncorpore Christi positus et orans in uoce Christi, eruisse deum\nanimam suam ab inferno inferiore dixit, quia liberauit se a\ntalibus peccatis, per quae posset deduci ad tormenta inferni\ninferioris. quemadmodum si medicus uideat tibi imminentem\naegritudinem forte ex aliquo labore et dicat: \"parce tibi, sic\nte tracta; requiesce, his cibis utere; nam si non feceris,\naegrotabis\"; tu autem si feceris et saluus fueris, recte dicis\nmedico: \"liberasti me ab aegritudine\", non in qua iam eras,\nsed in qua futurus eras. nescio quis habens causam molestam\nmittendus erat in carcerem. uenit alius, defendit eum;\ngratias agens quid dicit? \"eruisti animam meam de carcere\".\nsuspendendus erat debitor; solutum est pro eo; liberatus dicitur\nde suspendio. in his omnibus non erant. sed quia talibus\nmeritis agebantur et, nisi subuentum esset, ibi essent, inde\nse recte dicunt liberari quo per liberatores suos non sunt\n\n\n\n\n\n\npermissi perduci. ergo, fratres, siue illud siue illud sit, hic me\nscrutatorem uerbi dei, non temerarium affirmatorem teneatis.\net eruisti animam meam ex inferno inferiore.]\nLXXXVII. QVOD IN GENESI TERTIO INSINVETVR SPIRITVS SANCTVS. EX EODEM LIBRO QVAESTIONVM DE GENESI. Numquid inuenimus hominem talem, qui habeat\nspiritum dei in se? ecce iam, nisi fallor, tertio insinuatur\nnobis in hoc libro spiritus sanctus, id est spiritus dei. primo,\nubi dictum est: spiritus dei super aquam; secundo, ubi\ndixit deus: non permanebit spiritus meus in hominibus\nistis, propter quod carnes sunt; et tertio nunc,\nquod Pharao dicit de Ioseph, esse in illo spiritum dei. nondum\ntamen legimus spiritum sanctum.\nLXXXVIII. QVOMODO INTELLEGENDVM SIT TOT ANIMAS EXISSE DE FEMO- REBVS IACOB. EX EODEM LIBRO QVAESTIONVM. Quod dicit scriptura tot animas peperisse Liam uel tot aut\ntot animas exisse de femoribus Iacob, uidendum est quid hinc\nrespondeatur eis qui hoc testimonio confirmare nituntur a\nparentibus simul animas cum corporibus propagari. animas\nenim dictas pro hominibus a parte totum significante locutione\nnullus ambigit. sed quomodo ipsam partem, ex qua\ntotum commemoratum est, hoc est animam, cuius nomine\n\n\n\n\n\n\ntotus homo significatus est, alienemus ab eo quod dictum est:\nexierunt de femoribus eius, ut carnes tantum ex illo\nnatas, quamuis solae animae nominentur, accipiamus, quaerendi\nsunt locutionum modi secundum scripturas.\nLXXXVIIII QVOD AIT IAOOB AD JOSEPH: PONE MANVM SVB FEMVR r MEVM, ET FACIES IN ME MISERICOEDIAM ET VERI- TATEM. EX EODEM LIBRO QVAESTIONVM DE GENE6I. Moriturus Iacob filio suo Ioseph dicit: si inueni gratiam\nin conspectu tuo, subice manum tuam sub femore\nmeo, et facies in me misericordiam et ueritatem.\nea filium iuratione constringit, qua seruum constrinxerat\nAbraham: ille mandans unde uxor ducatur filio suo, iste\nsepulturam commendans corporis sui. in utraque tamen causa\nnominata sunt duo illa, quae magni habenda atque pendenda\nsunt in scripturis omnibus, quacumque dispersim leguntur,\nmisericordia et iustitia uel misericordia et iudicium uel misericordia\net ueritas, quando quidem quodam loco scriptum est:\nuniuersae uiae domini misericordia et ueritas. ita\nhaec duo multum commendata multum consideranda sunt.\nseruus autem Abrahae dixerat: si facitis in dominum\nmeum misericordiam et iustitiam; sicut et iste filio\nsuo dicit: ut facias in me misericordiam et ueritatem.\nquid sibi autem uelit tanto uiro tam sollicita corporis\ncommendatio, ut non in Aegypto sepeliatur, sed in terra\n\n\n\n\n\n\nChanan iuxta patres suos, mirum uidetur et quasi absurdum\nnec conueniens tantae excellentiae mentis propheticae, si hoc\nex hominum consuetudine metiamur. si autem in his omnibus\nsacramenta quaerantur, maioris admirationis gaudium ipsi\nqui inuenerit orietur. cadaueribus quippe mortuorum peccata\nsignificari in lege non dubium est, cum iubentur homines post\neorum contrectationem siue qualemcumque contactum tamquam\nab immunditia purificari. et hinc illa sententia ducta\nest: qui baptizatur a mortuo et iterum tangit illum,\nquid proficit lauatio eius? sic et qui ieiunat\nsuper peccata sua et iterum ambulans haec eadem.\nfacit. sepultura ergo mortuorum remissionem significat peccatorum,\neo pertinens quod dictum est: beati quorum remissae\nsunt iniquitates et quorum tecta sunt peccata.\nubi ergo sepelienda erant hoc significantia cadauera\npatriarcharum nisi in ea terra, ubi ille crucifixus est cuius\nsanguine facta est remissio peccatorum ? mortibus enim patriarcharum\npeccata hominum figurata sunt. dicitur autem ab\neo loco, quod Abramium uocatur, ubi sunt ista corpora, abesse\nlocum, ubi crucifixus est dominus, fere xxx milibus, ut etiam\nipse numerus eum significare intellegatur qui in baptismo\napparuit ferme xxx annorum; et si quid aliud de re tanta\nuel hoc modo uel sublimius intellegi potest, dum tamen non\nfrustra arbitremur tales ac tantos homines dei tantam gessisse\ncuram pro sepeliendis corporibus suis, cum sit atque esse\ndebeat fidelium ista securitas, quod ubicumque corpora eorum\n\n\n\n\n\n\nsepeliantur uel insepulta etiam per iniquorum rabiem relinquantur\naut pro eorum libidine dilacerata absumantur, non\nideo uel minus integram uel minus gloriosam eorum resurrectionem\nfuturam.\nXC. QVID SIT QVOD SCRIPTVM EST: ET APPOSITVS EST AD PATRES SVOS. EX EODEM LIBRO QVAESTIONVM. Videndum quomodo dicant scripturae quod assidue dicunt\nde mortuis: et appositus est ad patres suos uel: appositus\nest ad populum suum. ecce enim de Iacob dicitur\niam quidem mortuo, sed nondum sepulto, et ad quem\npopulum apponatur non in promtu est uidere. ex illo enim\npopulus prior nascitur, qui dictus est populus Israhel; qui\nuero eum praecesserunt, tam pauci iusti nominantur, ut eos\npopulum appellare cunctemur. nam si dictum esset: appositus\nest ad patres suos\", nulla quaestio fieret. an forte populus est\nnon solum hominum sanctorum uerum et angelorum, populus\nciuitatis illius, unde dicitur ad Hebraeos: sed accessistis\nad montem Sion et ad ciuitatem dei Hierusalem\net ad milia angelorum exsultantium? huic populo\napponuntur qui hanc uitam placentes deo finiunt. tunc enim\ndicuntur apponi, quando nulla iam remanet sollicitudo temtationum\net periculum peccatorum. quod intuens ait scriptura:\nante mortem ne laudes hominem quemquam.\nXCI. DE XL DIEBVS SEPVLTVRAE IACOB. EX LIBRO QVAESTIONVM DE GENESI. Quadraginta dies sepulturae, quos commemorat scriptura,\nforte significant aliquid paenitentiae, qua peccata sepeliuntur.\nnon enim frustra etiam XL dies ieiuniorum sunt constituti,\nquibus Moses et Helias et ipse dominus ieiunauit; et ecclesia\npraecipuam obseruationem ieiuniorum quadragesimam uocat.\nunde et in hebraeo de Nineuitis apud Ionam prophetam\nscriptum perhibent: quadraginta dies et Nineue euertetur,\nut per tot dies, accommodatos uidelicet humiliationi\npaenitentium, intellegantur in ieiuniis sua defleuisse peccata\net impetrasse misericordiam dei. nec tamen putandum est\nistum numerum luctui paenitentium tantummodo conuenire;\nalioquin non XL dies fecisset dominus cum discipulis suis post\nresurrectionem, intrans cum eis et exiens, manducans et bibens;\nqui dies utique magnae laetitiae fuerunt. nec septuaginta\ninterpretes, quos legere consueuit ecclesia, errasse credendi\nsunt, ut non dicerent: XL dies, sed: triduum et\nNineue euertetur. maiore quippe auctoritate praediti quam\ninterpretum officium est, prophetico spiritu, quo etiam ore\nuno in suis interpretationibus, quod magnum miraculum fuit,\nconsonuisse firmantur, triduum posuerunt, quamuis non ignorarent\nquod dies XL in hebraeis codicibus legerentur, ut in\ndomini Iesu Christi clarificatione intellegerentur dissolui abolerique\npeccata; de quo dictum est: qui traditus est\npropter delicta nostra et resurrexit propter\n\n\n\n\n\n\niustificationem nostram. clarificatio autem domini in resurrectione\net in caelum ascensione cognoscitur; unde et bis\nnumero quamuis unum et eundem spiritum sanctum dedit:\nprimo posteaquam resurrexit, iterum posteaquam ascendit in\ncaelum. et quoniam post triduum resurrexit, post XL autem\ndies ascendit, unum horum, quod posterius factum est, numero\ndierum codices hebraei significant; alterum autem. de triduo,\nquod ad eandem etiam rem pertineret, septuaginta commemorare\nnon interpretationis seruitute, sed prophetiae auctoritate\nuoluerunt. non ergo dicamus unum horum falsum esse et pro\naliis interpretibus aduersus alios litigemus, cum et illi qui ei\nhebraeo interpretantur, probent nobis hoc scriptum esse quod\ninterpretantur, et septuaginta interpretum. auctoritas, quae\ntanto etiam diuinitus facto miraculo commendatur, tanta in\necclesiis uetustate firmetur.\nXCII. DE LVCTV, QVOD FECIT IOSEPH PATRI SVO SEPTEM DIEBVS. EX EODEM LIBRO QVAESTIONVM DE GENESI. Et fecit luctum patri suo septem dies. nescie\nutrum inueniatur alicui sanctorum in scripturis celebratum\nesse luctum nouem dies, quod apud Latinos nouendial appellant.\nunde mihi uidentur ab hac consuetudine prohibendi, si\nqui christianorum istum in mortuis suis numerum seruant,\nqui magis est in gentilium consuetudine. septimus uero dies\nauctoritatem in scripturis habet. unde alio loco scriptum est:\n\n\n\n\n\n\nluctus mortui septem dierum; fatui autem omnes\ndies uitae eius. septenarius autem numerus propter sabbati\nsacramentum praecipue quietis indicium est; unde merito\nmortuis tamquam requiescentibus exhibetur. quem tamen\nnumerum in luctu Iacob decuplauerunt Aegyptii, qui eum\nseptuaginta diebus luxerunt.\n\nHINC IAM CAPITVLA XIII EX LIBRO SVNT EXODI..\n* XCIH. DE EO QVOD SCRIPTVM EST IN EXODO: OCCVRRIT EI ANGELVS ET VOLEBAT EVM OCCIDERE. EX LIBRO QVAESTIONVM DE EXODO. In eo quod scriptum est: et factum est in uia ad refectionem\nobuiauit ei angelus et quaerebat eum\noccidere. et assumto Sepphora calculo circumcidit\npraeputium filii sui; et procidit ad pedes eius et\ndixit: stetit sanguis circumcisionis infantis mei.\net recessit ab eo, propter quod dixit: desiit sanguis\ncircumcisionis, primum quaeritur: quem uolebat\nangelus occidere, utrum Moysen, quia dictum est: occurrit\nei angelus et quaerebat eum occidere? nam cui putabitur\noccurrisse nisi illi, qui uniuerso suorum comitatui praefuit\net a quo ceteri ducebantur? an puerum quaerebat occidere,\ncui mater circumcidendo subuenit, ut ob hoc intellegatur\noccidere uoluisse infantem, quia non erat circumcisus, atque\nita sancire praeceptum circumcisionis seueritate uindictae?\n\n\n\n\n\n+\nquod si ita est, incertum est prius de quo dixerit: quaerebat\neum occidere, quia ignoratur quem, nisi ex consequentibus\nreperiatur: mira sane locutione et inusitata, ut\nprius diceret: occurrit ei et quaerebat eum occidere,\nde quo nihil antea dixerat. sed talis est in psalmo: fundamenta\neius in montibus sanctis; diligit dominus\nportas Sion. inde enim psalmus incipit nec aliquid de illo\nuel de illa dixerat, cuius fundamenta intellegi uoluit dicens:\nfundamenta eius in montibus sanctis. sed quia sequitur:\ndiligit dominus portas Sion, ergo fundamenta uel\ndomini uel Sion, ad faciliorem sensum magis Sion, ut fundamenta\nciuitatis accipiantur. sed quia in hoc pronomine, quod\nest \"eius\", genus ambiguum est — omnis enim generis est hoc\npronomen, id est et masculini et feminini et neutri — in\ngraeco autem in feminino genere dicatur αὐτη̃ς, masculino\net neutro avrov, et habet codex graecus atzov: cogit intellegere\nnon fundamenta Sion, sed fundamenta domini, id est\nquae constituit dominus, de quo dictum est: aedificans\nHierusalem dominus. nec Sion tamen nec dominum antea\nnominauerat, cum diceret: fundamenta eius in montibus\nsanctis. sic et hic nondum nominato infante dictum est:\noccurrit ei et quaerebat eum occidere, ut de quo\ndixerit in consequentibus agnoscamus. quamquam et si de Mose\nquisque accipere uoluerit, non est magnopere resistendum.\nillud potius quod sequitur, si fieri potest, intellegatur, quid\nsibi uelit ideo recessisse angelum ab interfectione cuiuslibet\neorum, quia dixit mulier: stetit sanguis circumcisionis s\ninfantis; non enim ait: \"recessit ab eo\", propter quod\n\n\n\n\n\n\ncircumcidit infantem, sed quia stetit sanguis circumcisionis;\nnon quia cucurrit, sed quia stetit: magno, nisi fallor,\nsacramento.\nXCIIII. DE, ID QVOD ASSIDVE DEVS DICIT, INDVRABO COR PHARAONIS. EX EODEM LIBRO QVAESTIONVM DE EXODO. Assidue deus dicit: indurabo cor Pharaonis; et uelut\ncausam. infert cur hoc faciat: indurabo, inquit, cor Pharaonis,\netiam implebo signa mea et portenta mea\nin Aegypto, tamquam necessaria fuerit obduratio cordis\nPharaonis, ut signa dei multiplicarentur uel implerentur in\nAegypto. utitur ergo deus bene cordibus malis ad id quod\nuult ostendere bonis uel quos facturus est bonos. et quamuis\nuniuscuiusque cordis in malitia qualitas, id est quale cor\nhabeat ad malum, suo fiat uitio, quod inoleuit ex arbitrio\nuoluntatis, ea tamen uoluntate mala, ut huc uel illuc moueatur,\ncum siue huc siue illuc male moueatur, causis fit, quibus\nanimus propellitur. quae causae ut exsistant uel non exsistant,\nnon est in hominis potestate, sed ueniunt ex occulta prouidentia\niustissima plane et sapientissima, uniuersum, quod\ncreauit, disponentis et administrantis dei. ut ergo tale cor\nhaberet et Pharao, quod patientia dei non moueretur ad pietatem,\nsed potius ad impietatem, uitii proprii fuit; quod uero\nea facta sunt quibus cor suo uitio tam malignum resisteret\n\n\n\n\n\n\niussionibus dei — hoc est enim quod dicitur induratum, quia\nnon flexibiliter consentiebat, sed inflexibiliter resistebat —\ndispensationis fuit diuinae, qua tali cordi non solum non iniusta,\nsed euidenter iusta poena parabatur, qua timentes deum\ncorrigerentur. proposito quippe lucro uerbi gratia, propter\nquod homicidium committatur, aliter auarus, aliter pecuniae\ncontemtor mouetur: ille scilicet ad facinus perpetrandum, ille\nad canendum; ipsius tamen lucri propositio in alicuius illorum\nnon fuit potestate. ita causae ueniunt hominibus malis, quae\nnon sunt quidem in eorum potestate; sed hoc de illis faciunt,\nquales eos inuenerint iam factos propriis uitiis ex praeterita\nuoluntate. uidendum sane est utrum etiam sic accipi possit:\nego indurabo, tamquam diceret: \"quam durum sit demonstrabo\".\nxcv QVOD ABSORBVIT VIRGA AARON VIRGAS MAGORVM. EX EODEM LIBRO QVAESTIONVM EXODI. Et absorbuit uirga Aaron uirgas illorum. si dictum\nesset: „absorbuit draco Aaron uirgas illorum\", intellegeretur\nuerus draco Aaron phantastica illa figmenta non absorbuisse,\nsed uirgas; hoc enim potuit absorbere quod erant, non quod\nesse uidebantur et non erant. sed quoniam dixit: absorbuit\nuirga Aaron uirgas illorum, draco utique potuit uirgas\nabsorbere, non uirga. sed eo nomine appellata res est, unde\n\n\n\n\n\n\nuersa est, non in quod uersa est, quia in id etiam renersa\nest: et ideo hoc uocari debebat quod principaliter erat. quid\nergo dicendam est de uirgis magorum? utrum et ipsae ueri\ndracones factae fuerant, sed ea ratione uirgae appellatae sunt,\nqua et uirga Aaron P an potius uidebantur esse quod non\nerant, Iudificatione ueneflca? cur ergo ex utraque parte et\nuirgae dicuntur et dracones, ut de figmentis illis nihil differat\nloquendi modus? sed demonstrare difficile est quomodo, etiam si\nueri dracones facti sunt ex uirgis magorum, non fuerunt tamen\ncreatores draconum nec magi nec angeli mali, quibus ministris\nilla operabantur. insunt enim rebus corporeis per omnia\nelementa mundi quaedam occultae seminariae rationes, -quibus\ncum data fuerit opportunitas temporalis atque causalis, prorumpunt\nin species debitas suis modis et finibus. et sic non\ndicuntur angeli, qui ista faciunt, animalium creatores, sicut\nnec agricolae segetum uel arborum uel quorumcumque in terra\ngignentium creatores dicendi sunt, quamuis nouerint praebere\nquasdam uisibiles opportunitates et causas, ut illa nascantur.\nquod autem isti faciunt uisibiliter, hoc angeli inuisibiliter;\ndeus uero solus unus creator est, qui causas ipsas et rationes\nseminarias rebus inseuit. res breuiter dicta est; quae si\nexemplis et copiosa disputatione explicetur, ut facilius intellegatur,\nlongo sermone opus est, a quo se ratio nostrae festinationis\nexcusat.,\n.XCVI. VNDE POTVEBINT INCANTATORES AQVAM IN SANGVINEM VERTERE, 81 IAM VBIQVE FACTVM ERAT. EX EODEM LIBRO QVAESTIONVM EXODI. Fecerunt autem similiter et incantatores Aegyptiorum\nueneficiis suis, et eduxerunt ranas super\nterram Aegypti. quaeritur unde, si iam ubique factum\nerat. sed similis quaestio est, unde et aquam in sanguinem\nuerterint, si tota aqua Aegypti in sanguinem conuersa iam\nfuerat. proinde intellegendum est regionem, ubi filii Israhel\nhabitabant, plagis talibus non fuisse percussam; et inde\npotuerunt incantatores uel aquam haurire, quam in sanguinem\nuerterent, uel aliquas ranas educere ad solam demonstrationem\nmagicae potentiae. quamquam potuerunt etiam, posteaquam\nilla compressa sunt, facere; sed scriptura cito narrando coniunxit\nquod etiam postea fieri potuit.\nXCVII. ITEM DE 1NDVRATIONE CORDIS PHARAONIS. EX EODEM LIBRO QVAESTIONVM EXODI. Et uidit Pharao quoniam facta est refrigeratio;\net ingrauatum est cor eius, et non exaudiuit eos,\nsicut dixerat dominus. hic apparet non illas tantum\nfuisse causas obdurationis cordis Pharaonis, quod incantatores\neius similia faciebant, uerum etiam ipsam dei patientiam, qua\n\n\n\n\n\n\nparcebat. patientia dei secundum corda hominum quibusdam\nutilis ad paenitendum, quibusdam inutilis ad resistendum deo\net in malo perseuerandum. non tamen per se ipsa inutilis\nest, sed secundum cor malum, sicut iam diximus. hoc et\napostolus dicit: ignoras quia patientia dei ad paenitentiam\nte adducit? secundum autem duritiam\ncordis tui et cor impaenitens thesaurizas tibi iram\nin die irae et reuelationis iudicii dei, qui reddet\nunicuique secundum opera eius. nam et alibi cum diceret:\nChristi bonus odor sumus in omni loco, etiam\nillud adiunxit: et in his qui salui fiunt et in his qui\npereunt. non dixit Christi bonum se odorem esse his qui\nsalui fiunt, malum autem his qui pereunt; sed tantum bonum\nodorem se dixit. illi uero tales sunt, ut et bono odore pereant\nsecundum sui cordis, ut saepe dictum est, qualitatem, quae\nmutanda est bona uoluntate in dei gratia, ut incipiant ei\nprodesse iudicia dei, quae malis cordibus nocent. unde ille\nmutato in melius corde cantabat: uiuet anima mea et\nlaudabit te, et indicia tua adiuuabunt me. non dixit:\n,,munera tua\" uel \"praemia tua\", sed: indicia tua. multum\nest autem, ut sincera fiducia dici possit: proba me, domine,\net temta me; ure renes meos et cor meum. et ne sibi\naliquid ex suis uiribus tribuisse uideatur, continuo addidit:\nquoniam misericordia tua ante oculos meos est, et\ncomplacui in ueritate tua. factam erga se commemorat\n\n\n\n\n\n\n\n\nmisericordiam, ut complacere posset in ueritate, quoniam uniuersae\nuiae domini misericordia et ueritas.\nXCVIII. PROPTER HOC IPSVM, INQVIT, EXCITAVI TB, QVI OSTENDAM IN TE VIBTVTBM MEAM. EX EODEM LIBRO QVAESTIONVM. Et propter hoc ipsum conseruatus es, ut ostendam\nin te uirtutem meam et ut annuntietur nomen\nmeum in uniuersa terra. haec scripturae uerba et apostolus\nposuit, cum in eodem loco perdifficili uersaretur. ubi\nautem et hoc ait: si autem uolens deus ostendere iram\net demonstrare potentiam suam attulit in multa\npatientia uasa irae — parcendo utique his quos malos futuros\nesse praesciebat: quae nasa dicit perfecta in perditione\n- et ut notas, inquit, faceret diuitias gloriae\nsuae in uasa misericordiae. unde uasorum misericordiae\nuox est in psalmis: deus meus, misericordia eius praeueniet\nme; deus mens demonstrauit mihi in inimicis\nmeis. nouit ergo deus bene uti malis, in quibus tamen humanam\nnaturam non ad malitiam creat, sed perfert eos patienter,\nquousque scit oportere; non inaniter, sed utens eis ad\nadmonitionem uel exercitationem bonorum. ecce enim ut\n\n\n\n\n\n\nannuntiaretur nomen dei in uniuersa terra, uasis misericordiae\nutique prodest. ad eorum utique utilitatem Pharao seruatus\nest, sicut et scriptura testatur et exitus docet.\nXCVIIII. ITEM DE EO QVOD AIT: EGO INGRAVAVI COR PHARAONIS. EX EODEM LIBRO QVAESTIONVM EXODI. Dixit deus ad Mosen: intra ad Pharaonem; ego\nenim grauaui cor eius et seruorum eius, ut ordine\nsuperueniant signa mea haec super eos. ita dicit:\nego enim ingrauaui cor eius, ut ordine superueniant\nsigna mea haec super eos, tamquam opus habeat\ndeus cuiusquam malitiam. sed sic intellegendum est, ac si diceret:\n\"ego enim patiens fui super eum et seruos eius, ut non\neos auferrem, ut ordine superueniant signa mea super eos\".\nquia enim patientia dei opstinatior fiebat malus animus, ideo\npro eo quod est: \"patiens in eum fui\" dicitur: grauaui cor\neius.\nc. ET NON RELICTA LVCVSTA INDVRAVIT COR PHARAO- NIS. EX EODEM LIBRO QVAESTIONVM EXODI. Et non est relicta lucusta una in omni terra\nAegypti. et indurauit dominus cor Pharaonis.\nbeneficium certe dei commemorauit scriptura, quod abstulit\n\n\n\n\n\n\nlucustas; et secuta dixit indurasse dominum cor Pharaonis:\nbeneficio utique suo et patientia sua, qua illa fiebat opstinatio,\ndum ei parceretur, sicut omnia mala corda hominum patientia\ndei male utendo durescunt.\nCI. QVOD TOLLBKDO AB AKGVPTHS AVRVM BT CETERA NON FECE- RINT FVRTVM. EX EODEM LIBRO QVAESTIONVM EXODI. Deus ad Mosen: loquere ergo secreto in aures populi,\net petat unusquisque a proximo, et mulier a\nproxima, uasa argentea et aurea et uestem. non\nhinc quisquam exemplum sumendum putare debet ad expoliandum\nisto modo proximum. hoc enim deus iussit, qui nouerat\nquid quemque pati oporteret. nec Israhelitae furtum fecerunt,\nsed deo iubenti ministerium praebuerunt: quemadmodum cum\nminister iudicis occidit eum quem iudex iussit occidi, profecto\nsi id sponte faciat, homicida est, etiam si eum occidat\nquem scit occidi a iudice debuisse.\nCII. NON EXAVDIET PHARAO, VT MVLTIPLICENTVR SIGNA. EX EODEM LIBRO QVAESTIONVM EXODI. . Dixit autem dominus ad Mosen: non exaudiet\nnos Pharao, ut multiplicem signa mea et portenta\n\n\n\n\n\n\nmea in terra Aegypti: tamquam opus fuerit eius inoboedientia,\nut signa illa multiplicarentur, quae utiliter fiebant\nad terrendum populum dei atque ipsa discretione ad pietatem\ninformandum. sed hoc dei fuit, malitia cordis illius bene\nutentis, non Pharaonis, dei patientia male abutentis.\ni\nCIII. QVOMODO ACCIPIENDVM SIT QVOD AITI DIEM LEGITIMVM SEMPITERNVM. EX EODEM LIBRO QVAESTIONVM EXODI. Quod scriptum est: et facietis diem hunc in progenies\nuestras legitimum aeternum uel aeternalem - quod\ngraece dicitur αἰὠνιον — non sic accipiendum. est, tamquam\npossit istorum praetereuntium dies esse ullus aeternus;\nsed illud aeternum est quod iste significat dies: uelut cum\ndicimus ipsum deum aeternum, non utique istas duas syllabas\naeternas dicimus, sed quod significant. quamquam diligenter\nscrutandum sit quomodo appellare scriptura soleat aeternum;\nne forte ita dixerit sollemniter aeternum, quem nefas habeant\npraetermittere aut sua sponte mutare. aliud est enim quod\npraecipitur, quousque fiat — sicut praeceptum est, ut septies\nmuros Hiericho circuiret arca — aliud cum praecipitur sic obseruari\naliquid, ut nullus terminus praefiniatur obseruationis,\nsiue cotidie siue per menses siue per annos sollemniter siue\nper multorum uel aliquorum annorum certa interualla. aut\nergo sic appellauit aeternum, quod non sua sponte audeant\ndesinere celebrare, aut, sicut dixi, ut non ipsa signa rerum,\nsed res, quae his significantur, aeternae intellegantur.\n\n\n\n\n\n\nSustulerunt autem filii Israhel de Ramesse in\nSoccoth in sescenta milia peditum uiri praeter instructum\nuel censum.\nCIIII. DE QVADBINGENTIS ANNIS NON AD SERVITVTEM, SED AD PEREGRINATIONEM SEMINIS ABRAHAE REFERENDIS. EX EODEM LIBRO QVAESTIONVM EXODI. Quod ergo dixit deus ad Abraham: sciendo scies, quia\nperegrinum erit semen tuum in terra non propria,\net in seruitutem redigent eos et nocebunt illis\nquadringentis annis, non sic accipiendum est, tamquam\nin illa durissima seruitute quadringentos annos dei populus\nfuerit; sed quia scriptum est: in Isaac uocabitur tibi\nsemen, ex anno natiuitatis Isaac usque annum egressionis ex\nAegypto computantur anni ccccv. cum ergo de quadringentis\ntriginta detraxeris uiginti quinque, qui sunt a promissione\nusque ad natum Isaac, non mirum est, si cccc et v annos\nsumma solida quadringentos uoluit appellare scriptura, quae\nsolet tempora ita nuncupare, ut quod de summa perfectioris\nnumeri paululum excrescit aut infra est, non computetur. non\nitaque quod ait: in seruitutem redigent eos et nocebunt\nillis, ad quadringentos annos referendum est, tamquam\nper tot annos eos habuerint in seruitute; sed referendi sunt\ncccc anni ad id quod dictum est: peregrinum erit semen\n\n\n\n\n\n\ntuum in terra non propria; quia, siue in terra Chanaan\nsiue in Aegypto, peregrinum erat illud semen, antequam\nhereditatem sumerent terram ex promissione dei; quod factum\nest posteaquam ex Aegypto liberati sunt; ut hyperbaton hic\nintellegatur et ordo uerborum sit: sciendo scies, quia\nperegrinum erit semen tuum in terra non propria\nquadringen tis annis; illud autem interpositum intellegatur:\net in seruitutem redigent eos et nocebunt\nillis, ita ut ad quadringentos annos ista interpositio non pertineat\nin extrema enim parte annorum summae huius, hoc\nest post mortem Ioseph, factum est, ut in Aegypto populus\ndei duram perageret seruitutem.\nCV. QVA DIV1SIONE NVMERANDA SINT DECEM PRAECEPTA LEGIS. EX EODEM QVAESTIONVM LIBRO DE EXODO. Quaeritur decem praecepta legis quemadmodum diuidenda\nsint, utrum quattuor sint usque ad praeceptum de sabbato,\nquae ad deum pertinent, sex autem reliqua, quorum primum\nest: honora patrem et matrem, quae ad hominem pertinent;\nan potius illa tria sint et ista septem. qui enim dicunt\nilla quattuor esse, separant quod dictum est: non erunt\ntibi di alii praeter me, ut aliud praeceptum sit: non\nfacies tibi idolum et cetera, ubi figmenta colenda prohibentur;\nunum autem uolunt. esse: non concupisces uxorem\nproximi tui, non concupisces domum proximi tui\n\n\n\n\n\n\net omnia usque in finem. qui uero illa tria esse dicunt et\nista septem, unum uolunt esse quid quid de uno colendo deo\npraecipitur, ne aliquid aliud praeter illum pro deo colatur;\nhaec autem extrema in duo diuidunt, ut aliud sit: non concupisces\nuxorem proximi tui, aliud: non concupisces\ndomum proximi tui. decem tamen esse praecepta neutri\nambigunt, quoniam hoc scriptura testatur. I :\n\nMihi tamen uidetur congruentius accipi tria illa et ista\nseptem, quia et trinitatem uidentur illa quae ad deum pertinent\ninsinuare diligentius intuentibus. et re uera quod dictum\nest: non erunt tibi di alii praeter me, hoc ipsum perfectum\nexplicatur, cum prohibentur colenda figmenta. concupiscentia\nporro uxoris alienae et concupiscentia domus alienae\ntantum in peccando differunt, ut illi quod dictum est: non\nconcupisces domum proximi tui, adiuncta sint et alia\ndicente scriptura: neque agrum eius, neque seruum\neius, neque ancillam eius, neque bouem eius neque\nsubiugalem eius, nec omne pecus eius, nec quaecumque\nproximi sui sunt. discreuisse autem uidetur concupiscentiam\nuxoris alienae a concupiscentia cuiuslibet rei\nalienae, quando utrumque sic coepit: non concupisces\nuxorem proximi tui; non concupisces domum proximi\ntui, et huic coepit cetera adiungere. non autem cum\ndixisset: non concupisces uxorem proximi tui, huic\nconexuit alia dicens: \"neque domum eius neque agrum eius\nneque seruum eius\" et cetera: sed omnino apparent haec esse\nconiuncta quae uno praecepto uidentur contineri, et discreta\nab illo ubi uxor nominata est. illud autem ubi dictum est:\nnon erunt tibi di alii praeter me, apparet huius rei\n\n\n\n\ndiligentiorem exsecutionem esse in his quae subiuncta sunt.\nquo enim pertinet: non facies tibi idolum neque ullum\nsimulacrum, quaecumque in caelo sunt sursum et\nquaecumque in terra deorsum et quaecumque sub\nterra in aqua; non adorabis eis neque seruies illis,\nnisi ad id quod dictum est: non erunt tibi di alii praeter\nme?.\n\nSed rursus quaeritur quo differat: non furtum facies,\nab eo quod paulo post de non concupiscendis proximi rebus\npraecipitur. non quidem omnis, qui rem proximi concupiscit,\nfuratur; sed si omnis, qui furatur, rem proximi concupiscit.\npoterat in illa generalitate, ubi de non concupiscenda re proximi\npraecipitur, etiam illud quod ad furtum pertinet contineri.\nsimiliter etiam quaeritur quo differat quod dictum est:\nnon moechaberis, ab eo quod paulo post dicitur: non\nconcupisces uxorem proximi tui. in eo quippe quod\ndictum est: non moechaberis, poterat et illud intellegi.\nnisi forte in illis duobus peccatis moechandi et furandi ipsa\nopera notata sunt, in his uero extremis ipsa concupiscentia;\nquae tantum differunt, ut aliquando moechetur qui non concupiscit\nuxorem proximi, aliqua alia causa cum illi miscetur,\naliquando autem concupiscat nec ei misceatur poenam timens.\net hoc fortasse lex ostendere uoluit, quod utrumque\npeccata sint.\n\nItem quaeri solet utrum moechiae nomine etiam fornicatio\nteneatur. hoc enim graecum uerbum est, quo iam scriptura\nutitur pro latino; moechos tamen graece non nisi adulteros .\n\n\n\n\ndicit. sed utique ista lex non solis uiris in populo, uerum\netiam feminis data est. neque enim quia dictum est: non\nconcupisces uxorem proximi tui, nihil hio sibi praeceptum\ndebet putare femina et tamquam licite concupiscere\nuirum proximae suae. si ergo hic ex illo quod uiro dictum\nest intellegitur, quamuis non dictum sit, quod etiam ad feminam\npertineat, quanto magis eo quod dictum est: non\nmoechaberis uterque sexus astringitur, cum et ipsum praeceptum\npotest referri ad utrumque, sicut: non occides,\nnon furaberis, et quae alia similiter non expresso uno sexu\nutrique uidentur sonare communiter. tamen ubi unus exprimitur,\nhonoratior utique exprimitur, id est masculinus, ut ex\nhoc intellegat etiam femina quid sibi praeceptum sit. ac per\nhoc si femina moecha est habens uirum, concumbendo cum\neo qui uir eius non est, etiam si ille non habeat uxorem,\nprofecto moechus est et uir habens uxorem concumbendo cum\nea quae uxor eius non est, etiam si illa non habeat uirum.\nsed utrum, si faciat qui uxorem non habeat, uel femina, quae\nuirum non habet, praecepti huius transgressione teneantur,\nmerito quaeritur; si enim non tenentur, non est prohibita in\ndecalogo fornicatio, sed sola moechia, id est adulterium, quamuis\nomnis moechia fornicatio esse intellegatur, sicut locuntur\nscripturae. dominus autem dicit in euangelio: quicumque\ndimiserit uxorem suam excepta causa fornicationis,\nfacit eam moechari. hic autem utique fornicationem\nappellauit, si cum alio peccet quae uirum habet, quod est\n\n\n\n\n\n\nmoechia, id est adulterium. omnis ergo moechia etiam fornicatio\nin scripturis dicitur. sed utrum etiam omnis fornicatio\nmoechia dici possit, in eisdem scripturis non mihi interim\noccurrit locutionis exemplum. sed si non omnis fornicatio\netiam moechia dici potest, ubi sit in decalogo prohibita illa\nfornicatio, quam faciunt uiri, qui uxores non habent, cum\nfeminis, quae maritos non habent, utrum inueniri possit ignoro.\nsed si furti nomine bene intellegitur omnis inlicita usurpatio\nrei alienae — non enim rapinam permisit qui furtum prohibuit;\nsed utique a parte totum intellegi uoluit, quidquid inlicite\nrerum proximi aufertur: — profecto et nomine moechiae\nomnis inlicitus concubitus atque illorum membrorum non\nlegitimus usus prohibitus debet intellegi.\n\nEt quod dictum est: non occides, non putandum est fieri\ncontra hoc praeceptum, quando lex occidit uel occidi aliquem\ndeus iubet. ille enim facit qui iubet, quando ministerium\nnegare non licet.\n\nIn eo etiam quod dictum est: falsum testimonium\nnon dices aduersus proximum tuum, quaeri solet\nutrum prohibitum sit omne mendacium; ne forte non sit hoc\npraeceptum aduersus eos qui dicunt tunc esse mentiendum,\nquando id mendacium prodest alicui et nihil obest ei cui\nmentiris; tale quippe non est aduersus proximum tuum; ut\nideo uideatur hoc addidisse scriptura, quae posset breuiter\ndicere: falsum testimonium non dices, sicut dixit:\nnon occides, non moechaberis, non furaberis. sed\nhinc magna quaestio est nec a festinantibus commode explicari\npotest, quomodo accipiendum sit: perdes omnes, qui\n\n\n\n\n\n\nlocuntur mendacium, et: noli uelle mentiri omne\nmendacium, et cetera huius modi. ,..\nCVI.. EXPOSITIO DECEM PRAECEPTORVM SALVA FIRMITATE SVI AD LITTERAM FVNDAMENTl. EX DECALOGI EXPOSITIONE AD POPVLVM.\\' Prius in fundamento posita rerum gestarum firmitate significantia\ndebemus inquirere, ne subtracto fundamento in aere\nuelle aedificare uideamur. ad plagas decem non pertinet quod\nprimum factum est signi causa, ut uirga in serpentem conuerteretur.\naditus enim erat ipse ad Pharaonem, quo commendabatur\nMoses educturus ex Aegypto populum dei: nondum\nautem contumaces feriebantur, sed diuino signo iam terrebantur.\nuirga significat regnum dei, idemque regnum dei esse\nutique populum dei, serpentem autem tempus mortalitatis\nhuius; mors enim a serpente propinata est. tamquam ergo\ncadentes de manu domini in terram mortales effecti sunt;\nunde proiecta uirga ex manu serpens effecta est. fecerunt et\nmagi Pharaonis similiter; uirgis eorum proiectis serpentes\nfacti sunt. sed prius serpens Mosi, id est uirga Mosi, deuorauit\nomnes serpentes magorum. tunc demum cauda comprehensa\nidentidem uirga facta est et regnum remeauit ad manum.\nsunt ergo uirgae magorum populi impiorum uicti Christi\nnomine; cum in eius corpus transferuntur, tamquam a serpente\n\n\n\n\n\n\nMosi deuorantur, donec redeat regnum dei ad manum dei,\nsed in fine mortalis saeculi, quod significat cauda serpentis;\nmagnum signum! fiat, fiat ! audistis quid debeatis desiderare:\naudite quid debeatis uitare.\n\nPrimum. praeceptum in lege de colendo uno deo: non\nerunt, inquit, tibi di alii praeter me. Prima plaga\nAegyptiorum: aqua conuersa est in sanguine. compara primum\npraeceptum primae plagae: deum unum, ex quo sunt omnia,\nin similitudine intellege aquae, ex qua generantur omnia.\nquo enim pertinet sanguis nisi ad carnem mortalem? quid\nest ergo conuersio aquae in sanguinem, nisi quia obscuratum\ninsipiens cor eorum? dicentes enim se esse\nsapientes stulti facti sunt et commutauerunt gloriam\nincorruptibilis dei in similitudinem imaginis\ncorruptibilis hominis. gloria incorruptibilis dei sicut\naqua; similitudo imaginis corruptibilis hominis sicut sanguis.\net hoc quidem fit in corde impiorum. nam deus incommutabilis\nmanet; neque enim quia et apostolus dixit: commutauerunt,\nideo mutatus est deus.\\',\n\nSecundum praeceptum: non accipies nomen domini\ndei tui in uanum. qui enim accipit nomen domini dei sui\nin uanum, non mundabitur. nomen domini dei nostri Iesu\nChristi ueritas est; ipse enim dixit: ego sum ueritas.\nueritas ergo mundat, uanitas inquinat. et quoniam qui loquitur\nueritatem, de dei loquitur — qui enim loquitur mendacium, de\n\n\n\n\n\n\nsuo loquitur - ueritatem loqui est rationabiliter loqui, uanitatem\nautem loqui est strepere potius quam loqui; merito: quia secundum\npraeceptum est dilectio ueritatis, cui contraria est\ndilectio uanitatis. loquitur autem ueritas, perstrepit uanitas.\nhuic praecepto secundo contrariam uidete secundam plagam.\nquae est illa secunda plaga ? ranarum abundantia. habes expressam\nsignificatam uanitatem, si attendas ranarum loquacitatem.\nuide amatores ueritatis, non accipientes in uanum\nnomen domini dei sui, loqui sapientiam inter perfectos, etiam\nin perfectos; non quidem loqui quod sapere non possunt, non\ntamen recedere a ueritate et pergere in uanitatem. quamuis\nenim imperfecti non capiant si quid paulo excelsius fuerit\ndisputatum de uerbo dei, deo apud deum, per quod facta sunt\nomnia, possintque capere quod inter eos loquitur Paulus tamquam\ninter paruulos Christi, Iesum, et hunc crucifixum, non\ntamen illa est ueritas et ista est uanitas. uanitas autem\nesset, si Christum mortem non impleuisse, sed finxisse diceremus,\nsi uulnera illa in phantasmate fuisse, si sanguinem non\nuerum, sed simulatum de uulneribus emanasse, si falsas eum\ncicatrices tamquam post falsa uulnera demonstrasse. cum uero\nista omnia uera dicimus, . facta dicimus, certa, expressa, impleta\ncredimus et praedicamus, quamuis de sublimi illius et\nde incommutabili ueritate non loquamur, non tamen imus in\nuanitatem. qui autem illa omnia in Christo falsa et simulata\ndicunt, ranae sunt clamantes in palude; strepitum uocis\n\n\n\n\n\n\nhabere possunt, doctrinam sapientiae insinuare non possunt.\ndenique in ecclesia locuntur haerentes ueritati ueritatem, per\nquam facta sunt omnia, ueritatem uerbum carnem factum et\nhabitare in nobis; ueritatem Christum natum de deo, unum\nde uno, unigenitum et coaeternum; ueritatem accepta forma\nserui natum ex uirgine Maria, passum, crucifixum, resurgentem,\nascendentem; ubique ueritatem, et quam paruulus aetate capere\nnon potest; ueritatem et in pane et in lacte, in pane magnorum,\nin lacte paruulorum. idem quippe panis ut lac fiat\nper carnem traicitur. qui autem huic ueritati contradicunt\net in sua uanitate decepti decipiunt, ranae sunt taedium\nofferentes auribus, non cibum mentibus. audi denique homines\nrationabiliter loquentes: non sunt loquellae neque sermones,\nquorum non audiantur uoces eorum; sed\nuoces non inanes, quia in omnem terram exiuit sonus\neorum et in fines orbis terrae uerba eorum. si\nautem et ranas contrario uis intellegere, illum uersum psalmi\nrecole: uana locuti sunt unusquisque ad proximum\nsuum.\n\nTertium praeceptum: memento diem sabbati sanctificare\neum. in tertio isto praecepto insinuatur quaedam\nuacationis indictio, quae est cordis tranquillitas ac mentis,\nquam facit bona conscientia; ibi sanctificatio, quia ibi spiritus\ndei. denique uidete uacationem, hoc est quietem: super\nquem, inquit, requiescet spiritus meus nisi super\nhumilem et quietum et trementem uerba mea? inquieti\nergo resiliunt ab spiritu sancto, rixarum amatores,\n\n\n\n\n\n\n\n\n\n\ncalumniarum seminatores, contentionis quam ueritatis cupidiores;\ninquietudine sua non admittunt quietem sabbata spiritalem.\ncontra istorum inquietudinem dicitur, tamquam ut\nsabbatum habeant in corde sanctificationem spiritus dei: esto\nmansuetus ad audiendum uerbum, ut intellegas.\nquid intellecturus sum? deum dicentem: cessa ab inquietudine\ntua; non sit tumultus quidam in corde tuo per corruptionem\nuolitantibus phantasmatibus et compungentibus; non sit\". ita\ndeum enim intellecturus es dicentem tibi: uacate et uidete,\nquoniam ego sum dominus. tu per inquietudinem uacare\nnon uis, contentionum tuarum corruptione caecatus exigis uidere\nquod non potes. attende enim et contrariam tertiam plagam\nhuic praecepto tertio: scinifes natae sunt in terra Aegypti de\nlimo. muscae quaedam sunt minutissimae, inquietissimae, inordinate\nuolitantes, in oculos irruentes, non permittentes\nhominem quiescere, dum abiguntur, et irruunt, dum abactae\nrursus adeunt, sicut omnino uana phantasmata cordis contentiosorum.\ntenete praeceptum, cauete plagam.\n\nQuartum praeceptum est: honora patrem tuum et\nmatrem tuam. huic contraria quarta Aegyptiorum plaga\ncynomyia est. quid est cynomyia? canina musca; graecum\nuocabulum est. caninum est parentes non agnoscere. nihil\ntam caninum, quam cum illi qui genuerunt non agnoscuntur.\nmerito autem et catuli canum caeci nascuntur.\n\nQuintum praeceptum est: non moechaberis. quinta plaga.\n\n\n\n\n\n\nest mors in pecora Aegyptiorum. comparemus: da hominem\nmoechari meditantem, coniugio non contentum suo; appetitum\nquendam carnis in se domare non uult, qui est nobis pecoribusque\ncommunis. etenim concumbere et generare etiam\npecudum est; ratiocinari, intellegere humanum est. ideo ratio,\nquae praesidet in mente, motus inferiores carnis tamquam\nregnans et dominans frenare debet, non immoderate et illicite\npassim uageque laxare. ideoque ipsis pecoribus natura datum\nest instituente creatore, ut non moueantur ad feminas et ad\nconcubitum nisi certis temporibus; neque enim ratione se\ncohibet alio tempore pecus, sed omnino ipso motu frigescente\ntorpescit. homo autem ideo semper moueri potest, quia et\nrefrenare motum potest. tibi dominationem rationis creator\ndedit, tibi praecepta continentiae tamquam in bestias inferiores\nlora concessit. tenes tu quod pecus non potest, et ideo speras\ntu quod pecus non potest. aliquantum laboras in continendo:\nnon laborat pecus; sed gaudebis semper in aeternitate, ad\nquam non peruenit pecus. si opus fatigat, merces consoletur;\net ipsa enim patientia est interiorem motum frenare et quod\nhabes commune cum pecore non tamquam pecus in omnia\nrelaxare. quod si contemseris te et imaginem dei, in qua\nfecit te, neglexeris, uictus cupiditate insinuatarum rerum, tamquam\namisso homine eris pecus, non quasi conuersus in\nnaturam pecoris, sed in hominis forma habens similitudinem\npecoris, qui non audis dicentem: nolite esse sicut equus\net mulus non habentes intellectum. sed forte eligis\n\n\n\n\n\n\n\n\ntibi esse pecus et libera uagari libidine nulla lege appetitum\ncarnis ad continentiam refrenando. attende plagam: si pecus\nes, non times; saltem mori times.\n\nSextum praeceptum: non occides. sexta plaga: pustulae\nin corpore et uesicae bullientes et scatentes et incendia uulnerum\nex fauilla fornacis. tales sunt animae homicidales:\nardent ira, quia per iram homicidii fraternitas deperiit. ardent\nhomines ira, ardent et gratia; sed alius est feruor sanitatis,\nalius feruor ulceris. ardentes papulae per totum concepta\nhomicidia scatent et sanum non est; feruet, sed non de spiritu\ndei. nam et qui uult subuenire feruet (et qui uult occidere\nferuet;) ille praecepto, ille morbo; ille bonis operibus, ille\nsaniosis ulceribus. si possemus uidere animas homicidarum,\nplus plangeremus quam putrescentia corpora ulceratorum.\n\nSequitur: non furaberis, praeceptum septimum. et plaga\nseptima: grando in fructibus. quod contra praeceptum subducis,\nde caelo perdes; nemo enim habet iniustum lucrum\nsine iusto damno. uerbi gratia, qui furatur adquirit uestem,\nsed caelesti iudicio amittit fidem. ubi lucrum, ibi damnum;\nuisibiliter lucrum, inuisibiliter damnum; lucrum de sua caecitate,\ndamnum de domini nube. neque enim aliquid sine prouidentia,\ncarissimi. aut uere putatis ea quae patiuntur homines\ndormiente deo pati? passim uidentur fieri haec, nubes\ncolligi, imbres infundi, grandinem iaci, tonitruis terram concuti,\ncoruscatione terreri; passim putantur fieri et quasi ad diuinam\n\n\n\n\n\n\nprouidentiam non pertinere. contra tales cogitationes uigilat\nille psalmus: laudate dominum de terra — cum laudes\ndictae essent de caelo — dracones et omnes abyssi,\nignis, grando, nix, glacies, spiritus tempestatis,\nquae faciunt uerbum eius. ergo qui suo malo desiderio\nforinsecus furantur, dei iudicio intrinsecus grandinantur. o si\npossent inspicere agrum cordis sui, profecto lugerent, dum ibi\nnon inuenirent quod in os mentis mitterent; et si in furto\nsuo inuenirent quod in auiditatem uentris mitterent, maior\nfames esset hominis interioris, maior fames et periculosior\nplaga et grauior mors. multi mortui ambulant et multi\nfacinorosi de diuitiis exsultant. denique seruum dei scriptura\nintus dicit locupletem: absconditus, inquit, cordis uestri\nhomo, qui est ante deumdiues. non ante homines diues,\nsed ante deum diues; ubi deus uidet, ibi diues. quid ergo\ntibi prodest? ubi homo non uidet furaris, et ubi deus uidet\ngrandinaris.\n\nOctauum praeceptum: falsum testimonium non dices.\noctaua plaga: lucusta, animal dente noxium. quid autem uult\nfalsus testis nisi nocere mordendo et consumere mentiendo?\ndenique admonens homines dei apostolus, ne se falsis criminationibus\nappetant: si mordetis, inquit, et comeditis\ninuicem, uidete, ne ab inuicem consumamini.\n\nNonum praeceptum: non concupisces uxorem proximi\ntui, nona plaga: densae tenebrae. etenim est quaedam\nmoechia, contra quam supra praeceptum est, etiam in non\nappetenda castitate uxoris alienae. moechus est enim et qui\n\n\n\n\n\n\nnon it ad uxorem alienam, tantum quia non contentus est\nsua. iam uero non solum post suam peccare sed etiam\nalienam adtemtare uere densae sunt tenebrae. nihil enim sic\ndolet in corde patientis; et qui hoc facit alteri, nihil sic uolet\npati. ad alia paratior est omnis homo; hoc autem nescio\nutrumne est qui tolerabiliter ferat. o densas tenebras ista\nfacientium, talia concupiscentium! uere excaecantur furore\nhorribili furor enim indomitus est conculcare uiri uxorem.\n\nDecimum praeceptum est: non concupisces ullam rem\nproximi tui, non pecus, non possessionem, non\nsubiugium; non aliquid omnino proximi tui concupisces.\nhuic malo plaga contraria est decima, mors primogenitorum.\nin qua plaga cum comparationem quandam quaero,\nnihil mihi interim occurrit — fortassis occurrat melius diligentiusque\ninquirentibus — nisi quia qui omnes res, quas\nhabet, heredibus seruat reprehenditur. hic autem clamat: ****\nqui rem proximi concupiscit et qui furto aufert et qui furatur\naliquid proximi non potest nisi rem proximi furari. sed de\nfurto superius iam praeceptum est; ubi intellegas et rapinam;\nnon enim de furto praeciperet et de rapina taceret scriptura,\nnisi te intellegere uoluisset, quia si poenale est clanculo auferre,\nmulto maioris poenae est uiolenter eripere. auferre ergo\nnolenti sine occulte siue palam habet praeceptum suum. concupiscere\nautem rem proximi, quod notat deus, in corde,\netiam si iustam ibi successionem quaeras, non licet denique\nqui nolunt res alienas tamquam iuste possidere, heredes se\nquaerent fieri a morientibus. quid enim tam iustum uidetur\n\n\n\n\n\n\nquam rem sibi derelictam possidere, habere iure communi ?\nquid aput te facit, homo? dimissum est mihi; hereditatem\nconsecutus sum; testamentum lege.a nihil uidetur iustius ista\nuoce auaritiae. tu laudas quasi iure possidentem: deus damnat\niniuste concupiscentem. uide qualis es, qui optas te ab\naliquo heredem fieri: non uis, ut habeat heredes. in heredibus\nautem nihil carius primogenito. proinde in primogenitis tuis\npuniris, qui concupiscendo res alienas id quod tibi iure non\ndebebatur quasi iuris umbram perquiris. et facile est quidem,\nfratres, corporaliter amittere primogenitos: moriuntur enim\nhomines sine ante parentes suos sine post parentes suos; mortui\nmoriuntur. illud molestum est, ne per hanc occultam\net iniustam concupiscentiam primogenita cordis tui perdas.\nprimogenitus enim in nobis imaginem habet gratiae dei; nonus\nnatus, prius natus inter omnes tamquam natos cordis nostri\nprimogenita fides est. nemo enim bene operatur, nisi fides\npraecesserit. omnia opera tua bona filii tui sunt spiritales;\nsed inter hos tibi primo nata est fides. quisquis rem alienam\nocculte concupisces, interius fidem perdes. eris enim primo\nsine dubio simulator, obsequens non caritate, sed fraude, ueluti\namans eum a quo te cupis fieri heredem; amando eum mori\nquaeris et, ut in re eius te uideas possessorem, illi inuides\nsuccessorem.\n\nHeia, fratres, decursa decem praecepta et decem plagas,\ncomparatos contemtores praeceptorum contumaciae Aegyptiorum\n! cantos uos fecimus, ut habeatis securi res uestras in\npraeceptis dei: res uestras, inquam, res uestras interioris arcae\nuestrae, interioris thesauri uestri; res uestras, quas nobis nec\nfur nec latro nec uicinus potens possit auferre; ubi nec tinea\n\n\n\n\nnec robigo metuenda est; cum quibus diues exit et naufragus.\nsic enim eritis populus dei inter iniquos Aegyptios, illis haec\nin corde patientibus, uobis autem incolumibus in ipsis interioribus\nhominibus uestris, donec ducatur populus de Aegypto\nquodam exodo suo. quod et fit; nam illud semel factum est,\nhoc non cessat fieri.\n\nSanctificatio nulla diuina et uera est nisi ab spiritu sancto.\nnon enim frustra dictus est proprie spiritus sanctus; cum sit\net pater sanctus et filius sanctus, nomen tamen proprium hoc\nspiritus accepit, ut tertia in trinitate persona sanctus spiritus\ndiceretur. ipse requiescit super humilem et quietum tamquam\nin sabbato suo. ad hoc septenarius numerus etiam sancto\nspiritui deputatur; hoc scripturae nostrae satis indicant.\nuiderint meliora meliores et maiora. maiores, et de isto septenario\nnumero subtilius aliquid et diuinius aliquid dicant et\nexplicent: ego tamen quod in praesenti sat est, illud uideo,\nillud uos ad uidendum commemoro, septenariam istam rationem\ninueniri proprie sancto spiritui deputatam, quia septimo die\nsonat sanctificatio. et unde probamus sancto spiritui deputari\nseptenariam numeri rationem ? dicit Esaias spiritum dei uenire\nsuper fidelem, super christianum, super Christi membrum,\nsapientiae, intellectus, consilii et fortitudinis, scientiae et\npietatis, spiritum timoris dei. si secuti estis, septem res percurri,\ntamquam descendentem ad nos spiritum dei a sapientia\nusque ad timorem, ut nos ascendamus a timore ad sapientiam:\ninitium sapientiae timor domini. ita ergo septenarius\nspiritus et unus spiritus, septenaria operatione unus. an\n\n\n\n\n\n\naliquid euidentius uultis? pentecosten diem festum scriptura\nsancta de septimanis factum commemorat. habes in scriptura\nTobiae, ubi euidenter dicit istum diem festum factum de\nseptimanis. septies enim septeni XLVIUI in summa redeunt.\nsed tamquam ut redeatur ad caput — spiritu enim sancto ad\nunitatem colligimur, non ab unitate dispergimur — ideo ad\nXLVIIII additur unum unitatis et fiunt quinquaginta. non ergo\niam sine causa quinquagesimo die post ascensionem domini\nuenit spiritus sanctus. resurrexit dominus, ascendit ab inferis,\nnondum in caelum; ab illa resurrectione, ab illa ab inferis\nassumtione numerantur quinquaginta dies, et uenit spiritus\nsanctus, in quinquagenario numero tamquam natalem sibi apud\nnos faciens. XL enim diebus hic conuersatus est cum discipulis\nsuis, quadragensimo die ascendit in caelum et peractis ibi\ndecem diebus, tamquam decimo praeceptorum signo, uenit\nspiritus sanctus, quia nemo implet legem nisi per gratiam\nspiritus sancti. itaque, fratres, manifestum est septenarium\nistum numerum ad spiritum sanctum pertinere. quisquis\nautem non cohaeret unitati Christi et oblatrat aduersus unitatem\nChristi, intellegendus est non habere spiritum sanctum.\ncontentiones enim et dissensiones non faciunt nisi animales,\nde quibus apostolus dicit: animalis autem homo non\npercipit quae sunt spiritus dei. deinde scriptum est\nin epistula Iudae apostoli: hi sunt qui segregant semet\n\n\n\n\n\n\nipsos — reprehendens loquebatur — animales, spiritum\nnon habentes. quid manifestius ? quid euidentius ? merito ueniant,\netsi eadem credentes quae nos, tamen accepturi spiritum\nsanctum, quem habere non possunt, quamdiu sunt hostes unitatis.\nhos autem comparat apostolus magis Pharaonis: habentes,\ninquit, formam pietatis, sed uirtutem eius\nabnegantes: in signo tertio defecerunt.\n\nIam uidete quare in tertio signo defecerunt. mementote eos\nqui aduersantur unitati non habere spiritum sanctum. tria\nuero illa praecepta prima in decalogo ad dei dilectionem pertinere\nintelleguntur, ut septem cetera intellegantur ad dilectionem\nproximi pertinere; ut duabus tabulis legis, decem\npraeceptis, duo illa tamquam summaria praecepta teneantur:\ndiliges dominum deum tuum ex toto corde tuo et\nex tota anima tua et ex tota uirtute tua; et diliges\nproximum tuum tamquam te ipsum: in his duobus\npraeceptis tota lex pendet et prophetae. referamus\nergo tria prima praecepta ad dilectionem dei. quae tria prima?\nprimum: non erunt tibi di alii praeter me; cui contraria\nplaga est aqua conuersa in sanguine: propter quod\nsummum principium creatoris ad similitudinem humanae carnis\nadductum. secundum praeceptum: ne accipias nomen\ndomini dei tui in uanum pertinet, quantum arbitror, ad\nregnum dei, quod est filius dei. unus enim deus et unus\ndominus noster Iesus Christus, per quem omnia. contra uerbum\nranae; uide contra uerbum ranas, contra rationem strepitum,\ncontra ueritatem uanitatem. tertium praeceptum de sabbato\n\n\n\n\n\n\npertinens ad spiritum sanctum propter sanctificationem, quae\nprima in sabbato sonuit; quod uobis paulo ante uehementer,\nquantum potuimus, commendauimus. huic praecepto contraria\ninquietudo in muscis de corruptione nascentibus, in oculos\nirruentibus. ideo in hoc tertio signo defecerunt qui unitatis ,\ninimici spiritum sanctum non habuerunt; facit enim hoc spiritus\nsanctus poena. aliud enim facit gratia, aliud poena;\naliud enim facit implendo, aliud deserendo. denique ut iam\neuidenter confitentibus ipsis Pharaonis magis agnoscere ualeamus,\nquomodo appellatus est in euangelio spiritus dei, uideamus\nquod nomen accepit. obicientes domino conuicium Iudaei\ncum dixissent: hic non eicit daemonia nisi in Beelzebub,\nprincipe daemoniorum, respondit ille: si ego in\nspiritu dei eicio daemonia, certe superuenit in\nuobis regnum dei. quod alius euangelista sic narrat: si\nego in digito dei eicio daemonia. quod alius euangelista\ndixit \"spiritus dei\" alius dixit \"digitus dei\". ergo spiritus\ndei digitus dei. ideo lex data scripta digito dei; quae lex\ndata est in monte Sina quinquagesimo die post occisionem\nouis celebrato pascha a populo Iudaeorum. implentur quinquaginta\ndies post occisionem ouis et datur lex scripta digito\ndei: implentur quinquaginta dies post occisionem Christi et\nuenit spiritus sanctus. gratias domino occultanti prouidenter,\naperienti suauiter. iam uidete hoc etiam, fratres, Pharaonis\nmagos euidentissime confiteri; deficientes in tertio signo dixerunt:\ndigitus dei est hic.\nCVII. ITEM EXPOSITIO DECALOGI AD POPVLVM. EX TRACTATV DE DECEM CHORDIS PSALTEBII. Tota lex in duobus praeceptis est, dilectione dei et dilectione\nproximi; ad duo itaque praecepta, id est ad dilectionem dei\net proximi, pertinet decalogus. ad primum praeceptum tres\nchordae pertinent, quia deus trinitas. ad alterum praeceptum\nuero, id est ad dilectionem proximi, septem chordae: quomodo\nuiuatur inter homines. nam ipse numerus septenarius tamquam\nseptem chordarum incipit ab honore parentum: honora patrem\ntuum et matrem tuam. ad parentes enim suos\nhomo aperit oculos et haec uita ab eorum amicitia sumit\nexordium. quisquis autem suis parentibus non defert honorem,\nquibus parcere poterit? honora patrem tuum et matrem\ntuam; et dicit apostolus: honora patrem et matrem,\nquod est mandatum primum. quomodo primum, quando\nquartum mandatum est, nisi quia in septenario numero est\nprimum ? ad dilectionem proximi primum est in altera tabula.\nnam ideo duae tabulae legis datae sunt. deus enim famulo\nsuo Mosi in monte duas tabulas dedit, in quibus duabus\ntabulis lapideis conscripta erant decem praecepta legis —\nquod et psalterium decem chordarum — tria in una tabula\nad deum pertinentia, septem in altera tabula ad proximum..\nin altera ergo tabula primum est: honora patrem tuum\net matrem tuam; secundum: non moechaberis;\n\n\n\n\n\n\ntertium: non occides; quartum: non furaberis; quintum:\nnon falsum testimonium dices; sextum: non concupisces\nuxorem proximi tui; septimum: non concupisces\nrem proximi tui. haec iungamus illis tribus ad\ndilectionem dei pertinentibus, si in psalterio decem chordarum\nuolumus cantare canticum nonam.\n\nModo non me intueamini, sed sermonem dei. nolite irasci\nmedicamento uestro; non inueni enim aliud qua transire.\nueni ad quintam chordam, homo, qui tango psalterium decem\nchordarum; numquid praetermissurus eram quintam? immo\nassidue percussurus. in illa enim uideo iacere totum paene\ngenus humanum, in illa uideo plus laborari. ipsam percutiendo\nquid dico ? nolite moechari post uxores, quia non uultis,\nut moechentur post uos uxores uestrae. nolite ire uos quo\neas sequi non uultis. sine causa uos excusare conamini, quando\ndicitis: \"numquid eo ad uxorem alienam? ad ancillam meam\neo. uis ut dicat tibi: \"numquid eo ad uirum alienum? ad seruum\nmeum eo\". dices: \"non est uxor aliena, ad quam uado\". r\nnumquid uis dicatur tibi: \"non est uir alienus, ad quem uado\" ?\nabsit, ut dicat hoc illa. melius enim dolet te quam imitatur\nte. illa enim casta et sancta femina et uere christiana, quae\ndolet fornicantem uirum, et non dolet propter carnem, sed\ndolet propter caritatem, non ideo non uult ut facias, quia et\nipsa non facit, sed quia tibi non expedit. nam si propterea\nnon facit, ut tu non facias, si feceris, faciet. si autem deo\nillud debeat, si Christo illud debeat quod tu exigis et ideo\nreddat quia iubet ille, et si fornicatur uir, castitatem illa\ndeo exhibet. Christus enim loquitur in cordibus bonarum feminarum,\nloquitur intus ubi non audit uir, quia nec dignus est,\n\n\n\n\nsi talis est; loquitur ergo ille interius et dicit et consolatur\nfiliam suam huius modi uerbis: \"de iniuriis uiri tui torqueris;\nquid tibi enim fecit, dole; sed ipsum noli imitari, ut male\nfacias, sed ipse te imitetur in bono. nam in eo quod male\nfacit noli eum putare caput tuum, sed me\". nam si et in\neo quod male facit caput est, secuturum est corpus caput\nsuum; eunt ambo per praeceps. ut autem non sequatur caput\nmalum suum, teneat se ad caput ecclesiae Christum, huic debens\ncastitatem suam, huic deferens honorem suum. absens\nsit uir, praesens sit uir: non peccat illa, quia numquam est\nabsens cui debet, ne peccet.\nCVIII. TESTIMONIVM DE LEGE IMPERATORIS ANTONINI CONTRA EXCVSATIONEM MARITORVM ADVLTERANTIVM. EX LIBRO DE ADVLTERINIS CONIVGIBVS AD POLLENTIVM II, Christiani audiunt: caput mulieris uir; ubi se agnoscunt\nduces, illas autem comites esse debere. et ideo canendum\nuiro illac ire uiuendo, qua timet, ne uxor sequatur imitando.\nsed istis quibus displicet, ut inter uirum et uxorem par\npudicitiae forma seruetur, et potius eligunt, maximeque in hac\ncausa, mundi legibus subditi esse quam Christi, quoniam iura\nforensia non eisdem quibus feminas pudicitiae nexibus uiros\nuidentur obstringere: legant quid imperator Antoninus, non\nutique christianus, de hac re constituerit; ubi maritus uxorem\nde adulterii crimine accusare non sinitur, cui moribus suis\nnon praebuit castitatis exemplum, ita ut ambo damnentur, si\n\n\n\n\n\n\nambos pariter impudicos conflictus ipse conuicerit. nam supra\ndicti imperatoris haec uerba sunt, quae aput Gregorianum\nleguntur: \"sane\", inquit, \"litterae meae nulla parte causae\npraeiudicabunt. neque enim, si penes te culpa. fuit, ut matrimonium\nsolueretur, et secundum legem Iuliam Eupasia uxor\ntua nuberet, propter hoc rescripto meo adulterii damnata erit,\nnisi constet esse commissum. habebunt autem ante oculos\nhoc inquirere, an, cum tu pudice uiueres, illi quoque bonos\nmores colendi auctor fuisti. periniquum enim mihi uidetur\nesse, ut pudicitiam uir ab uxore exigat, quam ipse non exhibet.\nquae res potest et uirum damnare, non ob compensationem\nmutui criminis rem inter utrumque componere uel causam\nfacti tollere\". si haec obseruanda sunt propter decus terrenae\nciuitatis, quanto castiores quaerit caelestis patria et societas\nangelorum?\nCVIIII. EXPLETIO PRAEDICTAE EXPOSITIONIS AD POPVLVM. ITEM EX EODEM DE DECEM CHORDIS SERMONE. Haec ergo, fratres mei, facite, ut possitis concordare cum\naduersario. nec amara sunt quae dico aut, si amara sunt,\ncurent. potio ista si amara est, accipiatur. quia in periculo\nsunt uiscera, amara est; bibatur. melius est modica\n\n\n\n\namaritudo in faucibus quam aeternum tormentum in uisceribus.\nmutate ergo uos; quicumque non faciebatis hoc bonum castitatis,\niam facite. nolite dicere: ,,non potest fieri\". foedum est,\nfratres mei, turpe est, ut uir dicat non posse fieri quod facit\nfemina. scelus est, ut uir dicat: \"non possum\". quod potest\nfemina uir non potest? quid enim? illa carnem non portat?\nprior a serpente decepta est. castae uxores uestrae ostendunt\nuobis fieri posse quod non uultis facere; et dicitis fieri non\nposse! sed forte dices ideo illam facilius facere posse, quia\nmulta illi custodia est, legis praeceptum, diligentia maritalis,\nterror etiam legum publicarum; est etiam uerecundiae et\npudoris illius magnum munimentum. multae custodiae faciunt\nfeminam castiorem; uirum faciat ipsa uirilitas. nam ideo\nmulieri maior custodia, quia maior infirmitas. illa erubescit\nuiro; tu non erubescis Christo? tu liberior, quia fortior; quia\nfacile uinces, ideo tibi commissus es. super illam et diligentia\nuiri et terror legum et consuetudo morum et uerecundia\nmaior: et deus super te, tantum deus. inuenis enim facile\npares uiros, quibus non timeas erubescere, quia faciunt illud\nmulti. et tanta est peruersitas generis humani, ut aliquando\nmetuendum sit, ne castus erubescat inter impudicos. ideo non\ncesso tangere quintam istam chordam propter ipsam peruersam\nconsuetudinem et labem totius, ut dixi, generis humani. si\nquis inter uos faciat homicidium — quod auertat deus! —\npellere illum uultis de patria et continuo, si fieri potest, excludere.\nsi quis faciat furtum, oditis illum nec uidere uultis.\nsi quis dicat falsum testimonium, abominamini nec uobis\nhomo uidebitur. si quis concupiscat res alienas, raptor et\n\n\n\n\niniustus reputatur. si quia uolutatus fuerit cum ancillis suis,\namator blande accipitur; conuertuntur uulnera in ioca. si quis\nautem exsistat qui dicat se castum non facere adulterium,\nnotum autem sit quod non faciat, erubescit accedere ad illos\nnon sui similes, ne insultent, ne irrideant, ne dicant non esse\nuirum. ad hoc delapsa est humana peruersitas, ut uir habeatur\nuictus a libidine et uir non habeatur uictor libidinis. triumphantes\nexsultant et non sunt uiri; iacent prostrati et uiri\nsunt! si spectares, ille tibi uideretur fortior qui iaceret sub\nbestia, quam qui perimeret bestiam?\n\n\nSed quia dissimulatis a pugna interiore et delectant uos\npugnae exteriores, ideo non uultis pertinere ad canticum nonum.\nubi dicitur: qui docet manus meas in proelio, digitos\nmeos ad bellum. est enim bellum, quod secum agit homo,\ndimicans contra concupiscentias malas, frenans auaritiam,\nelidens superbiam, suffocans ambitionem, trucidans libidinem.\nhas pugnas facis in occulto, et non uinceris in aperto. ad hoc\ndocentur manus uestrae ad proelium et digiti uestri ad bellum.\nnon eat hoc in spectaculis uestris. in illis spectaculis non id\nest uenator quod citharista. aliud agit uenator, aliud facit\ncitharista: in spectaculo dei unum est. tange easdem decem\nchordas et feras occides; utrumque simul facis. tangis primam\nchordam, qua unus colitur deus: cecidit bestia superstitionis.\ntangis secundam, qua non accipis nomen domini dei\ntui in uanum: cecidit bestia erroris nefandarum haeresum,\nquae id putauerunt. tangis tertiam chordam, ubi pro spe .\nfuturae quietis facis quidquid facis: interficitur crudelior\n\n\n\n\n\n\n\n\n\n\nceteris beatus amor saeculi huius. propter amorem enim\nsaeculi huius laborant homines in omnibus negotiis: tu autem\nin omnibus bonis operibus tuis labora, non propter amorem\nsaeculi huius, sed propter sempiternam requiem, quam promittit\ndeus. uide quomodo utrumque simul facis: et chordas\ntangis et bestias occidis, id est et citharista es et uenator.\nnon uos delectant talia spectacula, ubi non promeremur oculos\neditoris, sed oculos redemtoris? honora patrem tuum et\nmatrem tuam; tangis quartam chordam, ut honorem parentibus\ndeferas: cecidit bestia impietatis. non moechaberis;\ntangis quintam chordam: cecidit bestia libidinis. non occides;\ntangis sextam chordam: cecidit bestia crudelitatis. non\nfurtum facies; tangis septimam chordam: cecidit bestia\nrapacitatis. non falsum testimonium dices; tangis\noctauam chordam: cecidit bestia falsitatis. non concupisces\nuxorem proximi tui; tangis nonam chordam: cecidit\nbestia adulterinae cogitationis. aliud est enim non facere aliquid\ntale praeter uxorem, aliud non appetere alienam uxorem;\nideo duo praecepta sunt: non moechaberis et: non concupisces\nuxorem proximi tui. non concupisces rem.\nproximi tui; tangis decimam chordam: cecidit bestia cupiditatis.\nita cadentibus omnibus bestiis securus et innocens in\ndei dilectione et humana societate uersaris. tangens chordas\ndecem quot bestias occides? nam multa capita sunt sub istis\ncapitibus; in singulis chordis non singulas bestias, sed greges.\ninterficis bestiarum. sic enim canticum nouum cum amore,\nnon cum timore cantabis.\n\nNoli dicere tibi, quando forte luxurianter uis aliquid agere:\nadhuc uxorem non habeo; facio quod uolo; non enim post\n\n\n\n\nuxorem meam pecco\". iam nosti pretium. tuum; iam nosti quo\naccedis, quid manduces, quid bibas, immo quem manduces,\nquem bibas. abstine te a fornicationibus ne furta dicas mihi:\n\"ad fornicem uado, ad meretricem pergo, ad prostitutam eo,\nnec illud praeceptum uiolo, quod dictum est: non moechaberis,\nquia uxorem nondum habeo nec post illam aliquid\nfacio; nec illud praeceptum uiolo, quod dictum eat: non concupisces\nuxorem proximi tui. qui ad publicum uado,\nin quod praeceptum incurro ? \" non inuenimus chordam? quo\nneruo ligemus fugitiuum istum? non fugiat — habet unde ligetur\n— sed amet te: non enim ligamentum, sed ornamentum in\nipsis decem chordis inuenimus. decem enim praecepta ad duo\nilla referuntur, sicut audiuimus, ut diligamus deum et proximum;\net duo illa ad unum illud. unum est autem: quod\ntibi fieri non uis, alii ne feceris. ibi continentur decem,\nibi continentur duo.\n\nSed dicis: \"furtum si faciam, id facio quod pati nolo; si\noccidam, id facio quod ab altero pati nolo; si parentibus meis\nhonorem non deferam, quando uolo deferatur mihi a filiis\nmeis, id facio quod pati nolo; si sim moechus et aliquid tale\nmoliar, id facio quod pati nolo. nam si quis interrogetur,\ndicit: nolo uxor mea tale aliquid faciat; si concupisco uxorem\nproximi mei, nolo quisquam concupiscat meam: id facio quod\npati nolo. si concupiscam rem proximi mei, nolo ut auferatur\nmea: id facio quod pati nolo. cum uero ad meretricem eo,\ncui facio quod pati nolo?\" quod grauius est, ipsi deo. intellegat\nsanctitas uestra. etenim quod tibi fieri non uis, alii\n\n\n\n\n\n\n\n\nne feceris, ad duo praecepta pertinet. quomodo pertinet ad\nduo praecepta? si homini non feceris quod pati non uis ab\nhomine usque, ad proximi praeceptum pertinet, ad dilectionem\nproximi, ad septem chordas; si autem quod non uis pati ab\nhomine ipsi deo uis facere, quid est hoc? non facis alteri\nquod pati non uis? carior tibi factus est homo quam deus?\n\"ergo quomodo facio\" inquit ,,deo ?\" corrumpis te ipsum. \"et\nunde iniuriam deo facio, quia corrumpo me ipsum?\" unde tibi\nfacit iniuriam qui uoluerit forte lapidare tabulam tuam pictam,\nin qua tabula imago tua est, in domo tua inaniter posita ad\nuanum honorem tuum nec sentiens nec loquens nec uidens?\nsi quis illam lapidet, non in te it contumelia? cum uero imaginem\ndei, quod es tu, corrumpis in te per fornicationes et\nper diffluentias libidinis, attendis quia ad nullius uxorem accessisti,\nattendis quia post uxorem tuam nihil fecisti, quia\nuxorem non habes, et non attendis per libidines illicitas fornicationis\ncuius imaginem uiolasti P postremo deus, qui scit quid\ntibi utile sit, qui uere sic gubernat seruos suos ad utilitatem\nillorum, non ad suam — non enim indiget semis quasi\nadiutorio, sed tu indiges domini auxilio — ipse ergo dominus,\nqui scit quid tibi utile sit, uxorem concessit, nihil amplius.\nhoc iussit, hoc praecepit, ne per inlicitas uoluptates\ncorruat templum eius, quod esse coepisti. numquid ego hoc\ndico? apostolus hoc dixit; ipsum audite: nescitis quia\ntemplum dei estis et spiritus dei habitat in uobis?\nhoc dicit christianis, hoc dicit fidelibus: nescitis quia\ntemplum dei estis et spiritus dei habitat in uobis?\nsi quis templum dei corruperit, corrumpit illum\ndeus. uidetis quomodo minatur P non uis corrumpi domum\n\n\n\n\n\n\ntuam: quare corrumpis domum dei? certe non facis alicui\nquod pati non uis. non est ergo qua euadatur; tenetur ille\nqui se teneri non putabat. omnia enim peccata hominum\nant ad corruptelam pertinent flagitiorum aut ad facinora nocendi\nquia deo nocere non potes in facinoribus, in flagitiis\neum offendis, in corruptelis eum offendis, in te illi facis iniuriam.\nfacis enim iniuriam gratiae eius, dono ipsius. seruum\nsi haberes, nelles ut seruiret tibi seruus tuus: serui tu meliori\ndomino, deo tuo. seruum tuum non tu fecisti: et te et seruum\ntuum ille fecit. uis ut seruiat tibi cum quo factus es: et non\nuis seruire ei a quo factus es? ergo cum uis ut seruiat tibi\nseruus tuus homo et tu non uis seruire domino tuo, facis\ndeo quod tu pati non uis. ergo illud unum praeceptum continet\nduo, illa duo continent decem, illa decem continent\nomnia.\nCX. QVID SIT: ET OMNIS POPVLVS VIDEBAT VOCES. ITEM EX LIBRO QVAESTIONVM EXODI. Et omnis populus uidebat uocem et lampadas et\nuocem tubae et montem fumantem. solet quaeri, quomodo\npopulus uidebat uocem, cum uox non ad uisum, sed\npotius ad auditum pertinere uideatur. sed sicut modo dixi\n\"uideatur\" de omnibus, quae a me dicta sunt, sic \"uidere\"\nsolet pro generali sensu poni non solum corporis uerum etiam\nanimi. unde et illud est: cum uidisset Iacob, quia sunt\nescae in Aegypto, unde utique absens erat. quam quam\nnonnulli uidere uocem nihil aliud esse arbitrati sunt quam\nintellegere, qui uisus mentis est. cum uero hic breuiter\n\n\n\n\n\n\ndicendum esset, quod p-opulus uidebat uocem et lampadas\net uocem tubae et montem fumantem, quaestio\nmaior oreretur, quomodo audiebat lampadas et montem\nfumantem, quod pertinet ad sensum uidendi. nisi quis dicat\nnec tam breuiter dicendum fuisse, ut totum diceretur: audiebat\nuocem et uidebat lampadas et audiebat uocem tubae et\nuidebat montem fumantem. duo quippe genera uocis erant,\n* et de nubibus, sicut tonitrua, et de tuba, si tamen ipsam\ndixit uocem, quae de nubibus edebatur. ac per hoc melius in\nhis quae ad sensum audiendi pertinebant generalis sensus est\npositus, hoc est uidendi, cum breuiter totum uellet scriptura\ncomplecti, quam ut in his quae pertinent ad uidendi sensum\nsubintellegeretur auditus: quo more loqui non solemus. nam\n\"uide quid sonet\" solemus dicere; \"audi quid luceat\" non\nsolemus.\nCXI. DE DIS ABGENTEIS ET AVBEIS FIERI PBAECEPTO PROHIBITIS. EX EODEM LIBRO QVAESTIONVM EXODI. Non facietis uobis deos argenteos et deos aureos\nnon facietis uobis. repetitur quod in primo praecepto\ninculcatum est; et ex dis argenteis et aureis omnia utique\nsimulacra intelleguntur,, sicut in illo etiam psalmo: idola\ngentium argentum et aurum.\nCXII. QVOMODO INTELLEGATVR: NON COQVES AGNVH IN LACTE MATRIS SVAE. EX EODEM UBBO QVAESTIONVM EXODLNon coques agnum in lacte matris suae quomodo\nintellegatur ad uerborum proprietatem, nescio utrum possit\nreperiri. si enim alicuius significationis causa prohibitum\nacceperimus agnum in lacte coqui, nullus usus est ita coquendi;\nsi autem in diebus, quibus lactatur, quis hoc habuit\numquam Iudaeorum in obseruatione, ut agnum non coqueret,\nnisi cum desisteret sugere P quid est autem: in lacte matris ,\nsuae? quasi posset, etiam si hoc intellegeretur, sine huius\npraecepti transgressione coqui, si eo nato mortua matre eius\nab oue alia lactaretur, cum alicuius profecto rei significandae\ncausa esse praeceptum nemo ambigit. sed etiam illa quae\npossunt obseruantia factitari, non sine causa ita praecepta\nsunt; significant enim aliquid. hoc uero quomodo obseruetur\nad proprietatem uerborum, ant non est aut non elucet. intellectum\ntamen de Christo approbo, quod hac prophetia praedictus\nest non occidendus a Iudaeis infans, quando Herodes\nquaerens eum, ut occideret, non inuenit; ut coques quod\ndictum est pertineat ad ignem passionis, hoc est tribulationem.\nunde dicitur: uasa figuli probat fornax, et homines\niustos temtatio tribulationis. quia ergo non est tunc\ninfans passus, cum quaerente Herode huius modi periculum\nimminere uideretur, praedictum est his uerbis: non coques\nagnum in lacte matris suae.\n\n\n\n\n\n\n\nNon occides Christum; prophetia enim uidetur praemonens, ne\nse boni Israhelitae sociarent malis Iudaeis, a quibus Christus passus\nest. tribnlatio quippe passionis tamquam ignis est; unde scriptum\nest: tamquam aurum in fornace probauit illos,\net sicut holocaustum hostiam suscepit illos. cui »\nsententiae dominus quoque attestatur dicens: baptismo habeo\nbaptizari, quem uos nescitis. hoc enim ait, cum\ndixisset: ignem ueni mittere in mundum. dicit enim\nIohannes: ipse uos baptizabit in spiritu sanoto et\nigni, quod intellegitur et purgatione sanctificationis et pro-10\nbatione tribulationis. eundem ignem significauit etiam ipse,\ncum ad passionem duceretur; ubi dixit illis qui eum plangebant,\nquod super se potius plangere deberent. ita enim terminauit,\nut diceret: si in uiridi ligno hoc faciunt, in\narido quid facient? monentur enim boni, ne ad Christum\ncrucifigendum malis consentiant. dictus est enim a gnus dei,\nqui tollet peccata mundi. non ergo coques agnum\nin lacte matris suae: non ingeres Christo ignem passionis\nin illo die, quo conceptus est; tunc enim et passus traditur,\nid est VIII kaL apriles, ex quo die usque ad kal. ianuarias,\nquo natus commendatur, vnn menses computantur decimo\ninchoato. perhibentur autem ubera feminarum ex die conceptionis\nlac colligere. est autem alius sensus facilior. non\ncoques agnum in lacte matris suae: paruulum adhuc\net lactantem — qualibus dicit apostolus: lac uobis potum.\ndedi, non escam — non mittes in praeproperam passionem:\n\n\n\n\ntamquam Christo sit dictam, qui talibus adhuc discipulis\npepercit, pro quibus se offerens ait: si ergo me quaeritis,\nsinite hos abire. atque ut intellegeretur adhuc eos inualidos\net minus idoneos fuisse passioni tamquam agnos in\nlacte matris, secutus ait euangelista: ut impleretur sermo,\nquem dixit: quia quos dedisti mihi, non perdidi\nex eis quemquam. unde apparet eos, si tunc paterentur,\nfuisse perituros; hoc enim tunc non passi sunt quod postea\npassi sunt, non adhuc agni in lacte, sed iam arietes in grege.\nCXIII. CVB PROPITIATORIVM ARCAE SVPERPONENDVM DIXERIT. EX EODEM LIBRO QVAESTIONVM EXODI. Propitiatorium quid dicat superimponendum super aream\nquaeri solet; sed cum aureum fieri iubeat eiusque longitudinem\net latitudinem tantam exprimat, quanta et ipsius arcae dicta.\nest, procul dubio uelut tabulam auream tantae formae fieri\npraecepit, qua tegeretur arca: ita ut in ipso propitiatorio\nessent duo cherubin, hinc atque inde alterutrum attendentes,\nita ut uultus eorum in propitiatorium essent et pinnis suis\nobumbrarent propitiatorium: quod magnum est sacramentum.\naurum quippe significat sapientiam, arca significat secretum\ndei. in arca. iussa sunt poni lex et manna et uirga Aaron:\nin lege praecepta sunt, uirga potestas significatur, manna\ngratia, quia nisi cum gratia non est potestas praecepta faciendi.\nuerum tamen quia lex a quouis proficiente non ex omni\nparte completur, propitiatorium est desuper. ad hoc enim\nopus est, ut propitius sit deus, et ideo superponitur, quia\n\n\n\n\n\n\nsuperexsultat misericordia iudicio. duo enim cherubin\npinnis suis obumbrant propitiatorium, id est honorant uelando,\nquoniam ministeria ista sunt; et inuicem se attendunt, quia\nconsonant — duo quippe testamenta figurantur ibi — et uultus\neorum sunt in propitiatorium, quia misericordiam dei, in qua\nuna spes est, ualde commendant. denique hinc se promisit\n. locuturum deus ad Mosen de medio cherubin desursum propitiatorii.\nporro si creatura rationalis in multitudine scientiae\n— quoniam hanc interpretationem habent cherubin — duobus\nipsis animalibus significatur, ideo duo sunt, ut societatem\ncaritatis commendent, ideo pinnis suis propitiatorium obumbrant,\nquia deo, non sibi tribuunt pinnas suas, id est deum\nhonorant uirtutibus, quibus praestant; et uultus eorum non\nsunt nisi in propitiatorium, quia cuicumque prouectui ad\nmultitudinem\\' scientiae spes non est nisi in dei misericordia.\nCXIIII. QVOD DICENTI MOSI: OSTENDE MIHI GLORIAM TVAM, RESPONDIT DOMINVS: EGO TEANSIBO ANTE TE ET CETERA. EX EODEM LIBRO QVAESTIONVM EXODI. Cum dixisset Moses ad dominum: ostende mihi gloriam\ntuam, respondit ei dominus: ego transibo ante te\ngloria mea, et uocabo nomine domini in conspectu\ntuo; et miserebor cui misertus ero, et misericordiam\npraestabo cui misericordiam praestitero;\ncum paulo ante dixisset: ipse antecedam te et requiem\n\n\n\n\n\n\ntibi dabo. quod Moses sic uidetur accepisse: antecedam\nte, tamquam non ei populoque praesens in itinere futurus\nesset; et ideo ait: si non tu ipse simul ueneris nobis-cum,\nne me educas hinc et cetera. deus autem neque\nhoc ei negauit dicens: et hoc tibi uerbum, quod dixisti,\nfaciam. quomodo ergo, cum dixisset Moses: ostende mihi\ngloriam tuam, rursus tamquam praecessurus et non cum\neis simul futurus uidetur dicere: ego transibo ante te,\nnisi quia hoc aliud est? ille quippe intellegitur loqui et dicere:\ntransibo ante te, de quo dicit euangelium: cum\nuenisset hora, ut transiret de hoc mundo ad patrem:\nqui transitus etiam pascha interpretari perhibetur.\nhaec itaque magna omnino prophetia est. ipse enim ante\nomnes sanctos transiit ad patrem de hoc saeculo parare illis\nmansiones regni caelorum, quas dabit eis in resurrectione\nmortuorum; quoniam transiturus ante omnes primogenitus a\nmortuis factus est\n\nGratiam uero suam in eo ipso ualde commendat, cum dicit:\net uocabo nomine domini in conspectu tuo, tamquam\nin conspectu populi Israhel, cuius Moses, cum. haec audiret,\ntypum gerebat. in conspectu enim gentis ipsius ubique dispersae\nuocatur dominus Christus in omnibus gentibus. uocabo\nautem dixit, non\" uocabor\", actiuum uerbum pro passiuo ponens\ngenere locutionis inusitato: in quo nimirum magnus sensus\nlatet. sic enim fortasse significare uoluit se ipsum hoc facere,\nid est gratia sua fieri, ut uocetur dominus in omnibus\ngentibus.\n\nQuod uero addidit: et miserebor cui misertus ero,\n\n\n\n\n\n\net misericordiam praestabo cui misericordiam\npraestitero, plane expressius ostendit uocationem, qua nos\nuocauit in suum regnum et gloriam, non pro meritis nostris,\nsed pro misericordia sua. quoniam enim se gentes introducturum\npollicebatur dicens: uocabo nomine domini in\nconspectu tuo, commendauit hoc se misericorditer facere;\nsicut apostolus dicit: dico enim Christum ministrum\nfuisse circumcisionis propter ueritatem dei ad confirmandas\npromissiones patrum, gentes autem\nsuper misericordiam glorificare deum. hoc ergo praedictum\nest: miserebor cui misertus ero, et misericordiam\npraestabo cui misericordiam praestitero.\nquibus uerbis prohibuit hominem uelut de propriarum uirtutum\nmeritis gloriari, ut qui gloriatur in domino glorietur.\nnon enim ait: \"miserebor talibus uel talibus\", sed: cui misericors fuero:\nut neminem praecedentibus bonis operibus suis\nmisericordiam tantae uocationis meruisse demonstret. etenim\nChristus pro impiis mortuus est.\n\nSed utrum hoc idem repetere uoluerit, cum addidit: misericordiam\npraestabo cui misericordiam praesti-IO\ntero - uel, sicut alii interpretati sunt: cui misericors fuero,\n— an aliquid intersit nescio. quod enim in graeca lingua duobus\nuerbis dictum est, ε̉λεήω et οι̉ϰτειϱήϭω — quod unum atque\nidem uidetur significare — non potuit latinus diuersis uerbis\ndicere et diuersis modis eandem misericordiam repetiuit. si\nautem diceretur: \"miserebor cui misereor et miserebor cui\nmisereor\", aut \"miserebor cui misertus ero\", non satis commode\n\n\n\n\n\n\ndici uideretur. et tamen fortius ille ipse ibi sensus est, quod\naut ipsius misericordiae suae firmitatem deus ista repetitione\nmonstranit-sicut: \"amen, amen\" sicut: \"fiat. fiat\" sicut repetitio\nsomnii Pharaonis pluraque similia — ant in utrisque populis,\ngentibus et Hebraeis, hoc modo deus praenuntiauit misericordiam\nse esse facturum. quod apostolus ita dicit: sicut\nenim uos aliquando non credidistis deo, nunc\nautem misericordiam consecuti estis illorum incredulitate:\nsic et ipsi nunc non crediderunt in\nuestra misericordia, ut et ipsi misericordiam consequantur.\nconclusit enim deus omnes in incredulitatem,\nut omnium misereatur.\n\nDeinde post hanc suae misericordiae commendationem respondit\nad illud quod ei dictum fuerat: ostende mihi\ngloriam tuam, uel quod supra petiuerat Moses dicens :\nostende mihi temet ipsum, manifeste uideam te:\nnon poteris, inquit, uidere faciem meam; non enim\nuidebit homo faciem meam et uiuet: ostendens huic\nuitae, quae agitur in sensibus mortalibus corruptibilis carnis,\ndeum sicuti est apparere non posse; id est, sicut est uideri\nin illa uita potest, ubi ut uiuatur huic uitae moriendum est.\n\nItem interposito articulo dicente scriptura: et ait dominus,\nsequitur et loquitur: ecce locus penes me. quis\nenim locus non penes deum est, qui nusquam est absens? sed\necclesiam significat dicendo: ecce locus penes me, tamquam\ntemplum suum commendans. et stabis, inquit, super\npetram — quia super hanc petram, ait dominus, aedificabo\necclesiam meam — statim ut transiet gloria\n\n\n\n\n\n\nmea, id est: statim ut transiet gloria mea, stabit super\npetram, quia post transitum Christi, id est post passionem et\nresurrectionem Christi, stetit populus fidelis super petram.\net ponam te, inquit, in cauerna petrae: munimen firmissimum\nsignificat. alii autem interpretati sunt: in specula\npetrae. sed graecus habet dnyv; hoc autem foramen uel\ncauernam rectius interpretamur.\n\nEt tegam manu mea super te, donec transeam;\net auferam manum meam, et tunc uidebis posteriora\nmea; facies autem mea non uidebitur tibi. cum\niam dixisset: stabis super petram, statim ut transiet\ngloria mea — ubi intellegitur post transitum suum promisisse\nsuper petram stabilitatem — quomodo accipiendum est\nquod ait: ponam te in cauerna petrae et tegam\nmanu mea super te, donec transeam; et auferam\nmanum, et tunc uidebis posteriora mea? quasi\niam illo in petra constituto tegat manu sua super eum\net deinde transeat, cum esse in petra non possit nisi post\neius transitum. sed recapitulatio intellegenda est rei praetermissae,\nquali solet uti scriptura in multis locis; postea\nquippe dixit quod ordine temporis prius est. qui ordo ita\nse habet: tegam manu mea super te, donec transeam,\net tunc uidebis posteriora mea; nam facies\nmea non uidebitur tibi; et stabis super petram,\nstatim ut transiet gloria mea, et ponam te in cauerna\npetrae. hoc enim factum est in eis quos tunc significabat\npersona Mosi, hoc est Israhelitis, qui in dominum\nIesum, sicut Actus apostolorum indicant, postea crediderunt,\nid est statim ut transiit eius gloria. nam posteaquam\n\n\n\n\nresurrexit a mortuis et ascendit in caelum, misso desuper spiritu\nsancto cum linguis omnium gentium apostoli loquerentur,\ncompuncti sunt corde multi ex eis qui crucifixerant Christum;\nquem ut non cognouissent et dominum gloriae crucifixissent,.\ncaecitas ex parte Israhel facta est, sicut dictum fuerat:\ntegam manu mea super te donec transeam. unde\npsalmus dicit: quoniam die ac nocte grauata est\nsuper me manus tua, diem appellans, quando Christus\ndiuina miracula faciebat, noctem, quando sicut homo moriebatur,\nquando et illi titubauerunt qui in die crediderant. hoc\nest ergo: cum transiero, tunc uidebis posteriora\nmea: \"transiero de hoc mundo ad patrem; posterius in me\ncredituri sunt quorum typum geris\". tunc enim compuncti\ncorde dixerunt: quid faciemus? et iussi sunt ab apostolis.\nagere paenitentiam et baptizari in nomine Iesu Christi, ut\ndimitterentur illis peccata eorum. quod in psalmo illo sequitur,\ncum dictum esset: die ac nocte grauata est super me\nmanus tua — id est: ut non cognoscerem; si enim cognouissent,\nnumquam dominum gloriae crucifixissent\\'\n— sequitur et iungit: conuersus sum in haerumnam,\ndum confringeretur spina, id est: cum essem corde\ncompunctus. deinde addidit: peccatum meum cognoui\net facinus meum non operui: posteaquam uiderunt,\nquanto scelere Christum crucifixerint. et quia receperunt consilium,\nut agerent paenitentiam et in baptismo remissionem\nacciperent peccatorum: dixi, inquit, pronuntiabo aduersum\nme delictum meum domino, et tu remisisti\nimpietatem cordis mei.\n\n\n\n\n\n\n\nHanc autem prophetiam, quam locutus est dominas ad\nMosen, satis res ipsa indicat, quando quidem de petra uel\ncauerna eius et de manus eius superpositione, de uisione\nposteriorum eius nihil postea uisibili opere subsecutum legitur.\nmox enim adiungit interposito articulo scriptura: et dixit\ndominus ad Mosen, cum\\' ipse dominus utique etiam illa\nquae supra sunt loqueretur; atque inde contexit quid deinceps\ndominus dicat: excide tibi duas tabulas lapideas sicut\net primas et cetera.\nCXV. QVOMODO TABVLAE, QVAS ERAT MOVSES DEO VTIQVE PRAE- SCIENTE FRACTVRVS, NON AB HOMINE DICANTVR ESSE, PO- STERIORES VERO IN TABERNACVLO DEI TAMDIV MANSVRAE AB HOMINE ABSCISAE SINT VEL CONSCRIPTAE. EX EODEM LIBRO QVAESTIONVM EXODI.. Et scripsit in tabulas uerba testamenti, decem\nuerba. de Mose dictum est, quod ipse scripserit, cui etiam\ndeus paulo ante dixerat: scribe tibi uerba haec. cum\nuero primum legem accepit, cuius tabulas abiecit et fregit,\nnec ipse excidisse dictus est tabulas lapideas et modo dictum\nest: excide tibi duas tabulas lapideas; nec ei dictum\nest, ut scriberet, sicut ei modo dicitur; nec eas ipse scripsisse\nnarratur, sicut modo narrat scriptura et dicit: scripsit in\ntabulis uerba testamenti, decem uerba. sed tunc\ndictum est: et dedit Mosi, statim ut cessauit loqui\nad eum in monte Sina, duas tabulas testimonii,\ntabulas lapideas scriptas digito dei. deinde paulo\n\n\n\n\n\n\npost: et conuersus, inquit, Moses descendit de monte,\net duae tabulae testimonii in manibus eius, tabulae\nlapideae, scriptae ex utraque parte earum,\nhinc atque hinc erant scriptae, et tabulae opus dei\nerant, et scriptura scriptura dei et sculpta in\ntabulis. proinde magna oritur quaestio, quomodo illae tabulae,\nquae erat Moses utique deo praesciente fracturus, non\nhominis opus dicantur esse nec ab homine scriptae, sed scriptura\ndei, digito dei; posteriores uero tabulae tamdiu mansurae\net in tabernaculo ac templo dei futurae iubente quidem\ndeo, tamen ab homine excisae sint, ab homine scriptae. an\nforte in illis prioribus gratia dei significabatur, non hominis\nopus, qua gratia indigni facti sunt reuertentes corde in\nAegyptum et faciendo idolum; unde illo beneficio priuati sunt,\net propterea Moses tabulas fregit? istis uero tabulis posterioribus\nsignificati sunt qui de suis operibus gloriantur — unde\ndicit apostolus: ignorantes dei iustitiam et suam uolentes\nconstituere iustitiae dei non sunt subiecti\nideo tabulae humano opere sculptae et humano opere scriptae\ndatae sunt, quae cum ipsis manerent, ad eos significandos\nde suis operibus gloriaturos, non de digito dei, hoc est de\nspiritu dei?\n\nCerte ergo repetitio legis nonum testamentum significat;\nillud autem uetus significabat; unde confractum et abolitum\nest. maxime cum secundo lex datur, nullo terrore datur, sicut\nilla in tanto strepitu ignium, nubium et tubarum, unde tremefactus\npopulus dixit: non loquatur deus ad nos, ne\nmoriamur: unde significatur timor esse in uetere testamento,\nin nouo dilectio. quomodo igitur soluitur haec quaestio, quare\n\n\n\n\n\n\n\n\n\n\nillae opus dei, istae opus hominis, et illae conscriptae digito\ndei, istae scriptae ab homine? an forte ideo magis in illis\nprioribus uetus significatum est testamentum, quia deus ibi\npraecepit, sed homo non fecit? lex enim posita est in uetere\ntestamento, quae conuinceret transgressores; quae subintrauit,\nut abundaret delictum. non implebatur timore,\nquae non impletur nisi caritate. et ideo dicitur opus dei,\nquia deus legem constituit, deus conscripsit; nullum opus\nhominis, quia homo deo non obtemperauit et eum potius lex\nreum fecit. in secundis autem tabulis homo per adiutorium\ndei tabulas facit atque conscribit, quia noui testamenti caritas\nlegem facit. unde dicit dominus: non ueni legem soluere,\nsed implere. dicit autem apostolus: plenitudo legis\ncaritas; (et: fides), quae per dilectionem operatur.\nfactum est itaque homini in nouo testamento quod in uetere\ndifficile fuit, habenti fidem, quae per dilectionem operatur,\natque illo digito dei, hoc est spiritu dei, intus ea in\ncorde scribente, non foris in lapide. unde dicit apostolus:\nnon in tabulis lapideis, sed in tabulis cordis carnalibus;\nquoniam caritas dei, qua ueraciter impletur\npraeceptum, diffusa est in cordibus nostris per spiritum\nsanctum, qui datus est nobis. hoc est ergo:\nprimo data est lex — ubi significatur uetus testamentum, quod\nest opus tantummodo dei et conscriptio digiti dei — quod\napostolus dicit: itaque lex sancta et mandatum sanctum\net iustum et bonum. lex ergo sancta et bona dei\n\n\n\n\n\n\nopus est: ubi homo nihil agit, quia non obtemperat, sed reatu\npotius premitur lege minante atque damnante. peccatum\nenim, inquit, ut appareat peccatum, per bonum mihi\noperatum est mortem. beatus autem homo est, cum hoc\nmandatum sanctum et iustum et bonum est etiam opus eius,\nsed per gratiam dei.\nCXVI. EX SERMONE AD POPVLVM. QVAE SIT INREMISSIBILIS BLAS- PHEMIA IN SPIRITVM SANCTVM. Prius ergo ut aduertatis et intellegatis, admoneo non dixisse\ndominum: \"omnis blasphemia in spiritum non remittetur\",\nneque dixisse: \"qui dixerit quodcumque uerbum contra spiritum\nsanctum, non remittetur ei\", sed: qui dixerit uerbum.\nillud enim si dixisset, nihil nobis omnino remaneret, unde\ndisputare possemus. quoniam, si omnis blasphemia et omne\nuerbum, quod dicitur contra spiritum sanctum, non remitteretur\nhominibus, ex nullo genere impietatis eorum qui dono Christi\net sanctificationi ecclesiae contradicunt, uel paganorum uel\nIudaeorum aut quorumlibet haereticorum, nonnullorum etiam\nin ipsa catholica imperitorum quemquam ecclesia lucraretur.\nsed absit, ut hoc dominus diceret; absit, inquam, ut ueritas\ndiceret omnem blasphemiam uel omne uerbum, quod contra\nspiritum sanctum diceretur, non habere remissionem neque in,\nhoc saeculo neque in futuro.\n\n\n\n\n\n\n\n\n\nExercere quippe nos uoluit difficultate quaestionis, non\ndecipere sententiae falsitate. quapropter non est necesse, ut\nomnem blasphemiam et omne uerbum, quod dicitur contra\nspiritum sanctum, remissionem quisquam existimet non habere;\nsed necesse est plane, ut sit aliquid blasphemiae et aliquod\nuerbum, quod si dicatur contra spiritum sanctum, nullam\numquam ueniam remissionemque mereatur. quia si omne\nacceperimus, quisnam poterit saluari? si autem rursum nullum\nputauerimus, contradicimus saluatori. est ergo sine dubio\naliqua blasphemia et aliquod uerbum, quod si dictum fuerit\ncontra spiritum sanctum, non remittetur. quod sit autem hoc\nuerbum, quaeri a nobis dominus uoluit; ideo non expressit.\nquaeri, inquam, uoluit, non negari. solent enim scripturae\nita loqui, ut, quando aliquid sic dicitur, ut neque ex toto\nneque ex parte dictum definiatur, non sit necesse ex toto, sed\nfieri possit, ex parte ut intellegatur. ista ergo sententia ex\ntoto, id est uniuersaliter pronuntiaretur, si diceretur: \"omnis\nblasphemia in spiritum non remittetur\" aut: \"qui dixerit ullum\nuerbum contra spiritum sanctum, non remittetur ei neque in\nhoc saeculo neque in futuro\"; ex parte autem, id est particulariter\npronuntiaretur, si diceretur: \"quaedam blasphemia in\nspiritu non remittetur\". quia nec uniuersaliter ergo nec particulariter\npronuntiata sententia est — non enim dictum est:\n\"omnis blasphemia spiritus\" aut: \"quaedam blasphemia\", sed\ntantummodo indefinite dictum est: spiritus blasphemia\nnon remittetur; nec dictum est: \"qui dixerit quodcumque\nuerbum\" aut: \"qui dixerit quoddam uerbum\", sed indefinite:\nqui dixerit uerbum — non est necesse, ut omnem\n\n\n\n\nblasphemiam uel omne uerbum intellegamus, sed necesse est plane,\nut quandam blasphemiam et quoddam uerbum uoluerit intellegi\ndominus, quamuis id exprimere noluerit, ut quaerendo,\npetendo, pulsando si quid recti intellectus acceperimus, non\nuiliter habeamus.\n\n\nHoc ut manifestius uideatis, illud attendite quod ait idem\nipse de Iudaeis: si non uenissem et locutus eis fuissem,\npeccatum non haberent. neque enim ita dictum\nest, ut sine ullo omnino peccato uellet intellegi futuros fuisse\nIudaeos, si non uenisset et locutus eis fuisset; plenos quippe\ninuenit oneratosque peccatis. propter quod dicit: uenite ad\nme omnes, qui laboratis et onerati estis. unde, nisi\nsarcinis peccatorum ex transgressionibus legis? quoniam lex\nsubintrauit, ut abundaret delictum. cum ergo ipse\netiam alibi dicat: non ueni uocare iustos, sed peccatores,\nquomodo, si non uenisset, peccatum non haberent, nisi\nquia ista sententia nec uniuersaliter nec particulariter, sed\nindefinite pronuntiata non omne peccatum cogit intellegi? sed\nplane nisi aliquod peccatum intellexerimus, quod non haberent,\nnisi Christus uenisset et locutus eis fuisset, falsam — quod\nabsit- sententiam esse dicemus. non ergo ait: \"si non uenissem\net locutus eis fuissem, nullum peccatum haberent\", ne ueritas\nmentiretur. nec rursus definite dixit: \"si non uenissem et\nlocutus eis fuissem, quoddam peccatum non haberent\", ne\npium studium parum exerceretur. in omni quippe copia\nscripturarum sanctarum pascimur apertis et exercemur obscuris:\nillinc famis expellitur, hinc fastidium. quia ergo\n\n\n\n\n\n\ndictum non est: \"peccatum nullum haberent\", non perturbemur,\ncum peccatores Iudaeos, etiam si dominus non uenisset, agnoscimus;\nsed tamen quia dictum est: si non uenissem,\npeccatum non haberent. unde necesse est, etiam si non\nomne, aliquod tamen eos ex aduentu domini quod non habebant\ncontraxisse peccatum. illud ipsum profecto est, quod in\npraesentem sibique loquentem non crediderunt eumque inimicum\ndeputantes, quoniam uera dicebat, insuper occiderunt.\nhoc peccatum tam magnum et horrendum, si non uenisset et\nlocutus eis fuisset, utique non haberent. sicut ergo ibi cum\naudiuimus: peccatum non haberent, non omne, sed ali-\n. quod peccatum intellegimus, ita in hodierna lectione cum\naudiuimus: spiritus blasphemia non remittetur, non\nomnem blasphemiam, sed quandam; et cum audissemus: qui\ndicit uerbum contra spiritum sanctum, non remittetur\nei, non omne uerbum, sed quoddam intellegere debemus.\nnam et hoc ipsum quod ait: spiritus autem blasphemia\nnon remittetur, utique non omnis spiritus, sed\nspiritus sancti blasphemiam necesse est intellegamus. quod\netsi planius alibi non diceret, quis tam uecors esset, ut aliud\nintellegeret? secundum hanc regulam locutionis et illud accipitur:\nnisi quis renatus fuerit ex aqua et spiritu.\nnon enim ait: \"et ab spiritu sancto\", et tamen hoc intellegitur.\nnec quoniam dixit: ex aqua et spiritu, omnem spiritum\nquisquam intellegere cogitur. quocirca cum audis: spiritus\nautem blasphemia non remittetur, sicut non omnem\nspiritum, ita non omnem blasphemiam oportet accipias.\n\n\n\n\n\n\n\nAudire iam uelle uos uideo, quoniam non est omnis, quaenam\nsit illa blasphemia spiritus, quae non remittetur, et quod\nsit uerbum — quoniam non est omne — quod si dictum fuerit\ncontra spiritum sanctum, non remittetur neque in hoc saeculo\nneque in futuro. iam et ego uellem dicere quod intentissime\nexspectatis audire; sed tolerate aliquantas maioris diligentiae\nmoras, donec adiuuante domino totum quod occurrerit expediam.\nalii quippe duo euangelistae Marcus et Lucas, cum\nde hac re loquerentur, non dixerunt blasphemiam seu uerbum,\nut intellegeremus non omnem blasphemiam, sed quandam,\nnec uerbum omne, sed quoddam.\n\nITEM INTER CETERA. Quia non potest omnis intellegi, ne paganis, Iudaeis, haereticis\nomnique hominum generi, qui diuersis erroribus et\ncontradictionibus blasphemant in spiritum sanctum, spem remissionis,\nsi se correxerint, auferamus, restat utique, ut in eo\nquod scriptum est: qui blasphemauerit in spiritum\nsanctum, non habet remissionem in aeternum, ille\nintellegatur qui non omni modo, sed eo modo blasphemauerit,\nut ei numquam possit ignosci.\n\n\nSicut enim in eo quod dictum est: deus neminem temtat,\nnon omni, sed quodam temtationis modo deus neminem\ntemtare intellegendus est, ne falsum sit illud quod scriptum\nest: temtat uos dominus deus uester, et ne Christum\nnegemus deum uel dicamus falsum euangelium, ubi legimus,\nquod interrogabat discipulum temtans eum; ipse autem\n\n\n\n\n\n\nsciebat quid esset facturus — est enim temtatio adducens\npeccatum, qua deus neminem temtat; et est temtatio\nprobans fidem, qua et deus temtare dignatur — ita cum\naudimus: qui blasphemauerit in spiritum sanctum,\nnon omne blasphemandi genus debemus accipere, sicut nec ibi\nomne temtandi. item cum audimus: qui crediderit et\nbaptizatus fuerit, saluus erit, non utique intellegimus\neo modo credentes, quo et daemones credunt et contremescunt,\nnec in eo numero baptizatos, in quo magus Simon\nbaptizari potuit, sed saluus esse non potuit. sicut ergo cum\ndiceret: qui crediderit et baptizatus fuerit, saluus\nerit, non omnes credentes et baptizatos, sed quosdam intuebatur,\nin ea scilicet constitutos fide, quae apostolo distinguente\nper dilectionem operatur: ita cum dixit: qui\nblasphemauerit in spiritu sancto, non habet remissionem\nin aeternum, non omnem, sed quendam blasphemantis\nspiritum sanctum intendebat reatum, quo quisque\nfuerit obligatus, nulla umquam remissione soluetur.\n\nIllud etiam quod ait: is qui manducat meam carnem\net bibit meum sanguinem, in me manet et ego in\nillo, quomodo intellecturi sumus? numquid etiam illos hic\npoterimus accipere, de quibus dicit apostolus quod iudicium\nsibi manducent et bibant, cum ipsam carnem manducent et\nipsum sanguinem bibant ? numquid et ludas, magistri uenditor\net traditor impius, quamuis primum ipsum manibus eius\nconfectum sacramentum carnis et sanguinis eius cum ceteris\ndiscipulis, sicut apertius Lucas euangelista declarat, manducarit\n\n\n\n\n\n\net biberit, mansit in Christo aut Christus in eo? tam multi\ndenique, qui uel corde ficto carnem illam manducant et sanguinem\nbibunt uel, cum manducauerint et biberint, apostatae\nfiunt, numquid manent in Christo aut Christus in eis? sed\nprofecto est quidam modus manducandi illam carnem et\nbibendi illum sanguinem, quo modo qui manducauerit et\nbiberit, in Christo manet et Christus in eo. non ergo quocumque\nmodo quisque manducauerit carnem Christi et biberit\nsanguinem Christi, manet in Christo et in illo Christus, sed\ncerto quodam modo: quem modum ipse utique uidebat, quando\nista dicebat. sic igitur et in eo quod ait: qui blasphemauerit\nin spiritum sanctum, non habet remissionem\nin aeternum, non quocumque modo blasphemauerit, reus est\nhuius inremissibilis delicti, sed modo quodam, quem nos quaerere\natque intellegere uoluit qui hanc sententiam ueram terribilemque\ndepromsit.\n\nITEM INTER CETERA. Pro captu nostro, quantum ista per speculum et in aenigmate,\npraesertim talibus quales adhuc sumus uidere conceditur,\ninsinuatur nobis in patre auctoritas, in filio natiuitas, in\nspiritu sancto patris filiique communitas, in tribus aequalitas.\nquod ergo commune est patri et filio, per hoc nos uoluerunt\nhabere communionem et inter nos et secum, per illud donum\nnos colligere in unum, quod ambo habent unum, hoc est per\nspiritum sanctum deum et donum dei. in hoc enim diuinitati\nreconciliamur eaque delectamur. nam quid nobis prodesset\nquidquid boni nossemus, nisi etiam diligeremus? sicut autem\nueritate discimus, ita caritate diligimus, ut et plenius cognoscamus\net beati cognito perfruamur. caritas porro diffusa est\n\n\n\n\n\n\nin cordibus nostris per spiritum sanctum, qui datus est nobis.\net quia peccatis alienabamur a possessione uerorum bonorum,\ncaritas cooperit multitudinem peccatorum. est ergo pater filio\nueritati origo uerax et filius de ueraci patre orta ueritas et\nspiritus sanctus a patre bono et filio bono effusa bonitas.\nomnium est autem non impar diuinitas nec separabilis unitas.\nprimo ergo in nos ad accipiendam uitam aeternam, quae in\nnouissimo dabitur de bonitate dei munus, uenit ab initio fidei\nremissio peccatorum.\n\nITEM INTER CETERA. Per quod beneficium eruimur de potestate tenebrarum et\nprinceps huius mundi mittetur foras a fide nostra, qui operatur\nin filiis infidelitatis nulla ui alia nisi societate et obligatione\npeccati. in spiritu enim sancto, quo in unum dei\npopulus congregatur, eicitur spiritus immundus, qui in se\nipsum diuiditur. contra hoc donum gratuitum, contra istam\ndei gratiam loquitur cor impaenitens. ipsa ergo impaenitentia\nest spiritus blasphemia, quae non remittetur neque in hoc\nsaeculo neque in futuro. contra enim spiritum sanctum, quo\nbaptizantur quorum peccata omnia dimittuntur et quem accepit\necclesia, ut cui dimiserit peccata dimittantur ei, uerbum ualde\nmalum et nimis impium siue cogitatione siue etiam lingua\nsua dicit. quem patientia dei cum ad paenitentiam adducit,\nipse secundum duritiam cordis sui et cor impaenitens thesaurizat\nsibi iram in die irae et reuelationis iusti iudicii dei,\nqui reddet unicuique secundum opera eius. haec ergo impaenitentia\n— sic enim uno aliquo nomine possumus\n\n\n\n\n\n\nutcumque appellare blasphemiam et uerbum contra spiritum sanctum,\nquod remissionem non habet in aeternum — haec, inquam,\nimpaenitentia, contra quam clamabat et praeco et iudex dicentes:\npaenitentiam agite; appropinquauit enim\nregnum caelorum; contra quam dominus os euangelicae\npraedicationis aperuit et contra quam ipsum euangelium in\ntoto orbe praedicandum esse praedixit, ubi posteaquam resurrexit\na mortuis, ait discipulis suis: oportebat Christum\npati et resurgere a mortuis tertio die et praedicari\nin nomine eius paenitentiam et remissionem peccatorum\nper omnes gentes incipientibus ab Hierusalem:\nhaec omnino impaenitentia non habet remissionem\nneque in hoc saeculo neque in futuro, quia paenitentia impetrat\nremissionem in hoc saeculo, quae ualeat in futuro.\n\nSed ista impaenitentia uel cor impaenitens quamdiu quisque\nin hac carne uiuit non potest iudicari. de nullo enim desperandum\nest, quamdiu patientia dei ad paenitentiam adducit\nnec de hac uita rapit impium; qui non uult mortem impii,\nquantum reuertatur et uiuat. paganus est hodie; unde scis,\nutrum sit futurus crastino christianus? Iudaeus infidelis est\nhodie; quid, si cras credit in Christum? haereticus est hodie;\nquid, si cras sequitur catholicam ueritatem ? schismaticus est\nhodie; quid, si cras amplectitur catholicam pacem? quid, si\nisti quos in quocumque genere erroris notas et tamquam\ndesperatissimos modo damnas, antequam finiant istam uitam,\nagunt paenitentiam et inueniunt ueram uitam ? proinde, fratres,\netiam ad hoc uos admoneat quod ait apostolus: nolite\nante tempus quicquam indicare. haec enim blasphemia\n\n\n\n\n\n\nspiritus, cui numquam est ulla remissio — quam non omnem,\nsed quandam intellegimus eamque perseuerantem duritiam\ncordis impaenitentis uel diximus uel inuenimus uel etiam,\nquantum existimamus, ostendimus — non potest in quoquam,\nsicut diximus, dum adhuc in hac uita est, deprehendi. quod\nnon ideo uideatur absurdum, quia cum homo usque in finem\nhuius uitae in dura impaenitentia perseuerans diu multumque\nloquatur aduersus hanc gratiam spiritus sancti, euangelium\ntamen tam longam contradictionem cordis impaenitentis quasi\nbreue aliquod uerbum appellauit dicens: quicumque dixerit\nuerbum contra filium hominis, remittetur\nei; qui autem dixerit contra spiritum sanctum,\nnon remittetur ei neque in hoc saeculo neque in\nfuturo. haec enim quamuis prolixa sit et plurimis uerbis\ncontexta et producta blasphemia, solet tamen scriptura etiam\nmulta uerba uerbum appellare. neque enim unum uerbum\nlocutus est quicumque propheta; et tamen sic legitur: ,,uerbum,\nquod factum est ad illum uel illum prophetam\". et\napostolus: presbyteri, inquit, duplici honore honorentur,\nmaxime qui laborant in uerbo et doctrina;\nnon ait \"in uerbis\", sed: in uerbo. et sanctus Iacobus: estote,\ninquit, factores uerbi, et non auditores tantum; non\nait et ipse: \"uerborum\" sed: uerbi, quamuis tam multa uerba\nde scripturis sanctis in ecclesia celebriter et sollemniter\nlegantur, dicantur, audiantur. sicut ergo quantocumque tempore\nquisque nostrum in praedicando euangelio laborauerit, non\nuerborum, sed uerbi dicitur praedicator; et quantocumque\ntempore quisque uestrum nostram praedicationem diligenter\natque instanter audierit, non uerborum, sed uerbi audiendi\n\n\n\n\n\n\nstudiosissimus nuncupatur: ita eo more, quo scriptura loquitur\net quem nouit ecclesiastica consuetudo, quisquis uniuersa sua\nuita, quam in ista gerat carne, quantalibet longitudine protendatur,\nquaecumque uerba uel ore uel sola cogitatione locutus\nfuerit corde impaenitenti contra remissionem peccatorum, quae\nfit in ecclesia, uerbum dicit contra spiritum sanctum. ideo\nautem non solum uerbum, quod dictum fuerit contra filium\nhominis, sed omne prorsus peccatum et blasphemia remittetur\nhominibus; quia ubi hoc peccatum non fuerit cordis impaenitentis\ncontra spiritum sanctum, quo in ecclesia peccata soluuntur,\ncuncta alia dimittuntur. quomodo autem hoc remittetur,\nquod etiam remissionem impedit aliorum? omnia ergo dimittuntur\neis, in quibus hoc non est quod numquam dimittitur;\nin quibus est autem, quoniam hoc numquam dimittitur, nec\nalia dimittuntur, quia omnium remissio uinculo istius impeditur.\nnon ergo propterea quicumque dixerit uerbum contra\nfilium hominis, remittetur ei, qui autem dixerit contra spiritum\nsanctum, non remittetur, quia in trinitate maior est filio\nspiritus sanctus, quod nullus umquam uel haereticus dixit;\nsed quoniam quisque restiterit ueritati et blasphemauerit ueritatem,\nquod est Christus, etiam post tantam sui praedicationem,\nat uerbum apud homines caro fieret et habitaret in nobis,\nquod est filius hominis ipse idem Christus, si non dixerit uerbum\nillud cordis impaenitentis contra spiritum sanctum —\nde quo dictum est: qui non renatus fuerit ex aqua et\nspiritu, et de quo item dictum est: accipite spiritum\nsanctum; si cui dimiseritis peccata, dimittentur\nilli — id est si paenituerit eum, accipiet per donum remis-\n1\n\n\n\n\n\n\nsionem omnium peccatorum, simul et huius, quo uerbum dixit\ncontra filium hominis, quia peccato ignorantiae siue contumaciae\nuel cuiusque blasphemiae non addidit peccatum impaenitentiae\ncontra donum dei et gratiam regenerationis uel reconciliationis,\nquae fit in ecclesia spiritu sancto.\n\n\nProinde nec illud sentiendum est quod quidam putant, ideo\nremitti uerbum, quod dicitur contra filium hominis, non remitti\nautem quod dicitur contra spiritum sanctum, quia propter\nsusceptam carnem factus est filius hominis Christus: qua carne\nutique maior est spiritus sanctus, qui substantia proprie aequalis\nest patri et unigenito filio secundum eius diuinitatem, secundum\nquam et ipse unigenitus filius aequalis est patri et spiritui\nsancto. nam si hoc propterea dictum esset, profecto de omni\ncetera blasphemia taceretur, ut haec sola remissibilis uideretur\nquae contra filium hominis dicitur, quia sicut homo solum\nputatur. cum uero praemissum sit: omne peccatum et\nblasphemia remittetur hominibus - quod etiam apud\nalium euangelistam ita positum est: omnia dimittentur\nfiliis hominum peccata et blasphemiae, quibus\nblasphemauerint — procul dubio et illa blasphemia, quae\ncontra patrem dicitur, ista generalitate concluditur; et tamen\nhaec sola inremissibilis definitur, quae dicitur contra spiritum\nsanctum. numquidnam et pater formam serui accepit, qua sit\nmaior spiritus sanctus ? non utique; sed ideo post uniuersalem\ncommemorationem omnium peccatorum omnisque blasphemiae\neminentius uoluit exprimere blasphemiam, quae dicitur contra\nfilium hominis, quia etiam si illo peccato fuerint homines\nobligati — quod commemorauit ubi ait: si non uenissem\net locutus eis fuissem, peccatum non haberent; quod\n\n\n\n\n\n\netiam in euangelio secundum Iohannen ualde graue ostendit\nesse peccatum, ubi ait de ipso spiritu sancto, cum eum se\nmissurum esse promitteret: ille arguet mundum de peccato,\nde iustitia et de iudicio; de peccato quidem,\nquod non crediderunt in me —: tamen si non dixerit\nilla cordis impaenitentis duritia uerbum contra spiritum\nsanctum, etiam hoc quod dictum est contra filium hominis\nremittetur.\n\nHinc fortassis aliquis quaerat, utrum tantummodo spiritus\nsanctus peccata dimittat an et pater et filius. respondemus,\nquod et pater et filius. ipse enim filius de patre dicit: si\ndimiseritis peccata hominibus, dimittet uobis pater\nuester peccata uestra. cui nos quoque dicimus in\noratione dominica: pater noster, qui es in caelis; atque\ninter cetera et hoc petimus dicentes: dimitte nobis debita.\nnostra. de se ipso autem ait: ut sciatis, quod habet\nfilius hominis potestatem in terra dimittendi peccata.\nsi ergo, inquis, et pater et filius et spiritus sanctus\npeccata dimittunt, cur illa impaenitentia, quae numquam dimittitur,\ntantummodo ad spiritus blasphemiam dicitur pertinere,\ntamquam ille qui hoc impaenitentiae peccato fuerit obligatus\ndono sancti spiritus resistere uideatur, quod eo dono fiat\nremissio peccatorum ?\n\nHaec ita dicuntur, ut tamen inseparabilis intellegatur\noperatio trinitatis, ita ut cum operatio patris dicitur, non\neam sine filio et spiritu sancto operari intellegatur; et cum\noperatio filii, non sine operatione patris et spiritus sancti;\net cum operatio spiritus sancti, non sine patre et filio.\n\n\n\n\n\n\nsatis notum est recte credentibus uel etiam ut possunt intellegentibus,\net illud ideo dictum esse de patre: ipse facit\nopera, quod ab illo sit origo etiam operum, a quo est exsistentia\ncooperantium personarum, quia et filius de illo natus\nest et spiritus sanctus principaliter de illo procedit, de quo\nnatus est filius et cum quo illi communis est idem spiritus.\nhinc est quod dominus Iesus in spiritu sancto daemones eicit.\nneque enim et solus hoc implere non poterat atque illum\nadiutorium tamquam huic operi non sufficiens assumebat; sed\nspiritum diuisum in semet ipsum eo spiritu congruebat expelli,\nquem pater et filius non diuisum in semet ipso communiter\nhabent.\n\nSic et peccata, quia praeter ecclesiam non dimittuntur, in\neo spiritu dimitti oportebat, quo in unum ecclesia congregatur.\ndenique si quemquam extra ecclesiam suorum paeniteat peccatorum\net huius tanti peccati, quod alienus est ab ecclesia\ndei, cor impaenitens habeat, quid ei prodest illa paenitentia,\ncum isto solo uerbum dicat contra spiritum sanctum, quod\nextraneus est ab ecclesia, quae accepit hoc donum, ut in\nspiritu sancto fiat remissio peccatorum? quam remissionem\ncum trinitas faciat, proprie tamen ad spiritum sanctum intellegitur\npertinere. ipse enim spiritus adoptionis filiorum, in\nquo clamamus: abba pater, ut ei possimus dicere: dimitte\nnobis debita nostra. et in hoc cognoscimus,\nsicut Iohannes apostolus ait, quoniam Christus in nobis\nmanet et de spiritu, quem dedit nobis. ipse spiritus\ntestimonium reddet spiritui nostro, quia sumus\n\n\n\n\n\n\nfilii dei. ad ipsum enim pertinet societas, qua efficimur\nunum corpus unici filii dei. unde scriptum est: si qua igitur\nexhortatio in Christo, si quod solacium caritatis,\nsi qua societas spiritus. propter hanc societatem\nilli in quos primitus uenit linguis omnium gentium sunt\nlocuti, quia per linguas consociatio constat generis humani;\net sic oportebat per linguas omnium gentium significari istam\nsocieta.tem filiorum dei et membrorum Christi futuram in\nomnibus gentibus, ut, quemadmodum tunc ille apparebat accepisse\nspiritum sanctum, qui loquebatur linguis omnium gentium,\nita ille se nunc agnoscat accepisse spiritum sanctum, qui tenetur\nuinculo pacis ecclesiae, quae diffunditur in omnibus gentibus.\nunde dicit apostolus: studentes seruare unitatem\nspiritus in uinculo pacis.\n\nQuod autem ipse sit spiritus patris, ipse filius dicit: de\npatre procedit; et alio loco: non enim uos estis, qui\nloquimini, sed spiritus patris uestri, qui loquitur\nin uobis. quod uero ipse sit spiritus filii, apostolus dicit:\nmisit deus spiritum filii sui in corda nostra clamantem:\nabba pater, hoc est clamare facientem; nos\nenim clamamus, sed in illo, id est ipso diffundente caritatem\nin cordibus nostris, sine qua inaniter clamat quicumque clamat.\nunde item dicit: quisquis autem spiritum Christi\nnon habet, hic non est eius. ad quem ergo in trinitate\nproprie pertinet huius communio societatis nisi ad eum spiritum,\nqui est patri filioque communis? neque enim habitat in\nquoquam spiritus sanctus sine patre et filio, sicut nec filius\nsine patre et spiritu sancto nec sine illis pater. inseparabilis\n\n\n\n\n\n\n\n\n\n\nest quippe operatio, quia inseparabilis habitatio; sed singillatim\nplerumque per creaturae significationes, non per suam substantiam\ndemonstrantur, sicut sua temporum spatia syllabis\noccupantibus separatim uoce pronuntiantur, nec tamen a se\nipsis ullis interuallis momentisque temporum separantur: non\nenim umquam dici possunt simul, cum esse non possint nisi\nsemper simul. sed, ut iam non semel diximus, ideo remissio\npeccatorum, qua in se diuisi spiritus euertitur et expellitur\nregnum, ideo societas unitatis ecclesiae, extra quam non fit\nipsa remissio peccatorum, tamquam proprium opus est spiritus\nsancti patre sane et filio cooperantibus, quia societas est quodam\nmodo patris et filii et spiritus sanctus. nam pater non\ncommuniter habetur pater a filio et spiritu sancto, quia non\nest pater amborum; et filius non communiter habetur filius a\npatre et spiritu sancto, quia non est filius amborum. spiritus\nautem sanctus communiter habetur a patre et filio, quia\nspiritus est unus amborum.\n\nQuisquis igitur reus fuerit impaenitentiae contra spiritum,\nin quo unitas et societas communionis congregatur ecclesiae,\nnumquam illi remittetur, quia hoc sibi clausit ubi remittitur;\net merito damnabitur cum spiritu, qui in se ipso diuisus est,\ndiuisus et ipse contra spiritum, qui in se ipso diuisus non est.\n\nITEM INTER CETERA. Vt de blasphemia spiritus haec sententia diceretur, causa\nextitit ex commemoratione spiritus immundi, qui in se ipsum\ndiuisus est. dictum enim erat de domino, quod in principe\ndaemonum eiceret daemones. ibi se dominus ait in spiritu\n\n\n\n\nsancto eicere daemones, ut spiritus, qui non est in se diuisus,\neum qui in se diuisus est uincat atque eiciat, ille autem\nhomo in eius perditione remaneat, qui in huius qui in se\ndiuisus non est pacem per impaenitentiam transire detrectat.\nhoc enim Marcus ita narrat: amen dico uobis, quoniam\nomnia dimittuntur filiis hominum peccata et\nblasphemiae, quae blasphemauerint; qui autem\nblasphemauerit in spiritum sanctum, non habebit\nremissionem in aeternum, sed reus erit aeterni\ndelicti. haec uerba domini cum. dixisset, sua deinde coniunxit\ndicens: quoniam dicebant: spiritum immundum\nhabet: ut ostenderet hinc fuisse exortam causam, ut hoc\ndiceret, quod dixerunt eum in Beelzebub principe daemoniorum\ndaemones repellere: non quia ipsa esset blasphemia, quae non\nremittetur, cum et haec remittatur, si recta paenitentia consequatur;\nsed quod hinc, ut dixi, causa extitit, ut a domino\nilla sententia proferretur facta mentione spiritus immundi,\nquem aduersum se ipsum dominus diuisum ostendit propter\nspiritum sanctum, qui non solum aduersum se diuisus non\nest, sed etiam quos collegit efficit indiuisos, peccata, quae aduersum\nse diuisa sunt, dimittendo eosque mundatos inhabitando.\n\nITEM INTER CETERA. Nam etsi quisquam ita sit contrarius ueritati, ut deo\nloquenti non in prophetis, sed in unico filio, cum propter nos\neum, ut nobis in eo loqueretur, filium hominis esse uoluit,\nreluctetur: remittetur ei, cum paenitendo conuersus fuerit ad\n\n\n\n\n\n\n\n\ndei benignitatem; qui cum mortem impii nollet, quantum ut\nreuertatur et uiuat, dedit ecclesiae suae spiritum sanctum,\nut cuicumque in eo peccata dimitteret, dimitterentur ei. qui\nuero huic dono extiterit inimicus, ut non illud per paenitentiam\npetat, sed ei per impaenitentiam contradicat, fit\ninremissibile non quodcumque peccatum, sed contemta uel\netiam oppugnata ipsa remissio peccatorum. atque ita dicitur\nuerbum contra spiritum sanctum, cum ex dispersione\nad congregationem numquam uenitur, quae ad remittenda\npeccata accepit spiritum sanctum. ad quam congregationem\netiam si per ministrum reprobum et fictum aliquis accesserit\ncorde non ficto, in ipso spiritu sancto remissionem\naccipit peccatorum. qui spiritus in sancta ecclesia etiam isto\ntempore, quo uelut area cum palea trituratur, sic operatur,\nut nullius ueram confessionem \\'aspernetur, nullius simulatione\nfallatur atque ita reprobos fugiat, ut etiam per eorum ministerium\nprobos colligat. unum ergo suffugium est, ne sit\ninremissibilis blasphemia: cor impaenitens caueatur nec aliter\npaenitentia prodesse credatur, nisi ut teneatur ecclesia, ubi\nremissio peccatorum datur et societas spiritus in pacis uinculo\ncustoditur.\n\n\n\n\n\nCXVII.\nDB HIS QVI COTIDIE ET HIS QVI PERRARO COMMVNICANT, VEL ETIAM DE HIS QVI IN CENA DOMINI POST COMMVNEM CIBVM EVCHABISTIAM SVMVNT. EX LIBRO PRIMO AD INQVI- SITIONES IANVARII. Dixerit aliquis non cotidie accipiendam eucharistiam. quaesieris\nquare? \"quoniam\" inquit ,, eligendi sunt dies, quibus purius\nhomo continentiusque uiuit, quo ad tantum sacramentum\ndignus accedat. qui enim manducauerit indigne, iudicium\nsibi manducat et bibit\". alius contra: ,,immo\"\ninquit \"si tanta est plaga peccati atque impetus morbi, ut\nmedicamenta differenda sint, auctoritate antistitis debet quisque\nab altario remoueri ad agendam paenitentiam et eadem\nauctoritate reconciliari. hoc est enim indigne accipere, si eo\ntempore accipiat, quo debet agere paenitentiam, non ut arbitrio\nsuo, cum libet, uel auferat se communioni uel reddat. ceterum\nsi tanta non sunt, ut excommunicandus quisque homo iudicetur,\nnon se debere a cotidiana medicina dominici corporis separare\".\nrectius inter eos fortasse quispiam dirimit litem, qui monet,\nut praecipue in Christi pace permaneant. faciat autem unusquisque\nquod secundum fidem suam pie credit esse faciendum.\nneuter autem eorum exhorreat corpus et sanguinem domini,\nsed saluberrimum sacramentum certatim honorare contendant.\nneque enim litigauerunt inter se aut quisquam eorum se alteri\npraeposuit Zacchaeus et ille centurio, cum alter eorum gaudens\n\n\n\n\n■/\n\n\nin domum suam susceperit dominum, alter dixerit: non sum\ndignus, ut sub tectum meum intres: ambo saluatorem\nhonorificantes diuerso et quasi contrario modo, ambo peccatis\nmiseri, ambo misericordiam consecuti. ualet enim ad hanc\nsimilitudinem quod in primo populo unicuique fidelium manna\nsecundum propriam uoluntatem in ore sapiebat: sic in uniuscuiusque\nore christiani sacramentum illud, quo subiugatus\nest mundus. nam et ille honorando non audet cotidie sumere\net ille honorando non audet ullo die praetermittere. contemtum\nsolum non uult cibus iste sicut manna fastidium. inde\nenim et apostolus indigne dicit acceptum ab eis qui hoc non\ndiscernebant a ceteris cibis ueneratione singulariter debita.\ncontinuo quippe cum dixisset: iudicium sibi manducat\net bibit, addidit, ut diceret: non diiudicans corpus,\nquod satis toto ipso loco in epistula ad Corinthios prima, si\ndiligenter attendatur, apparet.\n\nSio aliquis peregrinus in eo forte loco, ubi perseueranter in\nobseruatione quadragesimae nec quinta sabbati lauant relaxantue ieiunium:\n„noriu inquit \"hodie ieiunabo\". quaeritur causa.\n,,quia non fit\" inquit \"in patria mea\". quid aliud iste nisi consuetudinem\nsuam consuetudini alterius praeponere conatur?\nnon enim mihi de libro dei hoc recitaturus est aut uniuersae\nqua dilatatur ecclesiae plena uoce certabit aut ostendet illum\ncontra fidem facere, se autem secundum fidem, moresque hinc\noptimos aut illum uiolare aut se custodire conuincet. uiolant\nsane quietem et pacem suam de superflua quaestione rixando.\nmallem tamen in rebus huius modi, ut et ille in huius et\n\n\n\n\n\n\nhic in illius patria ab eo quod ceteri faciunt non abhorreret.\nsine etiam, in aliena patria cum peregrinaretur, ubi maior et\nfrequentior et feruentior est populus dei, uidit uerbi gratia\nbis offerri quinta sabbati ultimae quadragesimae, et mane et\nad uesperam, ■ ueniensque in patria sua, ubi in fine diei mos\nest offerri, male atque inlicite fieri contendat, quoniam aliter\nipse uiderit, puerilis est iste sensus, canendus in nobis, tolerandus\net corrigendus in nostris.\n\nITEM EX EODEM EIBBO PRIMO AD INQVISITIONES C. S. His enim causis, id est aut propter fidem aut propter mores,\nuel emendari oportet quod perperam fiebat uel institui quod\nnon fiebat. ipsa quippe mutatio consuetudinis, etiam quae\nutilitate adiuuat, nouitate perturbat. quapropter quae utilis\nnon est, perturbatione infructuosa et consequenter noxia est.\nNec ideo putari debet institutum esse multis locis, ut illa\ndie post refectionem offeratur, quia scriptum est: identidem\net calicem post cenam dicens. ipsam enim potuit\nappellare cenam, quod iam corpus acceperant, ut deinde calicem\nacciperent. nam quia alibi dicit: conuenientibus\nergo uobis in unum non est dominicam cenam\nmanducare—hanc ipsam acceptionem eucharistiae dominicam\ncenam uocans — illud magis mouere potuit homines, ut iam\nrefecti die illo uel offerrent uel sumerent eucharistiam, quod\nin euangelio dicit: cum autem illi manducarent, accepit\nIesus panem et benedixit, cum etiam superius\n\n\n\n\n\n\ndixisset: cum sero autem factum esset, recumbebat\ncum duodecim. et manducantibus illis dixit: quoniam\nunus ex uobis tradet me. post enim tradidit\nsacramentum; et liquido apparet, quando primo acceperunt\ndiscipuli corpus et sanguinem domini, non eos accepisse\nieiunos.\n\nNumquid tamen propterea calumniandum est uniuersae ecclesiae,\nquod a ieiunis semper accipitur? ex hoc enim placuit\nspiritui sancto, ut in honore tanti sacramenti in os christiani\nprius dominicum corpus intraret quam ceteri cibi; nam ideo\nper uniuersum orbem mos iste seruatur. neque enim quia\npost cibos dedit dominus, propterea pransi aut cenati fratres\nad illud sacramentum accipiendum conuenire debeant aut,\nsicut faciebant quos apostolus arguit et emendat, mensis suis\nista miscere. namque saluator quo uehementius commendaret\nmysterii illius altitudinem, ultimum hoc uoluit infigere cordibus\net memoriae discipulorum, a quibus ad passionem digressurus\nerat; et ideo non praecepit, quo deinceps ordine sumeretur,\nut apostolis, per quos ecclesias dispositurus erat, sacraret\nhunc locum. nam si hoc ille monuisset, ut post cibos alios\nsemper acciperetur, credo, quod eum morem nemo uariasset.\ncum uero ait apostolus de hoc sacramento loquens: propter\nquod, fratres, cum co.nuenitis ad manducandum,\ninuicem exspectate; si quis esurit, domi manducet,\nut non ad iudicium conueniatis, statim subtexuit:\ncetera autem, cum uenero, ordinabo. unde intellegi\ndatur — quia multum erat, ut in epistula totum illis agendi\n\n\n\n\n\n\nordinem insinuaret, quae uniuersa per orbem seruat ecclesia\n— ab ipso ordinatum esse, quod nulla morum diuersitate.\nuariatur.\nCXVIII. EX LIBEO SECVNDO AD EVNDEM IANVARTVM. QVID SIBI VELIT IN CELEBRATIONE PASCHAE OBSERVATIO SABBATI ET LVNAE; ET DE QVADRAGESIMA VEL DE CONSONANTIA PENTECOSTES CVM DIE LEGIS DATAE. Quaeris quae causa sit, cur anniuersarius dies celebrandae\ndominicae passionis non ad eundem redeat anni diem sicut\ndies, qua traditur natus; et deinde subiungis: \"si hoc fit propter\nsabbatum et lunam, quid sibi uelit in hac re obseruatio sabbati\net lunae?\" hic primum oportet noueris diem natalis\ndomini non in sacramento celebrari, sed tantum in memoriam\nreuocari, quod natus sit; ac per hoc nihil opus erat nisi reuolutum\ndiem anni, quo ipsa res facta est, festa deuotione\nsignari. sacramentum est autem in aliqua celebratione, cum\nrei gestae commemoratio ita fit, ut aliquid etiam significare\nintellegatur, quod sancte accipiendum est. eo itaque modo\nagimus pascha, ut non solum quod factum est in memoriam\nreuocemus, id est quod mortuus Christus et resurrexit, sed\netiam cetera, quae circa eum adtestantur, ad sacramentorum\nsignificationem non omittamus. quia enim, sicut dicit apostolus,\nmortuus est propter delicta nostra et resurrexit\npropter iustificationem nostram, transitus quidam\nde morte ad uitam in illa passione domini et\n\n\n\n\n\n\nresurrectione sacratus est. nam etiam uocabulum ipsum, quod.\n. pascha dicitur, non graecum, sicut uulgo uideri solet, sed\nhebraeum esse dicunt qui linguam utramque nouerunt. neque\nenim a passione, quoniam πἀσχειv graece dicitur pati, sed ab\neo quod transitur, ut dixi, a morte ad uitam, hebraeo uerbo\nres appellata est: in quo eloquio pascha transitus dicitur, sicut\nperhibent qui haec sciunt. quod uoluit et ipse dominus tangere,\ncum ait: qui credit in me, transiet de morte ad\nuitam. et maxime idem euangelista hoc intellegitur exprimere\nuoluisse, cum celebraturo domino pascha cum discipulis,\nubi cenam eis mysticam dedit: cum uidisset, inquit,\nIesus, quia uenit hora, ut transiret de mundo ad\npatrem. transitus ergo de hac uita mortali in aliam uitam\nimmortalem — hoc est enim de morte ad uitam — in passione\net in resurrectione domini commendatur.\n\n\nHic transitus a nobis modo agitur per fidem, quae nobis\nest in remissionem peccatorum, in spe uitae aeternae diligentibus\ndeum et proximum; quia fides per dilectionem\noperatur, et iustus ex fide uiuit. spes autem, quae\nuidetur, non est spes. quod enim uidet quis, quid\nsperat? si autem quod non uidemus speramus, per\npatientiam exspectamus. secundum hanc fidem et spem\net dilectionem, qua coepimus esse sub gratia, iam commortui\nsumus cum Christo et consepulti illi per baptismum — sicut\ndicit apostolus: quia et uetus homo noster simul\ncrucifixus est cum illo - et resurreximus cum illo, quia\n\n\n\n\n\n\net simul nos excitanit et simul sedere fecit in caelestibus.\nunde est illa exhortatio: quae sursum sunt sapite, non\nquae super terram. sed quia sequitur et dicit: mortui\nenim estis, et uita uestra abscondita est cum Christo\nin deo; cum Christus apparuerit, uita uestra,\ntunc et uos apparebitis cum illo. in gloria, satis indicat\nquid uelit intellegi, quia nunc transitus noster ad uitam\nde morte, qui fit per fidem, in spe peragitur futurae in fine\nresurrectionis et gloriae, cum corruptibile hoc — id est caro\nista, in qua gemimus modo — induet incorruptionem et mortale\nhoc induerit immortalitatem. nunc enim iam quidem habemus\nspiritus primitias, sed adhuc in nobis ipsis ingemescimus\nadoptionem exspectantes, redemtionem\ncorporis nostri.\n\nINTER CETERA. Restat utique redemtio corporis nostri, quam exspectantes\nin nobismet ipsis ingemescimus. unde est illud: spe gaudentes,\nin tribulatione patientes. haec igitur innouatio\nuitae nostrae est quidam transitus de morte ad uitam:\nqui fit primo per fidem, ut in spe gaudeamus et in tribulatione\npatientes simus, dum adhuc exterior homo noster\ncorrumpitur, sed interior renouatur de die in\ndiem. propter ipsum initium nouae uitae, propter nouum\nhominem, quem iubemur induere et exuere ueterem, expurgantes\nuetus fermentum, ut simus noua consparsio, quoniam\npascha nostrum immolatus est Christus: propter hanc ergo\n\n\n\n\n\n\nuitae nouitatem primus mensis in anni mensibus celebrationi\nhuic attributus est. nam ipse dicitur et mensis nouorum.\nquia uero in toto tempore saeculi nunc tertium tempus apparuit,\nideo resurrectio domini triduana est. primum enim tempus\nest ante legem, secundum sub lege, tertium sub gratia,\nubi iam manifestatio est sacramenti prius occulti in prophetico\naenigmate. hoc ergo et in lunari numero significatur. quia\nenim septenarius numerus solet in scripturis ad quandam\nsignificationem mysticus apparere, tertia hebdomade lunae\npascha celebratur, id est qui dies occurrit a quarta decima\nin uicesimam primam.\n\nEst illic et aliud sacramentum. quod si tibi obscurum\nfuerit, quia in talibus inquisitionibus minus eruditus es, non\ncontristeris nec ideo me putes esse meliorem, quia haec in\nstudiis puerilibus didici; qui enim gloriatur, in domino\nglorietur.\n\nDE EXPOSITIONE PSALMI DECIMI INTER CETERA. Duae sunt de luna opiniones probabiles: harum autem quae\nuera sit, aut non omnino aut difficillime arbitror posse hominem\nscire. cum enim quaeritur, unde lumen habeat, alii dicunt\nsuum habere, sed globum eius dimidium lucere, dimidium\nautem obscurum esse; dum autem mouetur in circulo suo,\neandem partem, qua lucet, paulatim ad terras conuerti, ut\nuideri a nobis possit, et ideo prius quasi corniculatam apparere.\nnam et si facias pilam ex dimidia parte candidam et\ndimidiam obscuram, si eam partem, qua obscura est, ante\n\n\n\n\n\n\noculos habeas, nihil candoris uides, et cum coeperis illam\ncandidam partem ad oculos conuertere, si paulatim facias,\nprimo cornua candoris uidebis, deinde paulatim crescit, donec\ntota pars candens apponatur oculis et nihil obscurae alterius\npartis uideatur. quod si perseueres adhuc paulatim conuertere.\nincipit obscuritas apparere et candor minui, donec iterum ad\ncornua redeat et postremo totus ab oculis auertatur ac rursus\nobscura. illa pars sola possit uideri. quod fieri dicunt, cum\nlumen lunae uidetur crescere usque ad quintam decimam, et\nrursus usque ad tricensimam minui et redire ad cornua, donec\npenitus nihil in ea lucis appareat. secundum hanc opinionem\nluna in allegoria significat ecclesiam, quod ex parte spiritali\nlucet ecclesia, ex parte autem carnali obscura est. et aliquando\nspiritalis pars in bonis operibus apparet hominibus,\naliquando autem in conscientia latet ac deo tantummodo nota\nest, cum solo corpore apparet hominibus, sicut contingit, cum\noramus in corde et quasi nihil agere uidemur, dum non ad\nterram, sed sursum cor habere iubemur ad dominum. alii\nautem dicunt non habere lunam lumen proprium, sed a sole\ninlustrari; sed quando cum illo est, eam partem ad nos habere,\nqua non inlustratur, et ideo nihil in ea lucis uideri;\ncum autem incipit ab illo recedere, inlustrari ab ea etiam\nparte, quam habet ad terram, et necessario incipere a cornibus,\ndonec fiat quinta decima contra solem — tunc enim sole\noccidente oritur, ut quisquis occidentem solem obseruauerit,\ncum eum coeperit non uidere, conuersus ad orientem lunam\nsurgere uideat — atque inde ex alia parte, cum ei coeperit\n\n\n\n\npropinquare, illam partem ad nos conuertere, qua non inlustratur,\ndonec ad cornua redeat atque omnino inde non appareat,\nquia tunc illa pars, quae inlustratur, sursum est ad\ncaelum, ad terram autem illa, quam radiare sol non potest.\nergo et secundum hanc opinionem luna intellegitur ecclesia,\nquod suum lumen non habeat, sed ab unigenito dei filio, qui\nmultis locis in sanctis scripturis allegorice sol appellatus est,\ninlustratur. quem nescientes et cernere non ualentes haeretici\nquidam ad istum solem corporeum et uisibilem, quod commune\nlumen est carnis hominum atque muscarum, sensus\nsimplicium conantur auertere et nonnullorum auertunt, qui\nquamdiu non possunt interiorem lucem ueritatis mente contueri,\nsimplici fide catholica contenti esse nolunt, quae una\nparuulis salus est et quo uno lacte ad firmitatem solidioris\ncibi certo robore peruenitur. quaelibet ergo duarum istarum\nopinionum uera sit,\n\nITEM AD IANVARIVM INTER CETERA. illud certe manifestum est et cuiuis aduertenti facile\ncognitum, quod luna non augeatur ad oculos nostros nisi a\nsole recedendo neque minuatur nisi ad solem ex parte alia\npropinquando..\n\nAttende nunc quod in Prouerbiis legimus: sapiens sicut\nsol permanet, stultus autem sicut luna mutatur.\net quis est sapiens, qui permanet, nisi sol ille iustitiae, de\nquo dicitur: ortus est mihi iustitiae sol, et quem sibi\nnon fuisse ortum in die nouissima plangentes impii dicturi\n\n\n\n\n\n\nsunt: et iustitiae lumen non inluxit nobis et sol\nnon est ortus nobis? nam istum carnis oculis uisibilem\nsolem oriri facit super malos et bonos deus, qui etiam pluit\nsuper iustos et iniustos. ducantur autem semper ex rebus\nuisibilibus ad inuisibilia congruae similitudines. quis ergo est\nille stultus, qui tamquam luna mutatur, nisi Adam, in quo\nomnes peccauerunt? anima quippe humana recedens a sole\niustitiae-ab illa scilicet interna contemplatione incommutabilis\nueritatis — omnes uires suas in terrena conuertit et eo magis\nmagisque obscuratur in interioribus ac superioribus suis; sed\ncum redire coeperit ad illam incommutabilem sapientiam,\nquanto magis ei propinquat affectu pietatis, tanto magis exterior\nhomo corrumpitur, sed interior renouatur de die in\ndiem omnisque lux illa ingenii, quae ad inferiora uergebat,\nad superiora conuertitur et a terrenis quodam modo aufertur,\nut magis magisque huic saeculo moriatur et uita eius.abscondatur\ncum Christo in deo. mutatur ergo in deterius ad exteriora\nprogrediens et in uita sua proiciens intima sua; et\nhoc terrae, id est eis qui terrena sapiunt, melius uidetur, cum\nlaudatur peccator in desideriis animae suae et qui iniqua gerit\nbenedicitur. mutatur autem in melius, cum intentionem\net gloriam suam a terrenis, quae in hoc saeculo apparent,\npaulatim auertit et ad superiora atque interiora conuertit;\net hoc terrae, id est eis qui terrena sapiunt, deterius uidetur.\nunde illi impii postremam infructuosam agentes paenitentiam\netiam hoc inter multa dicturi sunt: hi sunt quos aliquando\nhabuimus in risum et in similitudinem improperii.\nnos insensati uitam illorum putabamus\n\n\n\n\n\n\ninsan iam. ac per hoc spiritus sanctus de uisibilibus ad\ninuisibilia et de corporalibus ad spiritalia sacramenta similitudinem\nducens transitum illum de alia uita in aliam uitam,\nquod pascha nominatur, a XIIII luna uoluit obseruari, ut non\nsolum propter tempus tertium — quod supra commemoraui, quia\ninde incipit hebdomada tertia — sed etiam propter ipsam conuersionem\nab exterioribus ad interiora de luna similitudo\nassumeretur; usque ad uicensimam uero et primam propter\nipsum numerum septenarium, quo uniuersitatis significatio\nsaepe figuratur, qui etiam ipsi ecclesiae tribuitur propter instar\nuniuersitatis.\n\nIdeo Iohannes apostolus in Apocalypsi ad septem scribit ecclesias.\necclesia uero adhuc in ista mortalitate carnis constituta propter\nipsam mutabilitatem lunae nomine in scripturis significatur.\nunde est et illud: parauerunt sagittas suas in pharetra,\nut insagittent in obscura luna rectos corde.\nprius enim quam fiat illud quod dicit apostolus: cum Christus\napparuerit, uita uestra, tunc et uos cum illo\napparebitis in gloria, obscura uidetur ecclesia in tempore\nperegrinationis suae, inter multas iniquitates gemens; et tunc\nsunt timendae insidiae fallacium seductorum, quas nomine\nsagittarum intellegi uoluit. unde alio loco propter nuntios\nfidelissimos ueritatis, quos ubique parit ecclesia, dicitur luna\ntestis in caelo fidelis. et cum de regno domini psalmus\ncaneret: orietur; inquit, in diebus eius iustitia et\nabundantia pacis, quoad usque interficiatur luna,\nid est abundantia pacis in tantum crescet, donec omnem\n\n\n\n\n\n\nmutabilitatem mortalitatis absumat. tunc nouissima inimica\ndestruetur mors et quidquid nobis restitit ex infirmitate carnis,\nunde nobis perfecta pax nondum est, consumitur omnino,\ncum corruptibile hoc induet inoorruptionem et mortale hoc\ninduet immortalitatem. unde et illius ciuitatis muri, quae\nHiericho appellatur — quae in hebraeo eloquio luna interpretari\ndicitur — septimo circumacta testamenti arca corruerunt. quid\nenim nunc agit annuntiatio regni caelorum, quam circumactio\narcae significauit, nisi ut omnia munimenta mortalis uitae, id\nest omnis spes huius saeculi, quae resistit spei futuri saeculi,\nin dono septenarii spiritus per liberum arbitrium destruatur?\nob hoc enim circumeunte arca non impulsu uiolento illi muri,\nsed sponte ceciderunt. sunt et alia testimonia scripturarum,\nquae nobis ingerunt per commemorationem lunae ecclesiae\nsignificationem, quae in ista mortalitate ab illa Hierusalem,\ncuius ciues sunt sancti angeli, in haerumnis et laboribus\nperegrinatur. non ideo tamen putare debent stulti, qui nolunt\nin Melius commutari, adoranda esse ista luminaria, quia\nducitur ex eis aliquando similitudo ad diuina mysteria figuranda.\nex omni enim creatura ducitur. nec ideo in sententiam\ndamnationis debemus irruere, quae ore apostolico de quibusdam\nprofertur, qui coluerunt et seruierunt creaturae\npotius quam creatori, qui est benedictus in saecula.\nsicut enim non adoramus pecora, quamuis dictus sit\net agnus et uitulus, nec feram, quia dictus sit leo de tribu\n\n\n\n\n\n\n\n\n\n\nIuda, nec lapides, quia petra erat Christus, nec montem\nSion, quia in ipso figuratur ecclesia: sic nec solem aut lunam,\nquamuis ex ea caelesti creatura, sicut ex multa terrestri,\nsacramentorum figurae ad informationes mysticas assumuntur.\n\nINTER CETERA. Non igitur nos de sole et luna, annuis menstruisue temporibus\nactionum nostrarum euenta conicimus, ne in uitae\nhumanae periculosissimis tempestatibus tamquam in scopulos\nmiserae seruitutis illisi a libero arbitrio naufragemus: sed ad\nrem sacrate significandam similitudines habitas religiosissima\ndeuotione suscepimus sicut de cetera creatura, de uentis, de\nmari, de terra, de uolatilibus, de piscibus, de pecoribus, de\narboribus, de hominibus, ad sermonem quidem multipliciter,\nad celebrationem uero sacramentorum iam christiana libertate\nparcissime, sicut de aqua, de frumento, de uino, de oleo. in\nseruitute autem ueteris populi multa etiam celebrari imperata\nsunt, quae nobis tantummodo intellegenda traduntur.\n\nITEM INTER CETERA. , Aliquantum interest inter obseruationes siderum ad aerias\nqualitates accommodatas, sicut agricolae uel nautae obseruant,\nast ad natandas partes mundi cursumque aliquo et alicunde\ndirigendum, quod gubernatores nauium faciunt et hi qui per\nsolitudines harenosas in interiora austri nulla certa semita\n\n\n\n\n\n\ngradiuntur; aut (ad) aliquid in doctrina utili figurate significandum\nfit nonnullorum siderum aliqua commemoratio: quantum\nergo intersit inter has utilitates et uanitates hominum ad hoc\nobseruantium sidera, ut nec aeris qualitates nec regionum\nuias nec solos temporum numeros nec spiritalium similitudines,\nsed quasi fatalia rerum euenta perquirant, quis non intellegat\nP ,\n\nSed iam deinceps uideamus cur etiam id obseruatur, cum\npascha celebramus, ut sabbatum occurrat. hoc enim proprium\nchristianae religionis est. nam Iudaei tantummodo mensem\nnouorum et lunam obseruant a quarta decima usque ad\nuicensimam primam. sed quia illud eorum pascha, quo passus\nest dominus, ita occurrit, ut inter mortem eius et resurrectionem\nmedius esset sabbati dies, addendum patres nostri censuerunt,\nut et nostra festiuitas a ludaeorum festiuitate distingueretur,\net quod non frustra factum esse credendum est ab illo qui\nest ante tempora et per quem facta sunt tempora et qui uenit\nin plenitudine temporum et qui potestatem habebat ponendi\nanimam suam et iterum recipiendi eam, et ideo non fatalem,\nsed opportunam sacramento, quod commendare instituerat,\nhoram exspectabat, cum diceret: nondum uenit hora mea,\nut in anniuersaria passionis eius celebratione a posteris seruaretur.\nquod enim nunc, ut superius dixi, fide ac spe peregrinamur\natque ut ad id perueniamus dilectione satagimus,\nrequies est quaedam ab omni labore omnium molestiarum ,\nsancta atque perpetua; in eam nobis ex hac uita fit transitus,\nquem dominus noster Iesus Christus sua passione praemonstrare\net consecrare dignatus est. inest autem in illa requie\n\n\n\n\n\n\n\n\nnon desidiosa segnitia, sed quaedam ineffabilis tranquillitas\nactionis otiosae. sic enim ab huius uitae operibus in fine\nrequiescitur, ut in alterius uitae actione gaudeatur. sed quia\ntalis actio in dei laude agitur sine labore membrorum, sine\nangore curarum, non ad eam sic transitur per quietem, ut\nipsi labor succedat, id est non sic incipiat esse actio, ut\ndesinat quies. neque enim reditur ad labores et curas; sed\npermanet in actione quod ad quietem pertinet, nec in opere laborare\nnec in fluctuatione cogitare. quia ergo per requiem\nad primam uitam reditur, unde anima lapsa est in peccatum,\npropterea sabbato requies significatur. illa autem prima uita,\nquae a peregrinatione redeuntibus et primam stolam accipientibus\nredditur, per unam sabbati — quem diem dominicum\ndicimus - figuratur. quaere septem dies, Genesim lege: inuenies\nseptimum sine uespere, quia requiem sine fine significat\nprima ergo uita non fuit sempiterna peccanti, requies autem\nultima sempiterna est; ac per hoc et octauus sempiternam\nbeatitudinem habebit, quia requies illa, quae sempiterna est,\nexcipitur ab octauo, non extinguitur; neque enim esset aliter\nsempiterna. ita ergo erit octauus, qui primus, ut prima uita,\nsed aeterna, reddatur.\n\nSabbatum tamen commendatum est priori populo in otio\ncorporaliter celebrandum, ut figura esset sanctificationis in\nrequiem spiritus sancti. numquam enim legimus in Genesi\nsanctificationem per omnes priores dies, sed de solo sabbato\ndictum est: sanctificauit deus diem septimum.\n\n\n\n\n\nITEM INTER CETERA. Quia ergo caritas dei diffusa est in cordibus\nnostris per spiritum sanctum, qui datus est nobis,\nideo sanctificatio in septimo die commemorata est, ubi requies\ncommendatur. quia uero nec bene operari possumus nisi dono\neius adiuti - sicut apostolus dicit: deus enim est, qui operatur\nin nobis et uelle et operari pro bona uoluntate\n— nec requiescere poterimus post omnia bona opera nostra,\nquae in hac uita gerimus, nisi eius dono ad aeternitatem\nsanctificati atque perfecti. propterea de ipso deo dicitur, quia,\ncum fecisset omnia opera bona ualde, septimo die\nrequieuit ab omnibus operibus suis, quae fecit.\nfuturam enim requiem significabat, quam post bona opera\ndaturus erat hominibus. sicut enim, cum bene operamur, ipse\ndicitur operari in nobis, cuius munere bene operamur, ita\ncum requiescimus, ipse requiescere dicitur, quo donante requiescimus.\n\nITEM INTER CETERA. Ideoque inter omnia decem illa praecepta solum ibi quod\nde sabbato positum est figurate obseruandum praecipitur.\nquam figuram nos intellegendam, non etiam per otium corporale\ncelebrandam suscepimus. cum enim sabbato significetur\nspiritalis requies - de qua dictum est in psalmo: uacate et\nuidete, quoniam ego sum dominus, et quo uocantur\nhomines ab ipso domino dicente : uenite ad me omnes, qui\nlaboratis et onerati estis, et ego uos requiescere\n\n\n\n\n\n\nfaciam; tollite iugum meum super uos et discite a\nme, quoniam mitis sum et humilis corde, et inuenietis\nrequiem animabus uestris - cetera tamen ibi\npraecepta proprie, sicut praecepta sunt, sine ulla figurata\nsignificatione abseruamus.\n\n\nITEM INTEB CETERA. Vnde non inconuenienter intellegimus ad amorem excitandum,\nquo ad requiem tendimus, ualere omnia quae figurate in\nscripturis dicuntur, quando quidem id solum in decalogo\nfigurate praecipitur, ubi requies commendatur, quae ubique\namatur, sed in solo deo sancta et sola inuenitur et certa.\n\nDies tamen dominicus non Iudaeis, sed christianis resurrectione\ndomini declaratus est et ex illo accepit habere festiuitatem\nsuam. animae quippe omnium sanctorum ante resurrectionem\ncorporis sunt quidem in requie, sed in ea non sunt\nactione, qua corpora recepta uegetantur. talem quippe actionem\nsignificat dies octauus. qui et primus, quia non aufert illam\nrequiem, sed glorificat. non enim redit cum corpore difficultas\nei corpore, quia nec corruptio. oportet enim corruptibile\nhoc indui incorruptionem et mortale hoc indui.\nimmortalitatem. quapropter ante domini resurrectionem\nquamuis sanctos patres plenos prophetico spiritu octaui sacramentum\nnequaquam lateret, quo significaretur resurrectio —\nnam et pro octauo psalmus scribitur et octauo die circumcidebantur\ninfantes et in Ecclesiaste ad duorum testementorum significationem\ndicitur: illis septem et illis octo —\n\n\n\n\n\n\nreseruatam est tamen et occultatum et solum celebrandum\nsabbatum traditum est, quia erat ante requies mortuorum.\nresurrectio autem nullius erat, qui resurgens a mortuis non\nmoreretur et mors ei ultra non dominaretur; ut, postquam\nfacta est talis resurrectio in corpore domini - ut praeiret in\ncapite ecclesiae quod corpus ecclesiae speraret in finem —\niam dies dominicus, id est octauus, qui et primus, inciperet\ncelebrari. ipsa etiam causa intellegitur, cur obseruandum\npascha — ubi ouem occidere et edere iubentur, Cum manifestissime\npassionem domini figurat — non eis ita praeceptum est,\nut attenderent occurrere sabbatum et cum mense nonorum\nad tertiam lunae hebdomadem concurrere; ut eundem quoque\ndiem dominus sua passione signaret, qui etiam dominicum,\nid est octauum, qui et primus est, declaraturus aduenerat.\n\nAttende igitur sacratissimum triduum crucifixi, sepulti,\nsuscitati. horum trium quod significat crux, in praesenti agimus\nuita; quod autem significat sepultura et resurrectio, fide\nac spe gerimus.. nunc enim dicitur homini: tolle crucem\ntuam et sequere me. cruciatur autem caro, cum mortificautur\nmembra nostra super terram, fornicatio, immunditia.,\nluxuria, auaritia et cetera huius modi, de quibus dicit: si\nenim secundum carnem uixeritis, moriemini; si\nautem spiritu facta carnis mortificaueritis, uiuetis.\nhinc etiam de ipso dicit: mundus mihi crucifixus\nest et ego mundo. et alio loco: scientes, inquit, quia\nuetus homo noster simul crucifixus est cruci cum\nillo, ut euacuaretur corpus peccati, ut ultra non\n\n\n\n\n\n\nseruiamus peccato. quamdiu ergo id agunt opera nostra,\nut euacuetur corpus peccati, quamdiu exterior homo corrumpitur,\nut interior renouetur de die in diem, tempus est crucis.\nhaec sunt etiam bona opera quidem, tamen adhuc laboriosa,\nquorum merces est requies.\n\n\nITEM INTER CETERA. Et in scripturis quidem ueteribus ad agendum pascha non\nest praeceptum tempus nisi ex mense nouorum luna XIIII\nusque ad xxi. ex euangelio tamen, quia manifestum est quo\netiam die dominus crucifixus sit et in sepultura fuerit et\nresurrexerit, adiuncta est etiam ipsorum dierum obseruatio\nper patrum concilia et orbi uniuerso christiano persuasum eo\nmodo pascha celebrari oportere. quadragesima sane ieiuniorum\nhabet auctoritatem et in ueteribus libris et ex ieiunio Mosi et\nHeliae, et ex euangelio, quia totidem diebus dominus ieiunauit,\ndemonstrans euangelium non dissentire a lege et prophetis.\nin persona quippe Mosi lex, in persona Heliae prophetae\naccipiuntur, inter quos in monte gloriosus apparuit, ut euidentius\nemineret quod de illo dicit apostolus: testimonium\nhabens a lege et prophetis. in qua ergo parte anni\ncongruentius obseruatio quadragesimae constitueretur nisi confinis\natque contigua dominicae passionis, quia in ea significatur\nhaec uita laboriosa, cui opus est continentia, ut ab ipsius\nmundi amicitia ieiunetur, quae utique fallaciter blandiri et\ninlecebrarum fucos circumspargere atque iacere non cessat ?\nnumero autem quadragenario uitam istam propterea figurari\narbitror, quia denarius, in quo est perfectio beatitudinis nostrae —\n\n\n\n\n\n\nsicut in octonario, quia redit ad primum, ita in hoc, quia\ncreatura, quae septenario figuratur, adhaeret creatori, in quo\ndeclaratur unitas trinitatis — per uniuersum mundum temporaliter\nannuntiatus est, quia mundus et a quattuor uentis de.\nliniatur et a quattuor elementis erigitur et a quattuor annuis\ntemporum uicibus uariatur. decem autem quater in quadraginta\nconsummatur; quadragenarius autem partibus suis computatus\naddit ipsum denarium, et fiunt quinquaginta, tamquam\nmerces laboris et continentiae. neque enim frustra ipse dominus\net quadraginta dies post resurrectionem in hac terra et\nin hac uita cum discipulis conuersatus est et, posteaquam\nascendit in caelum, decem diebus interpositis promissum misit\nspiritum sanctum completo die pentecostes: qui dies quinquagenarius\nhabet alterum sacramentum, quod septies septeni\nXLVIIII fiunt; et cum reditur ad initium, quod est octauus,\nqui et primus, dies quinquaginta complentur: qui celebrantur\npost domini resurrectionem iam in figura non laboris, sed\nquietis et laetitiae. propter hoc ieiunia relaxantur et stantes\noramus, quod est signum resurrectionis. unde etiam diebus\nomnibus dominicis ad altare obseruatur et alleluia canitur,\nquod significat actionem nostram futuram non esse nisi laudem\ndei, sicut scriptum est: beati . qui habitant in domo\ntua; in saecula saeculorum laudabunt te.\n\nSed dies quinquaginta et in scripturis commendantur, non\ntantum in euangelio, quia tunc spiritus sanctus aduenit, sed\netiam in ueteribus libris. nam et ipsi, posteaquam pascha\nocciso agno celebrauerunt, quinquaginta dies numerantur usque\nin diem, quo lex data est in monte Sina famulo dei Mosi\ndigito dei scripta.\n\nCelebratur uerum pascha et interpositis quinquaginta diebus\n\n\n\n\n\n\ndatur ad caritatem spiritus sanctus, qui est digitus dei, contrarius\nhominibus sua quaerentibus et ideo iugum asperum et\nsarcinam grauem portantibus nec inuenientibus requiem animabus\nsuis; quia caritas non. quaerit quae sua sunt.\nideo animositas haereticorum semper inquieta est; quos magorum\nPharaonis habere conatum declarat apostolus dicens:\nsicut enim Iamnes et Mambres restiterunt Mosi,\nsic et hi resistunt neritati, homines mente corrupti,\nreprobi circa fidem. sed ultra non proficient;\ndementia eorum manifesta erit omnibus, sicut\net illorum fuit. quia enim per ipsam corruptionem mentis\ninquietissimi fuerunt, in signo tertio defecerunt fatentes sibi\naduersum esse spiritum sanctum, qui erat in Mose. nam\ndeficientes dixerunt: digitus dei est hic. sicut autem\nconciliatus et placatus spiritus sanctus requiem praestat\nmitibus et humilibus corde, ita contrarius et aduersus immites\nM superbos inquietudine exagitat. quam inquietudinem muscae\nillae breuissimae significauerunt, sub quibus magi Pharaonis\ndefecerunt dicentes: digitus dei est hoc.\n\nITEM INTER CETERA. Numera itaque a quarta decima primi mensis, quo factum\nest pascha, usque ad diem tertium tertii mensis: inuenies\ndecem et septem primi mensis, xxx secundi, tres tertii; qui\nfiunt quinquaginta. lex in arca est sanctificatio in corpore\ndomini, per cuius resurrectionem nobis requies futura promittitur,\nad quam percipiendam sancto spiritu caritas inspiratur.\n\n\n\n\n\n\nspiritus autem nondum erat datus, quia Iesus nondum\nerat clarificatus. inde prophetia illa cantata est: exsurge,\ndomine, in requiem tuam, tu et arca sanctificationis\ntuae. ubi requies, ibi et sanctificatio. unde\nnone ut amemus et desideremus, pignus accepimus. uocantur\nautem ad requiem alterius uitae — quo ab ista uita transitur,\nquod pascha significat — omnes in nomine patris et filii et\nspiritus sancti.\n\nPropterea quinquagenarius numerus ter multiplicatus addito\nad eminentiam sacramenti ipso ternario in illis magnis piscibus\ninuenitur, quos dominus iam post resurrectionem nonam\nuitam demonstrans a dextera parte leuari Imperauit; nec retia\nrupta sunt, quia tunc haereticorum inquietudo non erit. tunc\nhomo quietus et perfectus, purgatus in anima et corpore per\neloquia domini casta, argentum igne examinatum terrae,\npurgatum septuplum, accipiet mercedem denarium,\nut sint decem et septem. nam et in hoc numero sicut in\naliis multiplices figuras exhibentibus sacramentum mirabile\nreperitur. nec immerito etiam psalmus xvn in libro Regnorum\n\nsolus integer legitur, quia regnum illud significat, ubi aduersarium\nnon habebimus. titulus enim eius est: in die, qua\neruit eum dominus de manu omnium inimicorum\neius et de manu Saul. quis enim figuratur in Dauid nisi\nille qui uenit secundum carnem ex semine Dauid ? qui utique\nin corpore suo, quod est ecclesia, adhuc patitur inimicos.\nunde illi persecutori, quem uooe mactauit et in suum corpus\ntraiciens quodam modo manducauit, sonuit de caelo: Saule,\nSaule, quid me persequeris ? quando autem eruetur hoc\n\n\n\n\n\n\ncorpus eius de manu omnium inimicorum eius, nisi cum et\nilla nouissima inimica destruetur mors ? - ad hoc tempus pertinet\nnumerus ille CLHI piscium. nam et ipse numerus decem\net septies surgens in trigonum CLIII summam complet. ab\nuno utique usque ad decem septem surgens medios adde et\ninuenies; ad unum scilicet adde duo, fiunt utique tria; adde\ntria, fiunt sex; adde quattuor, fiunt decem; adde quinque,\nfiunt xv; adde vi, fiunt xxi; adde ita ceteros et ipsum septimum\ndecimum, fiunt CLIII.\n\nHaec de scripturis firmissime tenentur, id est pascha et\npentecoste. ut XL illi dies ante pascha obseruentur, ecclesiae\nconsensio : roborauit; sic etiam, ut octo dies neophytorum\ndistinguantur a ceteris, id est ut octauus primo concinat. ut\nautem alleluia per illos solos dies quinquaginta in ecclesia\ncantetur, non usque quaque obseruatur; nam et aliis diebus\nuarie cantatur alibi atque alibi, ipsis tamen diebus ubique.\nut autem stantes et in illis diebus et in omnibus dominicis\noremus, utrum ubique seruetur ignoro; tamen quid in eo\nsequatur ecclesia dixi, ut potui, et arbitror esse manifestum.\nCXVIIII. ITEM EX EODEM LIBRO SECVNDO AD IANVAHIVM. DE HIS QVI DE PAGINIS EVANQVLICIS SOBTES LEGVNT. Qui de paginis euangelicis sortes legunt, etsi optandum est,\nut hoc potius faciant quam ad daemonia consulenda concurrant,\ntamen et ista mihi displicet consuetudo, ad negotia\nsaecularia et ad uitae huius uanitatem propter aliam uitam\nloquentia oracula diuina uelle conuertere.\nCXX. EX SERMONE AD POPVLVM IN VIGILIIS PASCHAE. QVOD IN GENESI DIES A LVCE COEPERINT ET NVNC A NOCTIBVS* COMPVTENTVR. Dicendum est cur tanta celebritate hodierna potissimum\nnocte uigilemus. quod die tertio resurrexerit a mortuis dominus\nChristus, nullus ambigit christianus. hac autem nocte hoc\nfactum esse sanctum euangelium contestatur. totum enim diem\na praecedente nocte computari non dubium est, non secundum\ndierum ordinem, qui commemorantur in Genesi — quamquam\net illic tenebrae praecesserunt; nam tenebrae erant\nsuper abyssum, cum dixit deus: fiat lux, et facta est\nlux — sed quia illae tenebrae nondum erant nox; nondum enim\npraecesserat dies. diuisit quippe dies inter lucem et tenebras,\net prius lucem uocauit diem, deinde tenebras noctem; et facta\nluce usque alterum mane commemoratus est dies unus. manifestum\nest illos dies a luce coepisse et transacta luce usque\nad mane singulos terminatos. sed posteaquam creatus homo\na luce iustitiae ad peccati tenebras declinauit, a quibus eum\nChristi gratia liberat, factum est, ut nunc dies a noctibus\ncomputemus, quia non a luce ad tenebras, sed a tenebris ad\nlucem uenire conamur et domino adiuuante fieri speramus.\nsic et apostolus dixit: nox praecessit, dies autem\nappropinquauit; abiciamus itaque opera tenebrarum\net induamus nos arma lucis. dies igitur dominicae\n\n\n\n\n\n\npassionis, quo crucifixus est, iam transactam noctem propriam\nsequebatur: ideoque clausus et terminatus est usque ad parasceuen,\nquam Iudaei etiam cenam puram uocant, ab eius noctis\nexordio incipiente sabbati obseruatione. deinde sabbati dies\na sua nocte incipiens finitus est uespere incipientis noctis,\nquae pertinet ad initium dominici diei, quoniam eum dominus\nsuae resurrectionis gloria consecrauit. illius itaque noctis ad\ninitium diei dominici pertinentis nunc ista sollemnitate memoriam\ncelebramus. illam noctem agimus uigilando, qua\ndominus resurrexit, et illam uitam, de qua paulo ante dicebamus,\nmeditamur, ubi nec mors ulla nec somnus est, quam\nin sua carne nobis inchoauit, quam sic excitauit a mortuis,\nut iam non moriatur nec mors ei ultra dominetur. nam quoniam\nuenientes ad sepulchrum eius, a quibus diligentibus\nquaerebatur, diluculo corpus non inuenerunt responsumque\nacceperunt ab angelis, quod iam resurrexerat, manifestum est\nquod ea nocte resurrexerit, cuius extremitas illud diluculum\nfuit. deinde cui resurgenti paulo diutius uigilando concinimus,\npraestabit, ut cum illo sine fine uiuendo regnemus. sed etsi\nforte his horis, quibus nos ducimus istam uigiliam, illius adhuc\ncorpus in sepulchro erat nondumque resurrexerat, nec sic\nuigilando sumus incongrui, quia ille dermiuit, ut uigilemus,\nqui est mortuus, ut uiueremus.\nCXXI. EX LIBRO QVAESTIONVM EVANGELH PRIIIO. QVOMODO SECVN- DVM FTGVBAM IONAE TRES DIES ET TRES NOCTES IN PAS- SIONE DOMINI COMPVTENTVB. Sicut enim fuit Iona in uentre ceti tribus diebus\net tribus noctibus, sic erit et filius hominis in\ncorda terrae tribus diebus et tribus noctibus. sextae.\nferiae diei partem, qua sepultus est, cum praeterita nocte pro\nnocte et die accipies, hoc est pro toto die, sabbati noctem et\ndiem et noctem dominicam cum eodem die inlucescente: ac per\nhoc accipiendo partem pro toto habes triduum et tres noctes.\nquod enim dicuntur decem menses praegnantis, nouem sunt\npleni; sed initium decimi pro toto accipitur. et quod se\ndominus ostendit in monte, post sex dies factum dicit unus\neuangelista, alter uero post octo dies dicit, partem posteriorem\nprimi diei, in quo futurum hoc dominus promisit, et partem\npriorem nouissimi diei, in quo completum est quod promisit,\npro totis atque integris diebus annumerans: ut intellegas eum\nqui dixit: post sex dies solos medios commemorasse, qui toti\natque integri completi sunt. in Genesi enim a lumine incipit\ndies et finit ad tenebras ad significandum lap sum hominis;\nmune autem a tenebris ad lucem, sicut dictum est de tenebris\nlucem clarescere, quia a peccatis homo liberatus peruenit ad\nlucem iustitiae.\n[CVR HIC MALO HOMINI BENE SIT VEL BONO MALE. EX LIBRO DE PROVTDENTIA DEI. \\'Hinc maxime credendum est quod pietas praedicat, manifestum\nfuturum esse iudicium, quia nunc uidemus humanas\nfelicitates et clades indiscrete bonis et malis uelut sine ullo\niudicio esse communes, cum dei iustitia, cuius sic eminet in\nrebus exiguis prouidentia, nullo modo relinquat sine ullo\niudicio passim fluitare maiora. quid autem maius est non\nsolum in ista humana uerum etiam in angelica creatura, quam\nut mali iusta miseria puniantur, boni uero beatitudine perfruantur?\nquod ergo nunc malo homini quasi bene est, occulta\npoena est felicitas falsa. quod autem homini bono male est , non\npraemium pietati negatur, sed ad maiora praemia patientia\npietatis augetur. item quod aliquando et in hac uita malo\nhomini male est, aut emendatio est ant afflictio peccatorum.\nquando autem bono homini bene est, non est illius supernae\npatriae certissimum gaudium, sed huius periculosae peregrinationis\nqualecumque solacium. haec atque huius modi si\ncogitaret infidelis impietas, in gubernandis et ordinandis rebus\nhumanis diuinam prouidentiam non negaret nec in suis tenebrosis\net mortiferis uiribus contra lumen et uitam sapientiae\nperduraret. illud ergo attendat homo infidelis, quod dicere\nnon potest ab hominibus institutum, ne deum neget rebus\nhumanis ordinem dare, qui docuit apiculas cellas fauorum tam\nmirabiliter ordinare: ipsi quippe homini quis dedit inordinatis\n\n\n\n\nrebus offendi et rerum ordine delectari? nonne hoc in suae\nanimae natura inuenit, quam sibi ipse non fecit? nam quare\nordine non inuento in rebus humanis deum res humanas\ngubernare non credit, nisi quia rebus inordinatis ordinatas\npraeponere naturaliter nouit? ergone homo iudicat ordinationem\npotius quam perturbationem operibus conuenire diuinis et\ndeus ordinatum iudicium non habet de hominibus uniuersis,\nqui ordini sensum creauit in singulis? habet plane, habet;\nnon dubitet pietas, etsi non comprehendit infirmitas. opera\nfabrorum ea nempe laudamus, quae inspicere possumus,\nmechanicorum autem stupemus et, nisi aperta atque monstrata\nfuerint, eos impossibilia potuisse miramur. cur ergo de indiciis\ndei tam temere iudicamus et diuini operis ordinem, ubi\nnon potuerimus uidere, festinamus negare, laudantes prouidentiam\ncreatoris in arborum foliis et eam non putantes\nesse in rebus humanis, nec potius inuestigabiliter et latenter\nordinem rerum humanarum currere credimus, quem uel immensum\ncomprehendere uel occultum inspicere non ualemus?\nsed rerum diuinitus institutarum ordines manifesti, ex quibus\nconiciantur occulti, feriunt etiam oculos impiorum.]\n\n\n\n\n29\nCXXII. EX LIBRO DE CIVITATE DEI VICESIMO. QVID IN LIBRO EOCLK- SIASTE SALOMON DE HIS QVAE IN HAC VITA BONIS MALISQVE COMMVNIA SINT DIBPVTARIT.\nNunc quando. non solum in malo sunt boni et in bono\nmali, quod uidetur iniustum, uerum etiam plerumque et\nmalis mala eueniunt et bonis bona proueniunt, magis inscrutabilia\nfiunt iudicia dei et inuestigabiles uiae eius. quamuis\nergo nesciamus, quo iudicio deus ista uel faciat uel fieri\nsinat, apud quem summa uirtus est et summa sapientia,\nsumma iustitia, nulla infirmitas, nulla temeritas, nulla iniquitas,\nsalubriter tamen discimus non magni pendere seu bona\nseu mala, quae uidemus bonis malisque esse communia, et\nilla bona quaerere, quae bonorum, atque illa mala maxime\nfugere, quae propria sunt malorum. cum uero ad illud dei\niudicium uenerimus, cuius tempus iam proprie dies iudicii et\naliquando dies domini nuncupatur, non solum quaecumque\ntunc iudicabuntur uerum etiam quaecumque ab initio indicata\net quaecumque usque ad illud tempus adhuc iudicanda\nsunt, apparebunt esse iustissima. ubi hoc quoque manifestabitur,\nquam iusto iudicio dei fiat, ut nunc tam multa ac paene\nomnia iusta iudicia dei lateant sensus mentesque mortalium,\ncum tamen in hac re piorum fidem non lateat iustum esse\nquod latet.\n\nNempe Salomon, sapientissimus rex Israhel, qui regnauit\nin Hierusalem, librum, qui uocatur Ecclesiastes et a ludaeis\n\n\n\n\nquoque habetur in sacrarum canone litterarum, sic exoraus\nest: uanitas uanitantium, dixit ecclesiastes, uanitas\nuanitantium, omnia. uanitas. quae abundantia\nhomini in omni labore suo, quo laborat sub sole?\net cum hac sententia conecteret cetera, commemorans haerumnas\nerroresque uitae huius et uanescentes interea temporum\nlapsus, ubi nihil solidum, nihil stabile retinetur, in ea rerum\nuanitate snb sole illud etiam deplorat quodam modo, quod.\ncum sit abundantia sapientiae super insipientiam sicut abundantia\nlucis super tenebras, sapientisque oculi sint in\ncapite ipsius et stultus in tenebris ambulet, unus tamen incursus\nincurrat omnibus, utique in hac uita, quae sub sole\nagitur, significans uidelicet ea mala, quae bonis et malis uidemus\nesse communia. dicit etiam illud quod et boni patiantur\nmala, tamquam mali sint, et mali, tamquam boni sint, adipiscantur\nbona, ita loquens: est, inquit, uanitas, quae\nfacta est super terram, quia sunt iusti, super quos\nuenit sicut factum impiorum, et sunt impii, super\nquos uenit sicut factum iustorum. dixi quoniam\nhoc quoque uanitas. in hac uanitate, cui quantum satis\nuisum est intimandae totum istum librum uir sapientissimus\ndeputauit, — non utique ob aliud, nisi ut eam uitam desideremus,\nquae uanitatem non habet sub hoc sole, sed ueritatem\nsub illo qui fecit hunc solem — in hac ergo uanitate\nnumquid nisi iusto dei rectoque iudicio similis eidem uanitati\nfactus uanesceret homo? in diebus tamen uanitatis suae\n\n\n\n\n\n\n\n\ninterest plurimum, utrum resistat an obtemperet ueritati et\nutrum sit expers uerae pietatis an particeps, non propter\nuitae huius uel bona adquirenda uel mala uitanda uanescendo\ntranseuntia, sed propter futurum iudicium, per quod erant et\nbonis bona et malis mala sine fine mansura. denique iste\nsapiens hunc librum sic conclusit, ut diceret: deum time et\nmandata eius custodi, quia hoc est omnis homo.\nquia hoc omne opus deus adducet in iudicium in\nomni despectu siue bonum siue malum. quid breuius,\nuerius, salubrius dici potuit? deum, inquit, time et mandata\neius custodi, quia hoc est omnis homo. quicumque\nenim est, hoc est, custos utique mandatorum dei,\nquoniam qui hoc non est, nihil est; non enim ad ueritatis\nimaginem reformatur remanens in similitudine uanitatis. quia\nomne hoc opus — id est quod ab homine fit in hac uita —\nsine bonum siue malum deus adducet in iudicium\nin omni despecto, id est in omni etiam, qui contemtibilis\nhic uidetur et ideo nec uidetur; quoniam deus et ipsum uidet\nnec eum despicit nec cum iudicat praeterit.\nCXXIII. ITEM EX EODEM LIBRO DE CIVITATE DEI XX. QVIBVS SENTENTIIS DOMINI DIVINVM IVDICIVM IN FINE FVTVRVM SAECVLI DECLARETVR. Saluator cum obiurgaret ciuitates, in quibus uirtutes magnas\nfecerat neque crediderant, et eis alienigenas anteponeret :\n\n\n\n\n\n\naerum tamen, inquit, dico uobis, Tyro et Sidoni\nremissius erit in die iudicii quam uobis. et paulo\npost alteri ciuitati: amen, inquit, dico uobis, quia terrae\nSodomorum remissius erit in die iudicii quam\ntibi, hic euidentissime praedicat diem iudicii esse uenturum.\net alio loco: uiri Nineuitae, inquit, surgent in iudicio\ncum generatione ista et condemnabunt eam, quia\npaenitentiam egerunt in praedicatione Ionae, et\necce plus quam Iona hic. regina austri surget in\niudicio cum generatione ista et condemnabit eam,\nquia uenit a finibus terrae audire sapientiam\nSalomonis, et ecce plus quam Salomon hic. duas res\nhoc loco discimus, et uenturum esse iudicium et cum mor- ,\ntuorum resurrectione uenturum. de Nineuitis enim et regina\naustri quando ista dicebat, de mortuis sine dubio loquebatur,\nquos tamen in die iudicii resurrecturos esse praedixit. nec\nideo dixit: \"condemnabunt\", quia ipsi iudicabunt, sed quia ex\nipsorum comparatione isti merito damnabuntur. rursus alio\nloco, cum de hominum bonorum et malorum nunc permixtione,\npostea separatione- quae utique dies iudicii futura est - loqueretur,\nadhibuit similitudinem de tritico seminato et superseminatis\nzizaniis eamque suis exponens discipulis: qui seminat,\ninquit, bonum semen, est filius hominis;\nager autem est mundus et cetera.\n\nINTER CETERA. Hic iudicium quidem uel diem iudicii non nominauit, sed\neum multo clarius ipsis rebus expressit et in fine saeculi\n\n\n\n\n\n\nfuturum esse praedixit. item discipulis suis: amen en, inquit,\ndico uobis, quod uos qui secuti me estis in regeneratione,\ncum sederit filius hominis in sede maiestatis\nsuae, sedebitis et uos super sedes duodecim\niudicantes duodecim tribus Israhel. hic discimus\ncum suis discipulis iudicaturum Iesum. unde et alibi Iudaeis\ndixit: si ego in Beelzebub eicio daemonia filii\nuestri in quo eiciunt? ideo ipsi indices erunt\nuestri. nec quoniam super duodecim sedes sessuros esse ait,\nduodecim solos homines cum illo iudicaturos putare debemus.\nduodenario quippe numero uniuersa quaedam significata est\niudicantium multitudo propter duas partes numeri septenarii,\nquo significatur plerumque uniuersitas: quae duae partes, id\nest tria et quattuor, altera per alteram multiplicatae duodecim\nfaciunt. nam et quattuor ter et tria quater duodecim\nsunt, et Si qua alia huius duodenarii numeri quae ad hoc\nualeat ratio reperitur. alioquin quoniam in locum Iudae traditoris\napostolum Matthian legimus ordinatum, apostolus Paulus,\nqui plus illis omnibus laborauit, ubi ad iudicandum sedeat\nnon habebit. qui profecto cum aliis sanctis ad numerum\niudicum se pertinere demonstrat, cum dicit: nescitis quia\nangelos iudicabimus? de ipsis quoque iudicantes in hoc\nnumero duodenario similis causa est. non enim quia dictum\nest: iudicantes duodecim tribus Israhel, tribus Leui,\nquae tertia decima est, ab eis iudicanda non erit aut solum\nillum populum, non etiam gentes ceteras iudicabunt. quod\nautem ait: in regeneratione, procul dubio mortuorum\nresurrectionem nomine noluit regenerationis intellegi. sio enim\ncaro nostra regenerabitur per incorruptionem, quemadmodum\n\n\n\n\n\n\nest anima nostra regenerata per fidem. multa praetereo, quae\nde ultimo iudicio ita dici uidentur, ut diligenter considerata\nreperiantur ambigua uel magis ad aliud pertinentia, siue\nscilicet ad eum saluatoris aduentum, quo per totum hoc tempus\nin ecclesia sua uenit, hoc est in membris suis particulatim\natque paulatim, quoniam tota corpus est eius, siue ad excidium\nterrenae Hierusalem, quia et de illo cum loquitur, plerumque\nsic loquitur, tamquam de fine saeculi atque illo die iudicii\nnouissimo et magno loquatur, ita ut dinosci non possit omnia,\nnisi ea quae apud tres euangelistas Matthaeum, Marcum\net Lucam de hac re similiter dicta sunt inter se omnia conferantur.\nquaedam quippe alter obscurius, alter explicat\nplanius, ut ea quae ad unam rem pertinentia dicuntur appareat\nunde dicantur. quod facere utcumque curaui in quadam\nepistula, quam rescripsi ad beatae memoriae uirum Esychium,\nSalonitanae urbis episcopum, cuius epistulae titulus est: De\nfine saeculi.\n\nCXXIIII.\nEX EPISTVLA AD ESVCHIVM EPISCOPVM SALONITANVM. DE\nDIVERSA OPINATIONE TRIVM FIDELIVM SERVORVM TEMPVS \\'\n. ADVENTVS DOMINI ARBITRANTIVM.\nDiligendus ergo est et exspectandus domini, sicut sancte\nhortaris, aduentus, magnam dicens esse beatitudinem diligentibus\neius aduentum et adhibens apostoli testimonium, cuius\n\n\n\n\n\n\nuerba sic ponis: de cetero reposita est mihi corona\niustitiae, quam reddet mihi dominus iustus iudex\nin illa die, non solum autem mihi, sed et his qui\ndiligunt aduentum domini. tunc enim, sicut ex euangelio\ncommemoras, iusti fulgebunt sicut sol in regno\npatris sui. et quod propheta dicit: ecce enim caligo et\ntenebrae operient terram super gentes, in te uero\napparebit dominus et maiestas eius in te uide-\nbitur. item quod scriptum est: qui uero exspectant\ndominum, exsultabunt cum uirtute, producent pinnas\nsicut aquilae, current et non laborabunt, ambulabunt\net non esurient. hoc plane piissime et uerissime\ndicis, commendans eorum beatitudinem qui diligunt aduentum\ndomini. sed et illi quibus dicebat apostolus non\ncito moueamini mente, quasi instet dies domini\ndiligebant utique aduentum domini nec eos dicens doctor\ngentium ab illa dilectione frangebat, qua ut inflammarentur\nuolebat; et ideo nolebat, ut crederent eis a quibus audiebant\ninstare diem domini, ne forte, cum transisset tempus, quo\neum crediderant esse uenturum et uenisse non cernerent,\netiam cetera fallaciter sibi promitti arbitrantes et de ipsa\nmercede fidei desperarent. non ergo ille diligit aduentum\ndomini qui eum asserit propinquare, nec ille qui eum asserit \\'\nnon propinquare, sed ille potius qui eum, siue prope sine\nlonge sit, sinceritate fidei, firmitate spei, ardore caritatis exspectat.\nnam si tanto magis diligitur dominus, quanto magis\ncreditur et praedicatur citius esse uenturus, magis eum diligebant\nqui eius aduentum iam instare dicebant, quam hi\n\n\n\n\n\n\nquos apostolus eis credere prohibebat, uel ipse apostolus, qui\nhoc utique non credebat.\n\nSi ergo latet, quando ecclesia fructificante atque crescente\nuniuersus omnino a mari usque ad mare orbis implebitur,\nprocul dubio latet, quando finis erit; ante quippe non erit.\n\n\n\\'Vt autem tibi tamquam sancto homini dei et sincerissimo\nfratri aperiam, de hac quaestione quid sentiam: error quidem\nin utroque uitandus est, quantum ab homine uitari potest,\nsiue citius siue tardius quam futurum est dominus uenturus\nesse credatur. sed mihi quisquam non uidetur errare, cum\naliquid nescire se scit, sed cum se putat scire quod nescit.\nremoueamus itaque de medio seruum illum malum, qui dicens\nin corde suo: moram facit dominus meus uenire, dominatur\nconseruis suis et ebriosis conuiuando miscetur; iste\nquippe procul dubio domini sui odit aduentum. quo seruo\nmalo semoto constituamus ante oculos tres seruos bonos\nfamiliam dominicam diligenter sobrieque tractantes, aduentum\ndomini sui sitienter desiderantes, uigilanter exspectantes,\nfideliter amantes: si unus eorum citius, alter tardius dominum\nputat esse uenturum, tertius uero suam de hac re ignorantiam\nconfitetur, quamquam omnes consonent euangelio, quo omnes\ndiligunt manifestationem domini et eam desideranter et uigilanter\nexspectant. uideamus tamen quis amplius consonet.\nunus dicit: nuigilemus et oremus, quia citius uenturus est\ndominus\". alter dicit: \"uigilemus et oremus, quia breuis et incerta\nest ista uita, quamuis tardius uenturus sit dominus.\"\ntertius dicit: ;;uigilemus et oremus, quia et breuis atque incerta\nest ista uita et nescimus tempus, quando uenturus sit\ndominus\". euangelium dicit: uidete, ui uigil ate et orate;\n\n\n\n\n\n\nnescitis enim quando tempus sit. obsecro te, quid\naliud dicere audimus hunc tertium, quam quod dicere audimus\net euangelium? omnes quidem prae desiderio regni dei hoc\nuolunt esse uerum quod putat primus; sed hoc secundus\nnegat, tertius uero non negat aliquid horum, sed ignorare se\nfatetur quis uerum dicat illorum. proinde si hoc factam\nfuerit quod praedixerat primus, gaudebunt cum illo secundus\net tertius; omnes enim manifestationem domini diligunt.\nexsultabunt itaque citius uenisse quod diligunt. si autem\nfactum non fuerit et apparere coeperit hoc potius esse uerum\nquod dicebat secundus, metuendum est, ne inter ipsas moras\nperturbentur qui crediderant quod dixerat primus, et incipiant\ndomini aduentum non tardum putare, sed nullum : qui uides\nquantus sit interitus animarum. quod si tantae fidei fuerint,\nut se ad secundi praedicta conuertant et dominum etiam tardantem\nfideliter et patienter exspectent, abundabunt tamen\nopprobria et insultationes atque irrisiones inimicorum, multos\ninfirmos a christiana fide auertentium dicendo tam fallaciter\neis regnum esse promissum, quam fallaciter dicebatur cito\nesse uenturus. qui autem credunt quod dicit secundus, tardius\ndominum esse uenturum, si falsum fuerit inuentum citius\ndomino ueniente, nullo modo qui ei crediderant turbabuntur\nin fide, sed inopinato gaudio perfruentur. quapropter qui dicit\ndominum citius esse uenturum, optabilius loquitur, sed periculose\nfallitur. utinam ergo sit uerum, quia erit molestum,\nsi non erit uerum. qui autem dicit dominum tardius esse\nuenturum et tamen credit, sperat, amat eius aduentum, profecto\nde tarditate eius, etiam si fallitur, feliciter fallitur.\nhabebit enim maiorem patientiam, si hoc ita erit, maiorem\n\n\n\n\nlaetitiam, si non erit. ac per hoc ab eis qui diligunt manifestationem\ndomini ille auditur suauius, iste creditur tutius.\nqui autem quid horum sit uerum ignorare se confitetur, illud\noptat, hoc tolerat, in nullo eorum errat, quia nihil eorum aut\naffirmat aut negat. obsecro te, ut me talem non spernas, quia\net ego te diligo id affirmantem quod uerum esse desidero, et\ntanto magis nolo fallaris, quanto magis amo quod polliceris,\net quanto magis uideo periculosum esse, si fallaris.\n\nCXXV.\\'\nEX LIBRO DE CIVITATE DEI XX. QVAB SIT PRIMA RESVR-\nRECTIO, QVAE SECVNDA.\nAmen, amen dico nobis, quia uenit hora et nunc\nest, quando mortui audient uocem filii dei, et qui.\naudierint uiuent. sicut enim pater habet uitam in\nsemet ipso, sic dedit et filio habere uitam in\nsemet ipso. nondum de secunda resurrectione, id est corporum,\nloquitur, quae in fine futura est, sed de prima, quae\nnunc est. hanc quippe ut distingueret, ait: uenit hora et\nnunc est; non autem ista corporum, sed animarum est.\nhabent enim et animae mortem suam in impietate atque\npeccatis, secundum quam mortem mortui sunt de quibus idem\nait: sine mortuos sepelire mortuos suos, ut scilicet\nin anima mortui in corpore mortuos sepelirent. propter istos\nergo impietate et iniquitate in anima mortuos: uenit, inquit,\n\n\n\n\n\n\nhora et nunc est, quando mortui audient uocem\nfilii dei, et qui audierint uiuent. qui audierint\ndixit qui oboedierint, qui crediderint et usque in finem perseuerauerint\".\nnec fecit hic ullam differentiam bonorum et malorum;\nomnibus enim bonum est audire uocem eius et uiuere\nad uitam pietatis ex impietatis morte transeundo. de qua\nmorte ait apostolus Paulus: ergo omnes mortui sunt; et\npro omnibus mortuus est, ut et qui uiuunt iam\nnon sibi uiuant, sed ei qui pro ipsis mortuus est\net resurrexit. omnes itaque mortui sunt in peccatis nemine\nprorsus excepto eine originalibus siue etiam uoluntate additis\nuel ignorando uel sciendo nec faciendo quod iustum est; et\npro omnibus mortuis uiuus mortuus est unus, id est nullum\nhabens omnino peccatum, ut qui per remissionem peccatorum\nuiuunt, iam non sibi uiuant, sed ei qui pro omnibus mortuus\nest propter peccata nostra et resurrexit propter iustificationem\nnostram, ut credentes in eum qui iustificat impium ex impietate\niustificati tamquam ex morte uiuificati ad primam\nresurrectionem, quae nunc est, pertinere possemus. ad hanc\nenim primam non pertinent nisi qui beati erunt in aeternum;\nad secundam uero, de qua mox locuturus est, et beatos pertinere\ndocebit et miseros. ista est misericordiae, ilia iudicii.\npropter quod in psalmo scriptum est: misericordiam et\niudicium cantabo tibi, domine. de quo iudicio consequenter\nadiunxit atque ait: et potestatem dedit ei et\niudicium facere, quia filius hominis est. hic ostendit\nquod in ea carne ueniet iudicaturus, in qua uenerat iudicandus.\nad hoc enim ait: quoniam filius hominis est;\nac deinde subiungens Unde agimus: nolite, inquit, mirari\n\n\n\n\n\n\nhoc, quia ueniet hora, in qua omnes, qui in monumentis\nsunt, audient uocem eius et procedent qui\nbona fecerunt, in resurrectionem uitae. qui mala\negerunt, in resurrectionem iudicii. hoc est illud iudicium,\nquod paulo ante sicut nunc pro damnatione posuerat\ndicens: qui uerbum meum audit et credit ei qui\nmisit me, habet uitam aeternam et in iudicium\nnon ueniet, sed transiet a morte in. uitam, id est\npertinendo ad primam resurrectionem, qua nunc transitur a\nmorte ad uitam, in damnationem non ueniet, quam significauit\nappellatione indicii, sicut etiam hoc loco, ubi ait: qui\nmale egerunt, in resurrectionem iudicii, id est damnationis.\nresurgat ergo in prima qui non uult in secunda\nresurrectione damnari. uenit enim hora et nunc est,\nquando mortui audient uocem filii dei, et qui audierint\nuiuent, id est in damnationem non uenient, quae\nsecunda mors dicitur; in quam mortem post secundam quae\ncorporum futura est resurrectionem praecipitabuntur qui in\nprima, quae animarum est, non resurgunt. ueniet enim\nhora - ubi non ait: \"et nunc est\", quia in fine erit saeculi,\nhoc est in ultimo et maximo iudicio dei â€” quando omnes,\nqui in monumentis sunt, audient uocem eius et\nprocedent. non dixit, quemadmodum in prima: \"et qui audierint\nuiuent\"; non enim omnes uiuent, ea uita scilicet, quae\nquoniam beata est, sola uita dicenda est. nam utique non\nsine qualicumque uita possent audire et de monumentis\nresurgente carne procedere.. quare autem non omnes uiuent,\nin eo quod sequitur docet: qui bona, inquit, fecerunt,\nin resurrectionem uitae, hi sunt qui uiuunt, qui uero\nmala egerunt, in resurrectionem iudicii, hi sunt\nqui non uiuent, quia secunda morte morientur. mala quippe\n\n\n\n\n\n\negerunt, quoniam male uixerunt; male autem uixerunt, quia\nin prima quae nunc est animarum resurrectione non reuixerunt\naut in eo quod reuixerunt non in finem usque manserunt.\nsicut ergo duae sunt regenerationes, de quibus iam\nsupra locutus sum, una secundum fidem, quae nunc fit per\nbaptismum, alia secundum carnem, quae fiet in eius incorruptione\natque immortalitate per iudicium magnum atque\nnouissimum: ita sunt et resurrectiones duae: una prima et\nnunc est et animarum est, quae uenire non permittit in\nmortem secundam; alia secunda, quae non nunc, sed in\nsaeculi fine futura est, nec animarum, sed corporum est, quae\nper ultimum iudicium alios mittit in secundam mortem, alios\nin eam uitam, quae non habet mortem.\nCXXVL EX LIBRO DE CIVITATE DEI XX. DE DVABVS BESVBRECTIONI- BVS ET MILLE ANNIS. De his duabus resurrectionibus idem Iohannes euangelista\nin libro, qui dicitur Apocalypsis, eo modo locutus est, ut\nearum prima a quibusdam nostris non intellecta insuper etiam\nin quasdam ridiculas fabulas uerteretur. ait quippe in libro.\nmemorato Iohannes apostolus: et uidi angelum descendentem\nde caelo, habentem clauem abyssi et catenam\nin manu sua. et tenuit draconem illum serpentem\nantiquum, qui cognominatus est diabolus .\net satanas. alligauit illum mille annis et misit\nillum in abyssum et clausit et signauit super eum,\n\n\n\n\n\n\nat non seduceret iam gentes, donec finiantur mille\nanni; post haec oportet eum solui breui tempore..\net uidi sedes et sedentes super eas, et iudicium\ndatum est. et animae occisorum propter testimonium\nIesu et propter uerbum dei, et si qui non\nadorauerunt bestiam nec imaginem eius neque\nacceperunt inscriptionem in fronte aut in manu\nsua, et regnauerunt cum Iesu mille annis. reliqui\neorum non uixerunt, donec finiantur mille anni.\nhaec resurrectio prima est. beatus et sanctus est\nqui habet in hac prima resurrectione partem. in\nistis secanda mors non habet potestatem, sed\nerunt sacerdotes dei et Christi et regnabunt cum\neo mille annis. qui propter haec huius modi libri uerba\nprimam resurrectionem futuram suspicati sunt corporalem,\ninter cetera maxime numero annorum mille permoti sunt,\ntamquam oporteret in sanctis in eo modo uelut tanti temporis\nfieri sabbatismum, uacatione scilicet sancta post labores\nannorum sex milium., ex quo creatus est homo et magni illius\npeccati merito in huius mortalitatis haerumnas de paradisi\nfelicitate dimissus est, ut, quoniam scriptum est: unus dies\napud dominum sicut mille anni et mille anni sicut\ndies unus, sex annorum milibus tamquam sex diebus impletis\nsequatur uelut septimus sabbati in annis mille postremis,\nad hoc scilicet sabbatum celebrandum resurgentibus sanctis.\nquae opinio esset utcumque tolerabilis, si aliquae deliciae\nspiritales illo in sabbato affuturae sanctis per domini praesentiam\ncrederentur. nam etiam nos hoc opinati fuimus aliquando.\nsed cum eos qui tunc resurrexerint dicant\n\n\n\n\n\n\nimmoderatissimis carnalibus epulis uacaturos, in quibus cibus sit\ntantus ac potus, ut non solum nullam modestiam teneant,\nsed modum quoque ipsius incredulitatis excedant, nullo modo\nista possunt nisi a carnalibus credi. hi autem qui spiritales\nsunt istos ista credentes chiliastas appellant graeco uocabulo,\nquos uerbum e uerbo exprimentes nos possumus miliarios\nnuncupare. eos autem longum est refellere ad singula, sed\npotius quemadmodum scriptura haec accipienda sit iam debemus\nostendere.\n\nAit ipse dominus Iesus Christus: nemo potest introire\nin domum fortis et uasa eius eripere, nisi primo\nall iga uerit fortem, diabolum uolens intellegi fortem, quia\nipse genus humanum potuit tenere captiuum; uasa uero eius,\nquae fuerat erepturus, fideles suos futuros, quos ille in diuersis\npeccatis atque impietatibus possidebat. ut ergo alligaretur\nhic fortis, propterea uidit iste apostolus in Apocalypsi angelum\ndescendentem de caelo, habentem clauem\nabyssi et catenam in manu sua. et tenuit, inquit,\ndraconem illum serpentem antiquum, qui cognominatus\nest diabolus et satanas; et alligauit illum\nmille annis, hoc est eius potestatem ab eis seducendis ac\npossidendis qui fuerant liberandi cohibuit atque frenauit.\nmille autem anni duobus modis possunt, quantum mihi\noccurrit, intellegi: aut quia in ultimis annis mille ista res\nagitur, id est sexto annorum miliario tamquam sexto die,\ncuius nunc spatia posteriora uoluuntur, secuturo deinde sabbato,\nquod non habet uesperam, requie scilicet sanctorum,\n\n\n\n\n\n\nquae non habet finem, ut huius miliarii tamquam diei nouissimam\npartem, quae remanebat usque ad terminum saeculi,\nmille annos appellauerit eo loquendi modo, quo pars significatur\na toto; aut certe mille annos pro annis omnibus huius\nsaeculi posuit, ut perfecto numero notaretur ipsa temporis\nplenitudo. millenarius quippe numerus denarii numeri quadratum\nsolidum reddit. decem quippe decies ducta fiunt centum,\nquae iam figura quadrata, sed plana est. ut autem in altitudine\nsurgat et solida fiat, rursus centum decies multiplicantur\net mille sunt. porro si centum ipsa pro uniuersitate\naliquando ponuntur — quale illud est, quod dominus omnia\nsua dimittenti et eum sequenti promittit dicens: accipiet\nin hoc saeculo centuplum; quod exponens quodam modo\napostolus ait: quasi nihil habentes et omnia possidentes,\nquia et ante iam dictum erat: fidelis hominis\ntotus mundus diuitiarum est - quanto magis mille pro\nuniuersitate ponuntur, ubi est soliditas ipsius denariae quadraturae?\nunde nec illud melius intellegitur quod in psalmo\nlegitur: memor fuit in saeculum testamenti sui\nuerbi, quod mandauit in mille generationes, id est\nin omnes.\n\nEt misit illum, inquit, in abyssum. utique diabolum\nmisit in abyssum, quo nomine significata est multitudo innumerabilis\nimpiorum, quorum in malignitate aduersus ecclesiam\ndei multum profunda sunt corda, non quia ibi diabolus\nante non erat, sed ideo illuc dicitur missus, quia exclusus\na credentibus plus coepit impios possidere. plus namque\npossidetur a diabolo qui non solum est alienatus a ideo uerum\n\n\n\n\n\n\n\n\n\n\netiam gratis odit seruientes deo. et clausit, inquit, et\nsignauit super eum, ut non seduceret iam gentes,\ndonec finiantur mille anni. clausit super eum\ndictum est \"interdixit ei, ne posset exire\", id est uetitum\ntransgredi. signauit autem quod ait, significasse mihi\nuidetur, quia occultum esse uoluit qui pertineant ad partem\ndiaboli et qui non pertineant. hoc quippe in saeculo isto\nprorsus latet, quia et qui uidetur stare utrum sit casurus, et\nqui uidetur iacere utrum sit resurrecturus incertum est. ab\neis autem gentibus seducendis huius interdicti uinculo et\nclaustro diabolus prohibetur atque cohibetur, quas pertinentes\nad Christum seducebat antea uel tenebat. has enim deus\nelegit ante mundi constitutionem eruere de potestate tenebrarum\net transferre in regnum filii caritatis suae, sicut\napostolus dicit. nam seducere illum gentes etiam nunc et\nsecum trahere in aeternam poenam, sed non praedestinatas\nin aeternam uitam quis fidelis ignorat? nec moueat quod\nsaepe diabolus seducit etiam illos qui regenerati iam in\nChristo uias ingrediuntur dei. nouit enim dominus qui\nsunt eius; ex his in aeternam damnationem neminem ille\nseducit. sic enim eos nouit dominus ut deus, quem nihil\nlatet etiam futurorum, non ut homo, qui hominem ad praesens\nuidet — si tamen uidet cuius cor non uidet — qualis\nautem postea sit futurus nec se ipsum uidet.\nCXXVII. SEQVITVR SETEXTVS LIBRI VICESIMI. DE ALLIGATIONE ET SOLVTIONE DIABOLI. Ad hoc ergo ligatus est diabolus et inclusus in abysso, ut\niam non seducat gentes, ex quibus constat ecclesia, quas ante\nseductas tenebat, antequam essent ecclesia. neque enim dictum\nest: \"ut non seduceret aliquem\" sed: ut non seduceret, inquit,\niam gentes; in quibus ecclesiam procul dubio uoluit\nintellegi. donec finiantur, inquit, mille anni, id est\naut quod remanet de sexto die, qui constat ex mille annis,\naut omnes anni, quibus deinceps hoc saeculum peragendum\nest. nec sic accipiendum est quod ait: ut non seduceret\ngentes, donec finiantur mille anni, quasi postea sit\nseducturus eas dumtaxat gentes, ex quibus praedestinata constat\necclesia, a quibus seducendis illo est uinculo claustroque\nprohibitus. sed aut illa locutione dictum est, quae in scripturis\naliquotiens inuenitur, qualis est in psalmo: sic oculi\nnostri ad dominum deum nostrum, donec misereatur\nnostri; neque enim cum misertus fuerit non erunt\noculi seruorum eius ad dominum deum suum; aut certe iste\nest ordo uerborum: et clausit et signauit super eum,\ndonec finiantur mille anni; quod uero interposuit: ut\nnon seduceret iam gentes, ita se habet, ut ab huius\nordinis conexione sit liberum et seorsum intellegendum, uelut\n*\n\n\n\n\n\n\n\n\nsi post adderetur, ut sic se haberet tota sententia: et clausit\net signauit super eum, donec finiantur mille\nanni, ut non seduceret iam gentes, id est ideo clausit,\ndonec finiantur mille anni, ut non seduceret iam gentes.\n\nPost haec, inquit, oportet eum solui breui tempore.\nsi hoc est diabolo ligari et includi, ecclesiam non\nposse seducere, haec ergo erit solutio eius, ut possit? absit.\nnumquam enim ab illo ecclesia seducetur praedestinata et\nelecta ante mundi constitutionem, de qua dictum est: nouit\ndominus qui sunt eius. et tamen hic erit etiam illo tempore,\nquo soluendus est diabolus, sicut ex quo est instituta\nhic fuit, et erit omni tempore, in suis utique qui succedunt\nnascendo morientibus.\nCXXVIII. EX EODEM LIBRO DE CIVITATE DEI XX. QVID RESPONDENDVM SIT EIS QVI PVTANT RESVRRECTIONEM AD SOLA CORPORA, NON ETIAM AD ANIMAS PERTINERE.\n.\nHaec resurrectio prima est. beatus et sanctus\nqui habet in hac prima resurrectione partem, id\nest particeps eius est. ipse est autem particeps eius, qui non\nsolum a morte, quae in peccatis est, reuiuescit uerum etiam\nin eo quod reuixerit permanebit. in istis, inquit, secunda\nmors non habet potestatem. habet ergo in reliquis, de\nquibus superius ait: reliqui eorum non uixerunt, donec\nfiniantur mille anni, quoniam toto isto temporis interuallo,\nquod mille annos uocat, quantumcumque in eo quisque\neorum uixit in corpore, non reuixit a morte, in qua eum\n\n\n\n\n\n\ntenebat impietas, ut sic reuiuescendo primae resurrectionis\nparticeps fieret atque in eo potestatem secunda mors non\nhaberet.\n\nSunt qui putant resurrectionem dici non posse nisi corporum\nideoque istam quoque primam in corporibus futuram\nesse contendunt. quorum enim est, inquiunt, cadere, eorum\nest resurgere. cadunt autem corpora moriendo; nam et a\ncadendo cadauera nuncupantur. non ergo animarum, inquiunt,\nresurrectio potest esse, sed corporum. sed quid contra apostolum\ndicunt, qui eam resurrectionem appellat? nam secundum\ninteriorem, non secundum exteriorem hominem utique\nresurrexerunt quibus ait: si resurrexistis cum Christo,\nquae sursum sunt sapite. quem sensum uerbis aliis\nalibi posuit dicens: ut quemadmodum Christus resurrexit\na mortuis per gloriam patris, sic et nos in\nnouitate uitae ambulemus. hinc est et illud: surge\nqui dormis et exsurge a mortuis, et inluminabit te\nChristus. quod autem dicunt non posse resurgere nisi qui\ncadunt et ideo putant resurrectionem ad corpora, non ad\nanimas pertinere, quia corporum est cadere, cur non audiunt:\nnon recedatis ab illo, ne cadatis, et: suo domino\nstat aut cadit, et: qui se putat stare caueat, ne\ncadat? puto enim quod in anima, non in corpore casus iste\ncauendus est. si igitur cadentium est resurrectio, cadunt\nautem et animae, profecto et animas resurgere confitendum\nest. quod autem, cum dixisset: in istis secunda mors\nnon habet potestatem, adiunxit atque ait: sed erunt\nsacerdotes dei et Christi et regnabunt cum eo\nmille annis, non utique de solis episcopis et presbyteris\ndictum est, qui proprie iam uocantur in ecclesia sacerdotes;\n\n\n\n\n\n\nsed sicut omnes christos dicimus propter mysticum chrisma,\nsic omnes sacerdotes, quoniam membra sunt unius sacerdotis;\nde quibus apostolus Petrus: plebs, inquit, sancta, regale\nsacerdotium. sane, licet breuiter atque transeunter, insinuauit\nesse deum Christum dicendo: sacerdotes dei et\nChristi, hoc est patris et filii, quamuis propter formam\nserui sicut hominis filius, etiam sacerdos ita Christus effectus\nsit in aeternum secundum ordinem Melchisedech. de qua re\nin hoc opere non semel diximus.\nCXXVIIII. EX EODEM LIBRO XX. DE GOG ET MAGOG, QVOS AD PERSE- QVENDAM ECCLESIAM DEI SOLVTVS PROPE FINEM SAECVLI DIABOLVS INCITABIT. Et cum finiti fuerint mille anni, soluetur satanas\nde custodia sua ad seducendas nationes, quae\nsunt in quattuor angulis terrae, Gog et Magog,\net trahet eas in bellum, quorum numerus est ut\nharena maris. ad hoc ergo tunc seducet, ut in hoc bellum\ntrahat. nam et antea modis quibus poterat per mala multa \\'\net uaria seducebat. exibit autem dictum est: \"in apertam\npersecutionem de latebris erumpet odiorum\". haec enim erit\nnouissima persecutio nouissimo imminente iudicio, quam sancta\necclesia toto terrarum orbe patietur, uniuersa scilicet ciuitas\nChristi ab uniuersa diaboli ciuitate, quantacumque erit utraque\nsuper terram. gentes quippe istae, quas appellat Gog et\nMagog, non sic sunt accipiendae, tamquam sint aliqui in\n\n\n\n\n\n\naliqua parte terrarum barbari constituti, siue quos quidam\nsuspicantur Getas et Massagetas propter litteras horum nominum\nprimas, siue aliquos alios alienigenas et a Romano iure\nseiunctos. toto namque orbe terrarum significati sunt isti\nesse, cum dictum est: nationes, quae sunt in quattuor\nangulis terrae, easque subiecit esse Gog et Magog. quorum\ninterpretationem nominum esse comperimus Gog \"tectum\",\nMagog \"de tecto\", tamquam domus et ipse qui procedit\nde domo. gentes ergo sunt, in quibus diabolum uelut in\nabysso superius intellegebamus inclusum, et ipse de illis.\nquodam modo sese efferens et procedens, ut illae sint tectum,\nipse de tecto. si autem utrumque referamus ad gentes, non\nunum horum ad illas, alterum ad diabolum: et tectum ipsae\nsunt, quia in eis nunc includitur et quodam modo tegitur\ninimicus antiquus, et de tecto ipsae erunt, quando in apertum\nodium de operto erupturae sunt.\ncxxx. EX EODEM LIBRO XX. AN AD VLTIMVM IVDICIVM PERTINEAT IMPIORVM, QVOD DESCENDISSE IGNIS DE CAELO ET EOSDEM COMEDISSE MEMORATVR. Quod uero ait: et ascenderunt supra terrae latitudinem\net cinxerunt castra sanctorum et dilectam\nciuitatem, non utique ad unum locum uenisse uel uenturi\nesse significati sunt, quasi uno aliquo loco futura sint castra\nsanctorum et dilecta ciuitas, cum haec non sit nisi Christi\n\n\n\n\n\n\necclesia toto terrarum orbe diffusa; ac per hoc ubicumque.\ntunc erit, quae in omnibus gentibus erit, quod significatum\nest nomine latitudinis terrae, ibi erunt castra sanctorum, ibi\nerit dilecta deo ciuitas eius, ibi ab omnibus inimicis suis,\nquia et ipsi in omnibus cum illa gentibus erunt, persecutionis\nillius immanitate cingetur, hoc est in angustias tribulationis\nartabitur, urguebitur, concludetur nec militiam suam deseret,\nquae uocabulo est appellata castrorum.\n\nQuod uero ait: et descendit ignis de caelo et comedit\neos, non extremum putandum est id esse supplicium,\nquod erit, cum dicetur: discedite a me, maledicti, in\nignem aeternum. tunc quippe in ignem mittentur ipsi,\nnon ignis de caelo ueniet in ipsos. hic autem bene intellegitur\nignis\\'de caelo de ipsa firmitate sanctorum, qua non\ncessuri sunt saeuientibus, ut eorum faciant uoluntatem. firmamentum\nest enim caelum, cuius firmitate illi cruciabuntur\nardentissimo zelo, quoniam non poterunt attrahere in partes\nantichristi sanctos Christi. et ipse erit ignis, qui comedet eos,\net hoc a deo, quia dei munere insuperabiles erunt sancti:\ninde excruciantur inimici. sicut enim in bono positum est :\nzelus domus tuae comedit me, ita e contrario: zelus\noccupauit plebem ineruditam et nunc ignis contrarios comedet.\net nunc utique, excepto scilicet ultimi\nillius igne iudicii. aut si eam plagam, qua percutiendi sunt\necclesiae persecutores ueniente iam Christo, quos uiuentes\n\n\n\n\n\n\ninueniet super terram, quando interficiet antichristum spiritu\noris sui, ignem appellauit descendentem de caelo eosque comedentem:\nneque hoc ultimum supplicium erit impiorum,\nsed illud quod facta corporum resurrectione passuri sunt.\nCXXXI. ITEM EX EODEM LIBRO XX DE CIVITATE DEI. QVID APOSTOLVS THESSALONICENSIBVS SCRIPSERIT DE MANIFESTATIONE ANTI- CHRISTI. Roga.mus, inquit, uos, fratres, per aduentum domini\nnostri Iesu Christi et nostrae congregationis\nin ipsum, ut non cito moueamini mente neque terreamini\nneque per spiritum neque per uerbum neque\nper epistulam tamquam per nos, quasi instet dies\ndomini, ne quis uos seducat ullo modo; quoniam\nnisi uenerit refuga primum et reuelatus fuerit\nhomo peccati, filius interitus, qui aduersatur et\nsuperextollitur supra omne, quod dicitur deus aut\nquod colitur, ita ut in templo dei sedeat ostentans\nse, tamquam sit deus. non retinetis in memoria,\nquod adhuc, cum essem apud uos, haec dicebantur\nuobis? et nunc quid detineat scitis, ut reueletur\nin suo tempore. iam enim mysterium iniquitatis\noperatur. tantum qui modo tenet teneat, donec de\nmedio fiat; et tunc reuelabitur iniquus, quem\ndominus Iesus, interficiet spiritu oris sui, et\n\n\n\n\n\n\neuacuabit inluminatione praesentiae suae eum, cuius\nest praesentia secundum operationem satanae in\nomni uirtute et signis et prodigiis mendacii et in\nomni seductione iniquitatis his qui pereunt pro\neo, quod dilectionem ueritatis non receperunt, ut\nsalui fierent. et ideo mittet illis deus operationem\nerroris, ut credant mendacio et iudicentur omnes,\nqui non crediderunt ueritati, sed consenserunt\niniquitati. nulli dubium est eum de antichristo ista dixisse\ndiemque iudicii — hunc enim appellat diem domini —\nnon esse uenturum, nisi ille prior uenerit, quem refugam\nuocat, utique a domino deo. quod si de omnibus impiis\nmerito dici potest, quanto magis de isto! sed in quo templo\ndei sit sessurus incertum est; utrum in illa ruina templi,\nquod a Salomone rege constructum est, an uero in ecclesia.\nnon enim templum alicuius idoli aut daemonis templum dei\napostolus diceret. unde nonnulli non ipsum principem, sed\nuniuersum quodam modo corpus eius, id est ad eum pertinentem\nhominum multitudinem simul cum ipso suo principe\nhoc loco intellegi antichristum uolunt rectiusque putant etiam\nlatine dici, sicut in graeco est, non: in templo dei, sed: in\ntemplum dei sedeat, tamquam ipse sit templum dei, quod\nest ecclesia; sicut dicimus: \"sedet in amicum\", id est uelut\namicus, uel si quid aliud isto locutionis genere dici solet.\nquod autem ait: et nunc quid detineat scitis, id est\nquid sit in mora, quae causa sit dilationis eius, ut reueletur\nin suo tempore, scitis. quoniam scire illos dixit, aperte\n\n\n\n\nhoc dicere noluit. et ideo nos qui nescimus quod illi sciebant\nperuenire cum labore ad id quod sensit apostolus cupimus\nnec ualemus, praesertim quia et illa quae addidit hunc sensum\nfaciunt obscuriorem. nam quid est: iam enim mysterium\niniquitatis operatur. tantum qui modo\ntenet teneat, donec de medio fiat; et tunc reuelabitur\niniquus? ego prorsus quid dixerit me fateor ignorare,\nsuspiciones tamen hominum, quas uel audire uel legere potui,\nnon tacebo. quidam putant hoc de imperio dictum fuisse\nRomano et propterea Paulum apostolum non id aperte scribere\nuoluisse, ne calumniam uidelicet incurreret, quod Romano\nimperio male optauerit, cum speraretur aeternum; ut hoc\nquod dixit: iam enim mysterium iniquitatis operatur,\nNeronem uoluerit intellegi, cuius iam facta uelut antichristi\nuidebantur. unde nonnulli ipsum resurrecturum et\nfuturum antichristum suspicantur. alii uero nec occisum putant,\nsed subtractum potius, ut putaretur occisus, et uiuum\noccultari in uigore ipsius aetatis, in qua fuit, cum crederetur\nextinctus, donec suo tempore reueletur et restituatur in regnum.\nsed multum mihi mira est haec opinantium tanta praesumtio.\nillud tamen quod ait apostolus: tantum qui modo tenet\nteneat, donec de medio fiat, non absurde de ipso Romano\nimperio creditur dictum, tamquam dictum sit: \"tantum\nqui modo imperat imperet, donec de medio fiat\" id est de\nRomano tollatur. et tunc reuelabitur iniquus: quem\nsignificari antichristum nullus ambigit. alii uero et quod ait:\nquid detineat scitis et: mysterium operari iniquitatis\nnon putant dictum nisi de malis et fictis, qui sunt in\necclesia, donec perueniat ad tantum numerum, qui antichristo\nmagnum populum faciat, et hoc esse mysterium iniquitatis,\n\n\n\n\nquia uidetur occultum; hortari autem apostolum fideles, ut\nin fide, quam tenent, tenaciter perseuerent dicendo: tantum\nqui modo tenet teneat, donec de medio fiat, hoc est\ndonec exeat de medio ecclesiae mysterium iniquitatis, quod\nnunc occultum est. ad ipsum enim mysterium pertinere arbitrantur\nquod ait in epistula sua Iohannes euangelista:\npueri, nouissima hora est; et sicut audistis, quod\nantichristus sit uenturus, nunc autem antichristi\nmulti facti sunt; unde cognoscimus, quod nonissima\nsit hora. ex nobis exierunt, sed non erant ex\nnobis; quod si fuissent ex nobis, permansissent\nutique nobiscum. sicut ergo ante finem in hac hora,\ninquiunt, quam Iohannes nouissimam dicit, exierunt multi\nhaeretici de medio ecclesiae, quos multos dicit antichristos,\nita omnes tunc inde exibunt, qui non ad Christum, sed ad\nillum nouissimum antichristum pertinebunt, et tunc renelabitur.\nalius ergo sic, alius autem sic apostoli obscura uerba coniectat;\nquod tamen eum dixisse non dubium est: non ueniet\nad uiuos et mortuos iudicandos Christus, nisi prius uenerit\nad seducendos in anima mortuos aduersarius eius antichristus,\nquamuis ad occultum iam iudicium dei pertineat quod ab\nillo seducentur. praesentia quippe eius erit, sicut dictum\nest, secundum operationem satanae in omni uirtute\net signis et prodigiis mendacii et in omni seductione\niniquitatis his qui pereunt. tunc enim soluetur\nsatanas et per illum antichristus in omni sua uirtute mirabiliter\nquidem, sed mendaciter operabitur. quae solet ambigi\n\n\n\n\n\n\nutrum propterea dicta sint signa et prodigia mendacii, quoniam\nmortales sensus per phantasmata decepturus est, ut\nquod non facit facere uideatur, an quia illa ipsa, etiam si\nerunt uera prodigia, ad mendacium pertrahent credituros non\nea potuisse nisi diuinitus fieri, uirtutem diaboli nescientes,\nmaxime quando tantam quantam numquam habuit acceperit\npotestatem. non enim quando de caelo ignis cecidit, phantasmata\nfuerunt, et tantam familiam cum tantis gregibus pecorum\nsancti Iob uno impetu absumsit et turbo irruens et\ndomum deiciens filios eius occidit; quae tamen fuerunt opera\nsatanae, cui deus dederat hanc potestatem. propter quod horum\nergo dicta sint prodigia et signa mendacii, tunc potius apparebit.\nsed propter quodlibet horum dictum sit, seducentur\neis signis atque prodigiis qui seduci merebuntur, pro eo\nquod dilectionem, inquit, ueritatis non receperunt,\nut salui fierent nec dubitauit apostolus addere ac dicere:\nideo mittet illis deus operationem erroris, ut credant\nmendacio. deus enim mittet, quia deus diabolum\nfacere ista permittit iusto ipse iudicio, quamuis faciat ille\niniquo malignoque consilio. ut iudicentur, inquit, omnes,\nqui non crediderunt ueritati, sed consenserunt\niniquitati. proinde iudicati seducentur et seducti iudicabuntur.\nsed iudicati seducuntur illis iudiciis dei occulte iustis,\niuste occultis, quibus ab initio peccati rationalis creaturae\nnumquam indicare cessauit; seducti autem iudicabuntur\n\n\n\n\nnouissimo manifestissimoque iudicio per Christum Iesum iustissime\niudicaturum, iniustissime iudicatum.\nCXXXII. EX EODEM LIBRO XX. QVID IDEM APOSTOLVS IN PRIMA AD EOSDEM EPISTVLA DE RESVRRECTIONE MORTVORVM DOCVERIT.\nSed hic apostolus tacuit de resurrectione mortuorum; ad\neosdem autem scribens in epistula prima: nolumus, inquit,\nignorare uos, fratres, de dormientibus, ut non contristemini,\nsicut et ceteri, qui spem non habent.\nnam si credimus, quod Iesus mortuus est et resur-rexit, ita et deus eos qui dormierunt per Christum\nadducet cum eo. hoc enim uobis dicimus in uerbo\ndomini, quia nos uiuentes, qui reliqui sumus in\naduentum domini, non praeueniemus eos qui ante\ndormierunt; quoniam ipse dominus in iussu, in\nuoce archangeli et in tuba dei descendit de caelo,\net mortui in Christo resurgent primo; deinde nos\nuiuentes, qui reliqui sumus, simul cum illis rapimur\nin nubibus obuiam Christo in aera et ita semper\ncum domino erimus. haec uerba apostolica resurrectionem\nmortuorum futuram, quando ueniet Christus utique\nad uiuos et mortuos iudicandos, praeclarissime ostendunt.\n\nSed quaeri solet, utrum illi quos hic uiuentes inuenturus est\n\n\n\n\n\n\nChristus, quorum personas in se atque in illos qui tunc secum\nuiuebant transfigurabat apostolus, numquam omnino morituri\nsint an ipso temporis puncto, quo cum resurgentibus rapientur\nin nubibus in obuiam Christo in aera, ad immortalitatem\nper mortem mira celeritate transibunt. neque enim\ndicendum est fieri non posse, ut, dum per aera in sublime\nportantur, in illo spatio et moriantur et reuiuescant. quod\nenim ait: et ita semper cum domino erimus, non sic\naccipiendum est, tamquam in aere nos dixerit semper cum\ndomino esse mansuros, quia nec ipse utique ibi manebit, quia\nueniens transiturus est; uenienti quippe ibitur obuiam, non\nmanenti. sed ita cum domino erimus, id est sic erimus\nhabentes corpora sempiterna, ubicumque cum illo fuerimus.\nad hunc autem sensum, quo existimemus etiam illos quos hic\nuiuos inuenturus est dominus in ipso paruo spatio et passuros\nmortem et accepturos immortalitatem, ipse apostolus nos\nuidetur urguere ubi dicit: in Christo omnes uiuificabuntur,\ncum alio loco de ipsa loquens resurrectione corporum\ndicat: tu quod seminas, non uiuificatur, nisi\nmoriatur. quomodo igitur quos uiuentes hic Christus inueniet\nper immortalitatem in illo uiuificabuntur, etsi non\nmoriantur, cum uideamus propter hoc esse dictum: tu quod\nseminas, non uiuificatur, nisi moriatur? aut si recte\nnon dicimus seminari nisi ea corpora hominum, quae moriendo\nquoquo modo reuertuntur in terram — sicut sese habet etiam\nilla in transgressorem patrem generis humani diuinitus prolata\nsententia: terra es et in terram ibis: — fatendum\n\n\n\n\n\n\nest istos, quos nondum de corporibus egressos cum ueniet\nChristus inueniet, et istis uerbis apostoli et illis de Genesi\nnon teneri, quoniam sursum in nubibus rapti non utique seminantur,\nquia nec eunt in terram nec redeunt, sine nullam\nprorsus experiantur mortem siue paululum in aere moriantur.\n\n\nSed aliud rursus occurrit, quod idem dixit apostolus, cum de\nresurrectione corporum ad Corinthios loqueretur: omnes\nresurgimus, uel, sicut alii codices habent: omnes dormiemus.\ncum ergo nec resurrectio fieri, nisi mors praecesserit,\npossit nec dormitionem possimus illo loco intellegere nisi\nmortem, quomodo omnes uel dormient uel resurgent, si tam\nmulti, quos in corpore inuenturus est Christus, nec dormient\nnec resurgent? si ergo sanctos, qui reperientur Christo ueniente\nuiuentes eique in obuiam rapientur, crediderimus in eodem\nraptu de corporibus mortalibus exituros et ad eadem mox\nimmortalia redituros, nullas in uerbis apostoli patiemur angustias,\nsiue ubi dicit: tu quod seminas non uiuificatur,\nnisi moriatur, siue ubi dicit: omnes resurgimus aut:\nomnes dormiemus; quia nec illi per immortalitatem uiuificabuntur,\nnisi quamlibet paululum tamen ante moriantur, ac\nper hoc et a resurrectione non erunt alieni, quam dormitione\npraecedunt quamuis breuissima, non tamen nulla. cur autem\nnobis incredibile uideatur illam multitudinem corporum in\naere quodam modo seminari atque ibi protinus immortaliter\natque incorruptibiliter reuiuescere, cum credamus quod idem\nipse apostolus apertissime dicit, in ictu oculi futuram resurrectionem\net in membra sine fine uictura tanta facilitate\ntamque inaestimabili uelocitate rediturum antiquissimorum\n\n\n\n\n\n\ncadauerum puluerem ? nec ab illa sententia, qua homini dictum\nest: terra es et in terram ibis, futuros illos sanctos\narbitremur immunes, si eorum morientium in terra non reccident\ncorpora, sed sicut in ipso raptu morientur, ita et resurgent,\ndum feruntur in aera. in terram quippe ibis est: \"in\nhoc ibis amissa uita quod eras, antequam sumeres uitam\", id\nest hoc eris exanimatus quod eras, ante quam esses animatus\n— terrae quippe insufflauit deus in faciem flatum uitae, cum\nfactus est homo in animam uiuam — tamquam diceretur:\n,,terra es animata, quod non eras; terra eris exanimis, sicut\neras;\" quod sunt et antequam putrescant omnia corpora mortuorum;\nquod erunt et illa, si morientur, ubicumque moriantur,\ncum uita carebunt, quam continuo receptura sunt. sic ergo\nibunt in terram, quia ex uiuis hominibus terra erunt, quemadmodum\nit in cinerem quod fit cinis, it in uetustatem quod\nfit uetus, it in testam quod ex luto fit testa; et alia sescenta\nsic loquimur. quomodo autem sit futurum quod nunc pro\nnostrae ratiunculae uiribus utcumque conicimus, tunc erit\npotius, ut nosse possimus. resurrectionem quippe mortuorum\nfuturam et in carne, quando Christus uenturus est uiuos\niudicaturus et mortuos, oportet, si christiani esse uolumus,\nut credamus. sed non ideo de hac re inanis est fides nostra,\nsi quemadmodum futura sit perfecte comprehendere non\nualemus.\n\"CXXXIII. EX EODEM LIBRO DE CIVITATE DEI XX. DE ADVENTV HELIAB ANTE IVDICIVK, CVIVS PRAEDICATIONE SCRIPTVRARVM SECRETA ,- : RESERANTE IVDAEI CONVERTENTVR AD CHMSTVM. Cum admonuisset, ut meminissent legis Mosi — quoniam\npraeuidebat eos multo adhuc tempore non eam spiritaliter,\nsicut oportuerat, accepturos — continuo subiecit: et ecce ego\nmittam uobis Helian Tesbiten, antequam ueniat\ndies domini magnus et inlustris, qui conuertet\ncor patris ad filium et cor hominis ad proximum\nsuum, ne forte ueniens percutiam terram penitus.\nper hunc Heliam magnum mirabilemque prophetam exposita\nsibi lege ultimo temporum ante iudicium Iudaeos in Christum\nuerum, id est in Christum nostrum, esse credituros celeberrimum\nest in sermonibus cordibusque fidelium. ipse quippe\nante aduentum iudicis saluatoris non immerito speratur esse\nuenturus, quia etiam nunc uiuere non immerito creditur.\ncurru namque igneo raptus est de rebus humanis, quod euidentissime\nsancta scriptura testatur. cum uenerit ergo expo-\nnendo legem spiritaliter, quam nunc Iudaei carnaliter sapiunt,\nconuertet cor patris ad filium, id est cor patrum ad filios.\nsingularem quippe pro numero plurali interpretes septuaginta\nposuerunt; et est sensus, ut etiam filii sic intellegant legem,\nid est Iudaei, quemadmodum eam patres intellexerunt, id\nest prophetae, in quibus erat et ipse Moses. sic enim cor\n\n\n\n\n\n\npatrum conuertetur ad filios, cum intellegentia patrum perducetur\nad intellegentiam filiorum et cor filiorum ad patres\neorum, dum in id quod senserunt illi, consentiunt et isti; ubi\nSeptuaginta dixerunt: et cor hominis ad proximum\nsuum. sunt enim inter se ualde proximi patres et filii.\nquamquam in uerbis septuaginta interpretum, qui prophetice\ninterpretati sunt, potest alius sensus idemque electior \\'inueniri,\nut intellegatur Helias cor dei patris conuersurus ad filium;\nnon utique agendo, ut pater diligat filium, sed docendo, quod\npater diligat filium; ut et Iudaei quem prius oderant diligant\neundem, qui noster est, Christum. Iudaeis enim nunc auersum\ncor habet deus a Christo nostro, quia hoc putant. eis ergo\ntunc cor eius conuertetur ad filium, cum ipsi conuerso corde\ndidicerint dilectionem patris in filium. quod uero sequitur:\net cor hominis ad proximum suum, id est conuertit\nHelias et cor hominis ad proximum suum, quid melius intellegitur\nquam cor hominis ad hominem Christum? cum enim\nsit in forma dei deus noster, formam serui accipiens esse\ndignatus est etiam proximus noster. hoc ergo faciet Helias.\nne forte, inquit, ueniam et percutiam terram penitus.\nterra sunt enim qui terrena sapiunt, sicut Iudaei carnales\nusque nunc; ex quo uitio contra deum murmura illa\nuenerunt: quia mali ei placent, et: uanus est qui serui\nt deo.\nCXXXIIII. EX LIBRO DE CIVITATE DEI XXI. AN POSSINT CORPORA IN VSTIONE IGNIS ESSE PERPETVA.\nQuid igitur ostendam, unde conuincantur increduli, posse\nhumana corpora animata atque uiuentia non solum numquam\nmorte dissolui, sed in aeternorum quoque ignium durare tormentis?\nnolunt enim hoc ad omnipotentis nos referre potentiam,\nsed aliquo exemplo persuaderi sibi flagitant. quibus si\nrespondebimus esse animalia profecto corruptibilia, quia mortalia,\nquae tamen in mediis ignibus uiuant, nonnullum etiam\ngenus uermium in aquarum calidarum scaturrigine reperiri,\nquarum feruorem nemo impune contrectat, illos autem non\nsolum sine ulla sui laesione ibi esse, sed extra esse non posse:\naut nolunt credere, si ostendere non ualemus, aut, si ualuerimus\nsine oculis demonstrare res ipsas siue per testes idoneos\nedocere, non satis adhuc ad exemplum esse rei, de qua quaestio\nest, eadem infidelitate contendent, quia haec animalia\nnec semper uiuunt et in illis feruoribus sine doloribus uiuunt.\nsuae quippe naturae conuenientibus uegetantur illis, non\ncruciantur elementis; quasi non incredibilius sit uegetari quam\ncruciari talibus rebus. mirabile est enim dolere in ignibus\net tamen uiuere, sed mirabilius uiuere in ignibus nec dolere.\nsi hoc autem creditur, cur non et illud?\nCXXXV. AN CONSEQVENS SIT, VT CORPOREVM DOLOREM SEQVATVB CARNIS INTERITVS. Sed nullum esse inquiunt corpus, quod dolere possit nec\npossit mori. et hoc unde scimus? nam de corporalibus quis\ncertus est daemonum, utrum in eis doleant, quando se affligi\nmagnis cruciatibus confitentur? quod si respondetur terrenum\ncorpus solidum scilicet atque conspicuum nullum esse atque,\nut uno potius nomine id explicem, nullam esse carnem, quae\ndolere possit morique non possit: quid aliud dicitur, nisi quod\nsensu corporis homines et experientia collegerunt? nullam\nnamque carnem nisi mortalem sciunt; et haec est eorum tota\nratio, ut quod experti non sunt nequaquam esse arbitrentur.\nnam cuius rationis est dolorem facere mortis argumentum,\ncum uitae potius sit indicium? etsi enim quaerimus, utrum\nsemper possit uiuere, certum tamen est uiuere omne, quod\ndolet, doloremque omnem nisi in re uiuente esse non posse.\nnecesse est ergo, ut uiuat dolens, non est necesse, ut occidat\ndolor, quia nec corpora ista mortalia et utique moritura omnis\ndolor occidit et, ut dolor aliquis possit occidere, illa causa\nest, quoniam sic est anima conexa huic corpori, ut summis\ndoloribus cedat atque discedat; quoniam et ipsa compago\nmembrorum atque uitalium sic infirma est, ut eam uim, quae\nmagnum uel summum dolorem facit, non ualeat sustinere.\ntunc autem tali corpori anima et eo conectetur modo, ut illud\nuinculum, sicut nulla temporis longitudine soluitur, ita nullo\ndolore rumpatur. proinde etiam si caro nunc talis nulla est,\n\n\n\n\nquae sensum doloris perpeti possit mortemque non possit, erit\ntamen tunc talis caro, qualis nunc non est, sicut talis erit et\nmors, qualis nunc non est. non enim nulla, sed sempiterna\nmors erit, quando nec uiuere anima poterit deum non habendo\nnec doloribus corporis carere moriendo. prima mors animam\nnolentem pellit e corpore, secunda mors animam nolentem\ntenet in corpore: ab utraque morte communiter id habetur,\nut quod non uult anima de suo corpore patiatur.\n\nAttendunt autem isti contradictores nullam esse nunc carnem,\nquae dolorem pati possit mortemque non possit, et non attendunt\nesse tamen aliquid tale, quod corpore maius sit. ipse quippe animus,\ncuius praesentia corpus uiuit et regitur, et dolorem pati\npotest et mori non potest. ecce inuenta res, quae, cum sensum\ndoloris habeat, immortalis est. hoc igitur erit tunc etiam\nin corporibus damnatorum, quod nunc esse scimus in animis\nomnium. si autem consideremus diligentius, dolor, qui dicitur\ncorporis, magis ad animam pertinet. animae est enim dolere,\nnon corporis, etiam quando ei dolendi causa exsistit a corpore,\ncum in eo loco dolet, ubi laeditur corpus. sicut ergo dicimus\ncorpora sentientia et corpora uiuentia, cum ab anima sit\ncorporis sensus et uita, ita corpora dicimus et dolentia, cum\ndolor corpori nisi ab anima esse non possit. dolet itaque\nanima cum corpore eo in loco eius, ubi aliquid contingit, ut\ndoleat; dolet et sola, quamuis sit in corpore, cum aliqua\ncausa etiam inuisibili tristis est ipsa corpore incolumi. dolet\netiam non in corpore constituta; nam utique dolebat dines\n\n\n\n\nille apud inferos, quando dicebat: crucior in hac flamma.\ncorpus autem nec exanime dolet nec animatum sine anima\ndolet. si ergo a dolore argumentum recte sumeretur ad mortem,\nut ideo mors possit accidere, quia potuit accedere et\ndolor, magis ad animam pertineret mori, ad quam magis\npertinet et dolere. cum uero illa quae magis dolere potest\nnon possit mori, quid momenti affert, cur illa corpora,\nquoniam futura sunt in doloribus, ideo etiam moritura esse\ncredamus? dixerunt quidem Platonici ex terrenis corporibus\nmoribundisque membris esse animae et metuere et cupere. et .\ndolere atque gaudere. unde Vergilius: \"hinc\" inquit — id est\nex moribundis terreni corporis membris — \"metuunt cupiuntque,\ndolent gaudentque.\" sed conuicimus eos in duodecimo\nhuius operis libro, habere animas. secundum ipsos ab omni\netiam corporis labe purgatas diram cupiditatem, qua \"rursus\nincipiunt in corpora uelle reuerti.\" ubi autem potest esse\ncupiditas, profecto etiam dolor potest. frustrata quippe cupiditas\nsine non perueniendo quo tendebat sine amittendo quo\nperuenerat uertitur in dolorem. quapropter si anima, quae\nuel sola uel maxime dolet, habet tamen quandam pro suo\nmodo immortalitatem suam, non ideo mori poterunt illa corpora,\nquia dolebunt. postremo si corpora faciunt, ut animae\ndoleant, cur eis dolorem possunt, mortem uero inferre non\npossunt, nisi quia non est consequens, ut mortem faciat quod\ndolorem facit? cur ergo incredibile est ita ignes illis\n\n\n\n\n\n\ncorporibus dolorem posse inferre, non mortem, sicut ipsa corpora\ndolere animas faciunt, quae tamen non ideo mori cogunt ?\nnon est igitur necessarium futurae mortis argumentum dolor.\nCXXXVI. EX EODEM LIBRO DE CIVITATE DEI XXI. QVOD IN BEBVS MIRIS SVMMA CREDENDI BATIO SIT OMNIPOTENTIA CBEATOBIS.\nCur itaque facere non possit deus, ut et resurgant corpora\nmortuorum et igne aeterno crucientur corpora damnatorum,\nqui fecit mundum in caelo, in terra, in aere, in aquis innumerabilibus\nmiraculis plenum, cum sit omnibus, quibus plenus\nest, procul dubio maius et excellentius etiam mundus ipse\nmiraculum P sed isti, cum quibus uel contra quos agimus, qui\net deum esse credunt, a quo factus est mundus, et deos ab illo\nfactos, per quos ab illo administratur mundus, et miraculorum\neffectrices siue spontaneorum siue cultu et ritu quolibet impetratorum\nsiue etiam magicorum mundanas uel non negant\nuel insuper et praedicant potestates, quando eis rerum uim\nmirabilem proponimus aliarum, quae nec animalia sunt rationalia\nnec ulla ratione praediti spiritus, sicut sunt ea quorum\npauca commemorauimus, respondere assolent: \"uis est ista\nnaturae, natura eorum sic sese habet, propriarum istae sunt\nefficaciae naturarum\". tota itaque ratio est, cur Agrigentinum\nsalem flamma fluere faciat, aqua crepitare, quia haec est\nnatura eius., at hoc esse potius contra naturam uidetur, quae\nnon igni, sed aquae dedit salem soluere, torrere autem igni,\nnon aquae. sed ista, inquiunt, salis huius naturalis est uis,\n\n\n\n\nut his contraria patiatur. haec igitur ratio redditur et de illo\nfonte Garamantico, ubi una uena friget diebus noctibusque\nferuet, ui utraque molesta tangentibus; haec et de illo alio,\nqui cum sit contrectantibus frigidus et facem sicut alii fontes\nextinguat accensam, dissimiliter tamen atque mirabiliter ipse\nidem accendit extinctam; haec et de lapide asbesto, qui cum\nignem nullum habeat proprium, accepto tamen sic ardet alieno,\nut non possit extingui; haec de ceteris, quae piget retexere,\nquibus licet uis insolita contra naturam inesse uideatur, alia\ntamen de illis non redditur ratio, nisi ut dicatur hanc eorum\nesse naturam. breuis sane ista est ratio, fateor, sufficiensque\nresponsio. sed cum deus auctor sit naturarum omnium, cur\nnolunt fortiorem nos reddere rationem, quando aliquid uelut\nimpossibile nolunt credere eisque redditionem rationis poscentibus\nrespondemus hanc esse uoluntatem omnipotentis dei?\nqui certe non ob aliud uocatur omnipotens, nisi quoniam\nquidquid uult potest, qui potuit creare tam multa, quae nisi\nostenderentur aut credendis hodieque dicerentur testibus, profecto\nimpossibilia putarentur, non solum quae ignotissima\napud nos uerum etiam quae notissima posui: sicut de calce,\nquod feruet in aqua, in oleo frigida est; de magnete lapide,\nquod nescio qua sorbitione insensibili stipulam non moueat et\nferrum rapiat; de carne non putrescente pauonis, cum patuerit\net Platonis; de palea sic frigente, ut fluescere niuem non\nsinat, sic calente, ut maturescere poma compellat; de igne\nfulgido, quod secundum suum fulgorem lapides coquendo\ncandificet et contra eundem suum fulgorem urendo plurima\noffuscet. tale est et quod nigrae maculae offunduntur ex oleo\nsplendido, similiter nigrae lineae de candido imprimuntur\n\n\n\n\nargento, de carbonibus etiam, quod accendente igne sic uertantur\nin contrarium, ut de lignis pulcherrimis taetri, fragiles\nde duris, imputribiles de putribilibus fiant...\n\nINTER CETERA. Etiam ipsa posui, quoniam apud eorum contra quos agimus\nhistoricos legi, ut ostenderem qualia multa multique illorum\nnulla reddita ratione in suorum litteratorum scripta litteris\ncredant, qui nobis credere, quando id quod eorum experientiam\nsensumque transgreditur omnipotentem deum dicimus esse\nfacturum, nec reddita ratione dignantur. nam quae melior et\nualidior ratio de rebus talibus redditur, quam cum omnipotens\nea posse facere perhibetur et facturus dicitur, quae praenuntiasse\nibi legitur, ubi alia multa praenuntiauit, quae fecisse\nmonstratur? ipse quippe faciet, quia se facturum ipse praedixit\nquae impossibilia putantur, qui promisit et fecit, ut ab incredulis gentibus incredibilia crederentur.\n\n\nSi autem respondent propterea se non credere quae de humanis\nsemper arsuris nec umquam morituris corporibus dicimus, quia\nhumanorum corporum naturam nouimus longe aliter institutam,\nunde nec illa ratio hic reddi potest, quae de illis naturis mirabilibus\nreddebatur, ut dici possit: „uis ista naturalis est, rei\nhuius ista natura est,\" quoniam scimus humanae carnis istam\nnon esse naturam: habemus autem quid respondeamus de litteris\nsacris, hanc ipsam scilicet humanam carnem aliter institutam\nfuisse ante peccatum, id est ut posset numquam perpeti mortem,\naliter autem post peccatum, qualis in haerumna huius\nmortalitatis innotuit, ut perpetem uitam tenere non possit.\nsic ergo aliter, quam nobis nota est, instituetur in resurrectione\nmortuorum.\"\nCXXXVII. EX EODEM LIBRO DE CIVITATE DBI XXI. AN HOC IVSTITIAE RATIO HABEAT, VT NON SINT EXTENSIORA POBNABVM TBM- PORA, QVAM FVEBINT PECCATOBVM. Sic autem quidam eorum, contra quos defendimus ciuitatem\ndei, iniustum putant, ut pro peccatis quamlibet magnis paruo\nscilicet tempore perpetratis, poena quisque damnetur aeterna,\nquasi ullius id umquam iustitia legis attendat, ut tanta mora\ntemporis quisque puniatur, quanta mora temporis unde puniretur\nadmisit. octo genera poenarum in Legibus scribit esse\nTullius, damnum, uincla, uerbera, talionem, ignominiam,\nexilium, mortem, seruitutem. quid horum est quod in breue\ntempus pro cuiusque peccati celeritate coartetur, ut tanta\nuindicetur morula, quanta deprehenditur perpetratum, nisi\nforte talio ? id enim agit, ut hoc patiatur quisque quod fecit.\nunde illud est legis: oculum pro oculo, dentem pro\ndente. fieri enim potest, ut tam breui tempore quisque\namittat oculum seueritate uindictae, quam tulit ipse alteri\nimprobitate peccati. porro autem si alienae feminae osculum\ninfixum rationis sit uerbere uindicare, nonne qui illud puncto\ntemporis fecerit, incomparabili horarum spatio uerberatur et\nsuauitas delectationis exiguae diuturno dolore punitur? quid\nin uinculis? numquid tamdiu quisque iudicandus est esse\ndebere, quamdiu fecit unde meruit alligari, cum iustissime\n\n\n\n\n\n\nannosas poenas seruus in compedibus pendat, qui uerbo ant\nictu celerrime transeunte uel lacessiuit dominum uel plagauit?\niam uero damnum, ignominia, exilium, seruitus cum plerumque\nsic infliguntur, ut nulla uenia relaxentur, nonne pro\nhuius uitae modo similia poenis uidentur aeternis? ideo quippe\naeterna esse non possunt, quia nec ipsa uita, quae his plectitur,\nporrigitur in aeternum; et tamen peccata, quae uindicantur\nlongissimi temporis poenis, breuissimo tempore perpetrantur.\nnec quisquam extitit qui censeret tam cito nocentium\nfinienda esse tormenta, quam cito factum est uel\nhomicidium uel adulterium uel sacrilegium uel quodlibet aliud\nscelus non temporis longitudine, sed impietatis et iniquitatis\nmagnitudine metiendum. qui uero pro aliquo grandi crimine\nmorte multatur, numquid mora, qua occiditur, quae perbreuis\nest, eius supplicium leges aestimant et non quod eum in\nsempiternum auferunt de societate uiuentium ? quod est autem\nde ista ciuitate mortali homines supplicio primae mortis, hoc\nest de illa ciuitate immortali homines supplicio secundae\nmortis auferre. sicut enim non efficiunt leges huius ciuitatis,\nut in eam quisque reuocetur occisus, sic nec illius, ut in uitam\nreuocetur aeternam secunda morte damnatus. quomodo ergo\nuerum est, inquiunt, quod ait Christus uester: in qua mensura\nmensi fueritis, in ea remetietur nobis, si\ntemporale peccatum supplicio punitur aeterno? nec attendunt\nnon propter aequalitatem temporis, sed propter uicissitudinem\nmali, id est ut qui mala fecerit mala patiatur, eandem dictam\n\n\n\n\n\n\nfuisse mensuram, quamuis hoc in ea re proprie possit accipi,\nde qua dominus cum hoc diceret loquebatur, id est de iudiciis\net condemnationibus. proinde qui indicat et condemnat iniuste\nsi indicatur et condemnatur iuste, in eadem mensura\nrecipit, quamuis non hoc quod dedit; iudicio enim fecit, iudicio\npatietur; quamuis fecerit damnatione quod iniquum est,\npatitur damnatione quod iustum est.\nCXXXVIII. SEQVITVK SETEXTVS. DE MAQVITVDINE PRAEVARICATIONIS PRIMAE, OB QVAM AETERNA POENA DEBEATVK QVI EXTRA GRATIAM FVEBIT SALVATORIS. Sed poena aeterna ideo dura et iniusta sensibus uidetur\nhumanis, quia in hac infirmitate moribundorum sensuum\ndeest ille sensus altissimae purissimaeque sapientiae, quo sentiri\npossit quantum nefas in illa prima praeuaricatione commissum\nest. quanto enim magis homo fruebatur deo, tanto\nmaiore impietate dereliquit deum et factus est malo dignus\naeterno, qui hoc in se peremit bonum, quod esse posset\naeternus. hinc est uniuersi generis humani massa damnata,\nquoniam qui hoc primus admisit cum ea quae in illo fuerat\nradicata sua stirpe punitus est, ut nullus ab hoc iusto debitoque\nsupplicio nisi misericordia et indebita gratia liberetur\natque ita dispertiatur genus humanum, ut in quibusdam\ndemonstretur quid ualeat misericors gratia, in ceteris quid\n\n\n\n\niusta uindicta. neque enim utrumque demonstraretur in omnibus,\nquia, si omnes remanerent in poenis iustae damnationis,\nin nullo appareret misericors gratia; rursus si omnes a tenebris\ntransferrentur in lucem, in nullo appareret ueritas ultionis.\nin qua propterea multo plures quam in illa sunt, ut sic\nostendatur quid omnibus deberetur. quod si omnibus redderetur,\niustitiam uindicantis iuste nemo reprehenderet; quia\nuero tam multi exinde liberantur, est unde agantur maximae\ngratiae gratuito muneri liberantis.\nCXXXVIIII. SEQVITVR SETEXTVS. CONTRA OPINIONEM EORVM QVI PVTAJNT CRIMINOSIS SVPPLICIVM POST MORTEM CAVSA PVRGATIOKIS ADHIBERI.\nPlatonici quidem, quamuis impunita nulla uelint esse peccata,\ntamen omnes poenas emendationi adhiberi putant uel\nhumanis inflictas legibus uel diuinis siue in hac uita siue\npost mortem, si aut parcatur hic cuique aut ita plectatur, ut\nhic non corrigatur. hinc est Maronis illa sententia, ubi, cum\ndixisset de terrenis corporibus moribundisque membris, quod\nanimae\nhinc metuunt cupiuntque, dolent gaudentque nec auras\nsuspiciunt clausae tenebris et carcere caeco,\nsecutus adiunxit atque ait:\n\n\n\n\n\n\nquin et supremo cum lumine uita reliquit —\nid est cum die nouissimo reliquit eas ista uita —\nnon tamen — inquit — omne malum miseris nec funditus\n[omnes\ncorporeae excedunt pestes, penitusque necesse est multa\ndiu concreta modis inolescere miris.\nergo exercentur poenis ueterumque malorum\nsupplicia expendunt; aliae panduntur inanes\nsuspensae ad uentos, aliis sub gurgite uasto\ninfectum eluitur scelus aut exuritur igni.\nqui hoc opinantur, nullas poenas non, sed purgatorias uolunt esse\npost mortem, ut, quoniam terris superiora sunt elementa aqua,\naer, ignis, ex aliquo istorum mundetur per expiatorias poenas\nquod terrena contagione contractum est. aer quippe accipitur\nin eo quod ait: suspensae ad uentos\", aqua in eo quod ait:\n\"sub gurgite uasto\"; ignis autem suo nomine expressus est,\ncum dixit: \"aut exuritur igni. nos uero etiam in hac quidem\nmortalitate esse quasdam poenas purgatorias confitemur, non\nquibus affliguntur quorum uita uel non inde fit melior uel\npotius inde fit prior; sed illis sunt purgatoriae qui eis coherciti\ncorriguntur. ceterae omnes poenae siue temporariae siue\nsempiternae, sicut unusquisque diuina prouidontia tractandus\nest, inferuntur uel pro peccatis siue praeteritis siue in quibus\nadhuc uiuit ille qui plectitur, uel pro exercendis declarandisque\nuirtutibus per homines et angelos seu bonos seu malos.\nnam etsi quisque mali aliquid alterius improbitate uel errore\npatiatur, peccat quidem homo, qui uel ignorantia uel iniustitia\ncuiquam mali aliquid facit, sed non peccat deus, qui\niusto, quamuis occulto iudicio sinit fieri. sed temporarias\n\n\n\n\npoenas alii in hac uita tantum, alii post mortem, alii et nunc\n\\'et tunc, uerum tamen ante iudicium illud seuerissimum nouissimumque\npatiuntur. non autem omnes ueniunt in sempiternas\npoenas, quae post illud iudicium sunt futurae, qui post mortem\nsustinent temporales. nam quibusdam quod in isto non\nremittitur remitti in futuro saeculo, id est ne futuri saeculi\naeterno supplicio puniantur, iam supra diximus.\n\nRarissimi sunt autem qui nullas in hac uita, sed tantum\npostea poenas luunt. fuisse tamen aliquos, qui usque ad\ndecrepitam senectutem ne leuissimam quidem febriculam senserint\nquietamque duxerint uitam, et ipsi nouimus et audiuimus.\nCXL. EX EODEM LIBRO DE CIVITATE DEI XXI. DE HIS QVI EOS QVI PERMANENT IN CATHOLICA FIDE, ETIAM SI PESSIME VI- XERINT, TAMEN PROPTER FIDEI FVNDAMENTVM SALVANDOS ESSE DEFINIVNT.\n1 Sunt qui propter id quod scriptum est: qui perseuerauerit\nusque in finem, hic saluus erit, non nisi in\necclesia catholica perseuerantibus, quamuis in ea male uiuentibus,\nhoc promittunt, per ignem uidelicet saluandis merito\nfundamenti, de quo ait apostolus: fundamentum enim\naliud nemo potest ponere praeter id quod positum\nest, quod est Christus Iesus. si quis autem aedificat\nsuper fundamentum aurum, argentum, lapides.\npretiosos, ligna, faenum, stipulam, uniuscuiusque\nopus manifestabitur; dies enim declarabit, quoniam\nin igni reuelabitur, et uniuscuiusque opus\n\n\n\n\n\n\nquale sit ignis probabit. si cuius opus permanserit,\nquod superaedificauit, mercedem accipiet; si\ncuius autem opus arserit, damnum patietur; ipse\nautem saluus erit, sic tamen quasi per ignem. dicunt\nergo cuiuslibet uitae catholicum christianum Christum\nhabere in fundamento, quod fundamentum nulla haeresis\nhabet a corporis eius unitate praecisa; et ideo propter hoc\nfundamentum, etiam si malae uitae fuerit catholicus christianus,\nuelut qui superaedificauerit ligna, faenum, stipulam, putant\neum saluum fieri per ignem, id est per poenas ignis illius\nliberari, quo igne ultimo iudicio punientur mali.\nCXLI. EX EODEM LIBRO XXI. QVID SIT IN FVNDAMENTO HABERE CHRISTVM ET QVIBVS SPONDEATVR SALVS PER IGNIS VSTVRAM. Qui manducat carnem meam et bibit sanguinem meum, in me manet et ego in eo. ostendit quid sit non\nsacramento tenus, sed re uera corpus Christi manducare et\neius sanguinem bibere; hoc est in Christo manere, ut in illo\nmaneat et Christus. sic enim hoc dixit, tamquam diceret:\n\"qui non in me manet et in quo non maneo, non se dicat aut\nexistimet manducare corpus meum aut bibere sanguinem\nmeum.\" non itaque manent in Christo qui non sunt membra\neius. non sunt autem membra Christi qui se faciunt membra\nmeretricis, nisi malum illud paenitendo esse destiterint et ad\nhoc bonum reconciliatione redierint.\n\n\n\n\n\n\n\n\n\n\n\n\nSed habent, inquiunt, christiani catholici in fundamento\nChristum, a cuius unitate non recesserunt, tametsi huic fundamento\nsuperaedificauerunt quamlibet pessimam uitam uelut\nligna, faenum, stipulam. recta itaque fides, per quam Christus\n. est fundamentum, quamuis cum damno — quoniam illa quae\nsuperaedificata sunt exurentur — tamen poterit eos quandoque\nab illius ignis perpetuitate saluare. respondeat eis breuiter\napostolus Iacobus: si quis dicat se fidem habere, opera\nautem non habeat, numquid poterit fides saluare\neum? et quis est, inquiunt, de quo dicit apostolus Paulus :\nipse autem saluus erit, sic tamen quasi per ignem?\nsimul quis iste sit inquiramus; hunc autem non esse certissimum\nest, ne duorum apostolorum sententias mittamus in\nrixam, si unus dicit: \"si etiam mala opera quis habuerit,\nsaluabit eum per ignem fides;\" alius autem: si opera non\nhabeat, numquid poterit fides saluare eum?\n\nInueniemus ergo quis possit saluari per ignem, si prius inuenerimus\nquid sit habere in fundamento Christum. quod ut\nde ipsa similitudine quantocius aduertamus, nihil in aedificio\npraeponitur fundamento. quisquis itaque sic habet in corde\nChristum, ut ei terrena et temporaria nec ea quae licita sunt\natque concessa praeponat, fundamentum habet Christum; si\nautem praeponit, etsi uideatur habere fidem Christi, non est\ntamen in eo fundamentum Christus, cui talia praeponuntur;\nquanto magis, si salutaria praecepta contemnens committat\ninlicita, non praeposuisse Christum, sed postposuisse conuincitur,\nquem posthabuit imperantem siue concedentem, dum\ncontra eius imperata siue concessa suam per flagitia delegit\n\n\n\n\n\n\nexpleri libidinem ? si quis itaque christianus diligit meretricem\neique adhaerens unum corpus efficitur, iam in fundamento\nnon habet Christum. si quis autem diligit uxorem suam, si\nsecundum Christum, quis ei dubitet in fundamento esse Christum?\nsi uero secundum hoc saeculum, si carnaliter, si in\nmorbo concupiscentiarum, sicut et gentes, quae ignorant deum,\netiam hoc secundum ueniam concedit apostolus, immo per\napostolum Christus. potest ergo et iste in fundamento habere\nChristum. si enim nihil ei talis affectionis uoluptatisque praeponat,\nquamuis superaedificet ligna, faenum, stipulam, Christus\nest fundamentum; propter hoc saluus erit per ignem.\ndelicias quippe huius modi amoresque terrenos propter coniugalem\nquidem copulam non damnabiles tribulationis ignis\nexuret. ad quem pertinent ignem et orbitates et quaecumque\ncalamitates, quae auferunt haec. ac per hoc ei qui aedificauit\nerit aedificatio ista damnosa, quia non habebit quod superaedificauit,\net eorum amissione cruciabitur, quibus fruendo\nutique laetabatur; sed per hunc ignem saluus erit merito\nfundamenti, quia, etsi utrum id habere mallet an Christum a\npersecutore proponeretur, illud Christo non praeponeretur.\nuide in apostoli uerbis hominem aedificantem super fundamentum\naurum, argentum, lapides pretiosos: qui sine uxore\nest, inquit, cogitat quae sunt dei, quomodo placeat\ndeo. uide alium aedificantem ligna, faenum, stipulam: qui\nautem matrimonio iunctus est, inquit, cogitat ea\nquae sunt mundi, quomodo placeat uxori. uniuscuiusque\nopus manifestabitur; dies enim declarabit\n— dies utique tribulationis — quoniam in igni,\n\n\n\n\n\n\n\n\ninquit, reuelabitur. eandem tribulationem ignem uocat, sicut\nalibi legitur: uasa figuli probat fornax et homines\niustos temtatio tribulationis. et uniuscuiusque\nopus quale sit ignis probabit. si cuius opus permanserit\nt - permanet enim quod quisque cogitat quae sunt\ndei, quomodo placeat deo — quod superaedificauit,\nmercedem accipiet — id est unde cogitauit, hoc sumet; —\nsi cuius autem opus arserit, damnum patietur —\nquoniam quod dilexerat non habebit - ipse e autem saluus\nerit — quia nulla eum tribulatio ab illius fundamenti stabilitate\nsemouit — sic tamen quasi per ignem — quod\nenim sine inliciente amore non habuit, sine urente dolore non\nperdit. ecce, quantum mihi uidetur, inuentus est ignis, qui\nnullum eorum damnet, sed unum ditet, alterum damnificet,\nambos probet. si autem ignem illum loco isto uoluerimus\naccipere, de quo dominus dicit sinistris: discedite a me,\nmaledicti, in ignem aeternum, ut in eis etiam isti\nesse credantur qui aedificant super fundamentum ligna, faenum,\nstipulam, eosque ex illo igne post tempus pro malis\nmeritis impertitum liberet boni meriti fundamentum: quid arbtramur dextros, quibus dicetur: uenite, benedicti\npatris mei, possidete paratum uobis regnum, nisi\neos qui aedificauerunt super fundamentum aurum, argentum,\nlapides pretiosos? sed in illum ignem, de quo dictum est:\nsic tamen quasi per ignem, si hoc modo est intellegendus,\nutrique mittendi sunt, et dextri scilicet et sinistri.\nillo quippe igne utrique probandi sunt, de quo dictum est:\n\n\n\n\n\n\ndies enim declarabit, quoniam in igne reuelabitur\net uniuscuiusque opus quale sit ignis probabit. si\nergo utrumque probabit ignis, ut, si cuius opus permanserit,\nid est non fuerit igne consumtum, quod superaedificauit,\nmercedem accipiat, si cuius autem opus arserit, damnum\npatiatur: profecto non est ipse aeternus ille ignis. in illum\nenim soli sinistri nouissima et perpetua damnatione mittentur,\niste autem dextros probat. sed alios eorum sic probat, ut\naedificium, quod super Christum fundamentum ab eis inuenerit\nesse constructum, non exurat atque consumat; alios autem\naliter, id est ut quod superaedificauerunt ardeat damnumque\ninde patiantur, salui fiant autem, quoniam Christum in fundamento\nstabiliter positum praecellenti caritate . tenuerunt. si\nautem salui fient, profecto et ad dexteram stabunt et cum\nceteris audient: uenite, benedicti patris mei, possidete\nparatum uobis regnum, non ad sinistram, ubi illi\nerunt qui salui non erunt et ideo audient: discedite a me,\nmaledicti, in ignem aeternum. nemo quippe ab illo\nigne saluabitur, quia in supplicium aeternum ibunt illi omnes,\nubi uermis eorum non moritur et ignis non extinguitur, quo\ncruciabuntur die ac nocte in saecula saeculorum. post istius\nsane corporis mortem, donec ad illum ueniatur qui post resurrectionem\ncorporis futurus est damnationis et remunerationis\nultimus dies, si hoc temporis interuallo spiritus defunctorum\neius modi ignem dicuntur perpeti, quem non sentiant illi\nqui non habuerunt tales mores in huius corporis uita, ut\neorum ligna et faenum et stipula consumatur, alii uero\n\n\n\n\n\n\nsentiant, qui eius modi secum aedificia portauerunt sine ibi tantum\nsine et hic et ibi sine ideo hic, ut non ibi saecularia,\nquamuis a damnatione uenialia, concremantem ignem transitoriae\ntribulationis inueniant: non redarguo, quia forsitan\nuerum est. potest quippe ad istam tribulationem pertinere\netiam mors ipsa carnis, quae de primi peccati perpetratione\nconcepta est, ut secundum cuiusque aedificium tempus, quod\neam sequitur, ab unoquoque sentiatur. persecutiones quoque,\nquibus martyres coronati sunt et quas patiuntur quicumque\nchristiani, probant utraque aedificia uelut ignis et alia con\nsumunt cum ipsis aedificatoribus, si Christum in eis non inueniunt\nfundamentum; alia sine ipsis, si inueniunt, quia licet\ncum damno salui erunt ipsi; alia uero non consumunt, quia\ntalia reperiunt, quae maneant in aeternum. erit etiam in fine\nsaeculi tribulatio tempore antichristi, qualis numquam antea\nfuit. quam multa erunt tunc aedificia siue aurea siue faenea\nsuper optimum fundamentum, quod est Christus Iesus, ut\nignis ille probet utraque et de aliis gaudium, de aliis inferat\ndamnum, neutros tamen perdat, in quibus haec inueniet propter\nstabile fundamentum. quicumque autem non dico uxorem,\ncuius etiam commixtione carnis ad carnalem utitur uoluptatem,\nsed ipsa quae ab eius modi delectationibus aliena sunt nomina\npietatis humano more carnaliter diligendo Christo anteponit,\nnon eum habet in fundamento et ideo non per ignem saluus\nerit, sed saluus non erit, quia esse cum saluatore non poterit,\nqui de hac re apertissime loquens ait: qui amat patrem\naut matrem plus quam me, non est me dignus;,\n\n\n\n\n\n\n\n\net qui amat filium aut filiam super me, non est\nme dignus. uerum qui has necessitudines sic amat carnaliter,\nut tamen eas Christo domino non praeponat malitque\nipsis carere quam Christo, si ad hunc fuerit articulum temtationis\nadductus, per ignem erit saluus, quia ex earum amissione\ntantum necesse est urat dolor, quantum haeserat amor.\nporro qui patrem, matrem, filios, filias secundum Christum\ndilexerit, ut ad eius regnum obtinendum eique cohaerendum\nillis consulat uel hoc in eis diligat, quod membra sunt Christi:\nabsit, ut ista dilectio reperiatur in lignis, faeno et stipula\nconsumenda, sed prorsus aedificio aureo, argenteo, gemmeo\ndeputabitur. quomodo autem potest eos plus amare quam\nChristum, quos amat utique propter Christum?\n[DE EXPOSITIONE PSALMI LXXX. Expone ergo, inquit, nobis ligna, faenum, stipulam qui\naedificant supra fundamentum quomodo non pereant, sed salui\nfiant, sic tamen tamquam per ignem. obscura quidem illa\nquaestio, sed ut possum breuiter dicam, fratres. sunt homines\nomnino contemtores saeculi huius, quibus non est natum quidquid\ntemporaliter fluit; non haerent dilectione aliqua terrenis\noperibus, casti, sancti, continentes, iusti, fortassis et omnia\nsua uendentes et pauperibus distribuentes aut possidentes\ntamquam non possidentes et utentes hoc mundo tamquam\nnon utentes. sunt autem alii qui rebus infirmitati concessis\n\n\n\n\n\n\ninhaerent aliquantum dilectione: non rapit uillam alienam,\nsed sic amat suam, ut si perdiderit conturbetur; non appetit\nuxorem alienam, sed sic haeret, sic miscetur suae, ut modum\nnon ibi teneat praescriptum tabulis liberorum procreandorum\ncausa; non tollit aliena, sed repetit sua et habet indicium\ncum fratre suo. talibus enim dicitur : iam quidem omnino\ndelictum est, quia iudicia habetis uobiscum. uerum\nipsa iudicia in ecclesia iubet agi, non ad forum trahi; tamen\ndelicta esse dicit. contendit enim christianus pro rebus terrenis\namplius quam decet eum cui promissum est regnum caelorum;\nnon totum cor sursum leuat, sed aliquam eius partem trahit\nin terram. denique si ueniat temtatio ducendi martyrii, illi\nqui habent in fundamento Christum et aedificant aurum,\nargentum, lapides pretiosos, qui dicunt ex hac opportunitate:\nbonum est mihi dissolui et esse cum Christo, alacres\ncurrunt, aut nihil aut modice de terrena fragilitate contristantur;\nilli autem amantes res proprias, domos proprias,\ngrauiter conturbantur: faenum, stipula et lignum ardet.\nhabent ergo ligna et faenum et stipulam super fundamentum,\nsed rerum concessarum, non inlicitarum. dico enim, fratres:\npossides fundamentum: haere caelo, calca terram. si talis es,\n\n\n\n\n\n\nnon aedificas nisi aurum, argentum, lapides pretiosos; cum\nautem dixeris: \"amo possessionem istam, timeo ne pereat\" et\nimminet damnum et tu contristaris, non quidem praeponis\neam Christo. nam sic amas possessionem istam, ut, si dicatur\ntibi: \"ipsam uis an Christum?\" et si tristis eam perdis, plus\ntamen amplecteris Christum, quem posuisti in fundamento:\nsaluus eris tamquam per ignem. audi aliud: non potes tenere\npossessionem istam, nisi dixeris falsum testimonium; et hoc\nnon facere Christum in fundamento ponere est. ueritas enim\ndixit: os, quod mentitur, occidit animam. ergo si possessionem\ntuam diligis, non tamen propter illam facis rapinam,\nnon propter illam dicis falsum testimonium, non propter illam\nhomicidium, non propter illam falsum iuras, non propter illam\nChristum negas, eo, quod non propter illam facis haec, Christum\nhabes in fundamento; tamen quia diligis illam et contristaris,\nsi perdis illam, super fundamentum posuisti non\naurum, argentum, lapides pretiosos, sed ligna, faenum, stipulam:\nsaluus ergo eris, si ardere coeperit quod aedificasti, sic\ntamen tamquam per ignem. nemo ergo super fundamentum\nhoc aedificet adulteria, blasphemias, sacrilegia, idolatrias, periuria\net putet se saluum futurum per ignem, quasi ista sint\nligna, faenum, stipula; sed si aedificat amorem terrenorum\nsuper fundamentum regni caelorum, id est super Christum,\n\n\n\n\n\n\nardebit amor rerum temporalium et ipse saluus erit per idoneum\nfundamentum.\n\nInimici domini mentiti sunt ei dicendo: eo ad\nuineam et non eundo; et erit tempus non ad tempus, sed\nin aeternum. et qui sunt isti? et cibauit illos ei\nadipe frumenti. nostis adipem frumenti, unde cibantur\nmulti inimici, qui mentiti sunt ei. et cibauit illos ex\nadipe frumenti: miscuit eos sacramentis suis. et Iudam,\nquando dedit buccellam, ex adipe frumenti cibauit; et inimicus\ndomini mentitus est ei et erit tempus eius in aeternum.\ncibauit illos ex adipe frumenti. o ingratos! cibauit\nex adipe frumenti et de petra melle saturauit eos:\nin heremo de petra aquam produxit, non mel. mel sapientia\nest, primatum dulcoris tenens in escis cordis. quam ergo\nmulti inimici domini mentientes domino cibantur non solum\nex adipe frumenti sed etiam de petra melle, de sapientia\nChristi! quam multi delectantur uerbo eius et cognitione\nsacramentorum eius, solutione parabularum eius! quam multi\ndelectantur! quam multi clamant! et non est hoc mel de\nquolibet homine, sed de petra: petra autem erat Christus.\nquam multi ergo satiantur de melle isto! clamant,\ndicunt: \"suaue est.\" dicunt: \"nihil melius, nihil dulcius intellegi\nuel dici potuit.\" et tamen inimici domini mentiti sunt ei.\nnolo amplius immorari in rebus dolendis: quamquam terribiliter\npsalmus ad hoc finitus sit, tamen a fine eius, obsecro\nuos, recurramus ad caput: exultate deo adiutori nostro.]\nCXLIL EX EODEM LIBRO XXI. CONTRA EORVM PERSVASIONEM QVI PVTANT SIBI NON OFFVTVRA PECCATA, IN QVIBVS, CVM ELEEMOSVNAS FACERENT, PERSTITERVNT. Restat eis respondere, qui dicunt aeterno igne illos tantummodo\narsuros qui pro peccatis suis facere dignas elemosynas\nneglexerunt, propter illud quod ait apostolus Iacobus: iudicium\nautem sine misericordia illi qui non fecit\nmisericordiam. qui ergo fecit, inquiunt, quamuis non\ncorrexerit perditos mores, sed nefarie ac nequiter inter ipsas\nsuas elemosynas uixerit, cum misericordia illi futurum est\niudicium, ut aut non damnetur omnino aut post aliquod tempus\na damnatione nouissima liberetur. nec ob aliud extimant\nChristum de solo dilectu atque neglectu elemosynarum discretionem\ninter dextros et sinistros esse facturum, quorum\nalios in regnum, alios in supplicium mittat aeternum. ut\nautem cotidiana sibi opinentur, quae facere non cessant omnino,\nqualiacumque et quantacumque sint, per elemosynas\ndimitti posse peccata, orationem, quam docuit ipse dominus,\net suffragatricem sibi adhibere conantur et testem. sicut enim\nnullus est, inquiunt, dies, quo a christianis haec oratio non\ndicatur, ita nullum est cotidianum qualecumque peccatum,\nquod per illam non dimittatur, cum dicimus: dimitte nobis\ndebita nostra, si quod sequitur facere curemus: sicut et\nnos dimittimus debitoribus nostris. non enim ait\ndominus, inquiunt: \"si dimiseritis peccata hominibus, dimittet\nnobis pater uester cotidiana parua peccata\" sed: dimittet,\n\n\n\n\n\n\ninquit, uobis peccata uestra. qualiacumque ergo uel\nquantacumque sint, etiam cotidie si perpetrentur nec ab eis\nuita discedat in melius commutata, per elemosynam ueniae\nnon negatae remitti posse praesumunt. sed bene, quod isti\ndignas pro peccatis elemosynas commonent esse faciendas;\nquoniam, si dicerent qualescumque elemosynas pro peccatis.\ncotidianis et magnis et quantacumque scelerum consuetudine\nmisericordiam posse impetrare diuinam, ut ea cotidiana remissio\nsequeretur, uiderent se rem dicere absurdam atque\nridiculam. sic enim cogerentur fateri fieri posse, ut opulentissimus\nhomo decem nummulis diurnis in elemosynas impensis\nhomicidia et adulteria et nefaria quaeque facta redimeret.\nquod si absurdissimum atque insanissimum est dicere,\nprofecto, si quaeratur quae dignae sint pro peccatis elemosynae —\nde quibus etiam Christi praecursor ille dicebat: facite ergo\nfructus dignos paenitentiae — procul dubio non inuenientur\neas facere qui uitam suam usque ad mortem\ncotidianorum criminum perpetratione confodiunt. primo quia\nin auferendis rebus alienis longe plura diripiunt, ex quibus\nperexigua pauperibus largiendo Christum se ad hoc pascere\nexistimant, ut licentiam malefactorum ab illo emisse uel\ncotidie potius emere credentes securi damnabilia tanta committant.\nqui si pro uno scelere omnia sua distribuerent\nindigentibus membris Christi, nisi desisterent a talibus factis\n\n\n\n\n\n\nhabendo caritatem, quae non agit perperam, aliquid eis prodesse\nnon posset. qui ergo dignas pro suis peccatis elemosynas\nfacit, prius eas facere incipit a se ipso. indignum est enim,\nut in se non faciat qui facit in proximum, cum audiat dicentem\ndeum: diliges proximum tuum tamquam te ipsum;\nitemque audiat: miserere animae tuae placens deo.\nhanc elemosynam, id est ut deo placeat, non faciens animae\nsuae quomodo dignas pro peccatis suis elemosynas facere dicendus\nest? ad hoc enim et illud scriptum est: qui sibi\nmalignus est, cui bonus erit? orationes quippe adiuuant\nelemosynae; et utique intuendum est quod legimus: fili,\npeccasti; ne adicias iterum et de praeteritis deprecare,\nut tibi dimittantur. propter hoc ergo elemosynae\nfaciendae sunt, ut, cum de praeteritis peccatis deprecamur,\nexistimant, non ut in eis perseuerantes licentiam male faciendi\nnos per elemosynas comparare credamus.\n\nIdeo autem dominus et dextris elemosynas ab eis factas et\nsinistris non factas se imputaturum esse praedixit, ut hinc\nostenderet quantum ualeant elemosynae ad priora delenda, non\nad perpetua impune committenda peccata. tales autem elemosynas\nnon dicendi sunt facere qui uitam nolunt a consuetudine\nscelerum in melius commutare, quia et in hoc quod ait:\nquando uni ex minimis meis non fecistis, mihi non\nfecistis, ostendit eos non facere etiam quando se facere\nexistimant. si enim christiano esurienti panem tamquam\nchristiano darent, profecto sibi panem iustitiae, quod ipse\n\n\n\n\n\n\nChristus. est, non negarent, quoniam deus non cui detur, sed\nquo animo detur attendit. qui ergo Christum diligit in christiano,\nhoc animo ei porrigit elemosynam, quo accedit ad\nChristum, non quo uult impunitus recedere a Christo. tanto\n. enim magis quisque deserit Christum, quanto magis diligit\nquod improbat Christus. numquid cuiquam prodest quod\nbaptizatur, si non iustificatur P nonne qui dixit: nisi quis\nrenatus fuerit ex aqua et spiritu, non intrabit in\nregnum dei, ipse etiam dixit: nisi abundauerit iustitia\nuestra super iustitiam scribarum et Pharisaeorum,\nnon intrabitis in regnum caelorum? cur\nillud timendo multi currunt baptizari et hoc non timendo\nnon multi currant iustificari P sicut ergo non fratri suo dicit:\nfatue, qui cum hoc dicit, non ipsi fraternitati, sed peccato\neius infensus est — alioquin reus erit gehennae ignis — ita\ne contrario qui porrigit elemosynam christiano, non christiano\nporrigit qui non in eo diligit Christum; non autem diligit\nChristum qui iustificari recusat in Christo. et quemadmodum\nsi quis praeoccupatus fuerit hoc delicto, ut fratri suo dicat:\nfatue, id est non eius peccatum uolens auferre conuicietur\niniuste, parum est illi ad hoc redimendum elemosynas facere,\nnisi etiam quod ibi sequitur remedium reconciliationis adiungat\n- ibi enim sequitur: si ergo offers munus tuum\nad altare et ibi recordatus fueris, quia frater tuus\nhabet aliquid aduersum te, relinque ibi munus\ntuum ad altare et uade prius reconciliari fratri\n\n\n\n\n\n\ntuo, et tunc ueniens offers munus tuum — ita parum\nest elemosynas quantaslibet facere pro quocumque scelere et\nin consuetudine scelerum permanere. oratio uero cotidiana,\nquam docuit ipse Iesus — unde et dominica nominatur — delet\nquidem cotidiana peccata, cum cotidie dicitur: dimitte nobis\ndebita nostra atque id quod sequitur non solum dicitur\nsed etiam fit: sicut et nos dimittimus debitoribus\nnostris; sed quia fiunt peccata, ideo dicitur, non ut ideo\nfiant, quia dicitur. per hanc enim nobis uoluit saluator ostendere,\nquantumlibet iuste in huius uitae caligine atque infirmitate\nuiuamus, non nobis deesse peccata, pro quibus\ndimittendis debeamus orare et eis qui in nos peccant, ut et\nnobis ignoscatur, ignoscere. non itaque propterea dominus\nait: si dimiseritis peccata hominibus, dimittit uobis\npater uester peccata uestra, ut de hac oratione\nconfisi securi cotidiana scelera faceremus uel potentia, qua\nnon timeremus hominum leges, uel astutia, qua ipsos homines\nfalleremus; sed ut per illam disceremus non putare nos esse\nsine peccatis, etiam si a criminibus essemus immunes; sicut\netiam legis ueteris sacerdotes hoc ipsum deus de sacrificiis\nadmonuit, quae iussit eos primum pro suis, deinde pro populi\nofferre peccatis. nam et ipsa uerba tanti magistri et domini\nnostri uigilanter intuenda sunt. non enim ait: \"si dimiseritis\npeccata hominibus, et pater uester dimittet nobis qualiacumque\npeccata\" sed ait: peccata uestra. cotidianam quippe\norationem docebat et iustificatis utique discipulis loquebatur.\nquid est ergo: peccata uestra nisi \"peccata, sine quibus nec\nuos eritis, qui iustificati et sanctificati estis\" ? ubi ergo illi qui\nper hanc orationem occasionem perpetrandorum cotidie scelerum\n\n\n\n\n\n\nquaerunt, dicunt dominum significasse etiam magna peccata,\nquoniam non dixit: \"dimittet uobis parua\", sed peccata uestra:\nibi nos considerantes qualibus loquebatur et audientes dictum:\npeccata uestra nihil aliud debemus existimare quam parua,\nquoniam talium iam non erant magna. uerum tamen nec ipsa\nmagna, a quibus omnino mutatis in melius moribus recedendum\nest, dimittuntur orationibus, nisi fiat quod ibi dicitur:\nsicut et nos dimittimus debitoribus nostris. si enim\nminima peccata, sine quibus non est etiam uita iustorum,\naliter non remittuntur, quanto magis multis et magnis criminibus\ninuoluti, etiam si ea perpetrare desinant, nullam indulgentiam\nconsecuntur, si ad remittendum aliis quod in eis quisque\npeccauerit inexorabiles fuerint, cum dicat dominus: si autem\nnon dimiseritis hominibus, neque pater uester\ndimittet uobis. ad hoc enim ualet quod etiam Iacobus\napostolus ait, iudicium futurum sine misericordia illi qui non\nfecit misericordiam. uenire quippe debet in mentem ille seruus,\ncui debitori dominus eius relaxauit decem milia talentorum,\nquae postea iussit ut redderet, quia ipse non misertus est\nconserui sui, qui ei debebat centum denarios. in his ergo\nqui filii sunt promissionis et uasa misericordiae, ualet quod\nait idem apostolus consequenter adiungens: super exsultat\nautem misericordia iudicio, quoniam et illi iusti, qui\ntanta sanctitate uixerunt, ut alios quoque recipiant in tabernacula\naeterna, a quibus amici facti sunt de mamona iniquitatis,\nut tales essent, misericordia liberati sunt ab eo qui\n\n\n\n\n\n\niustificat impium, imputans mercedem secundum gratiam, non\nsecundum debitum. in eorum quippe numero est apostolus,\nqui dicit: misericordiam consecutus sum, ut fidelis\nessem. illi autem qui recipiuntur a talibus in tabernacula\naeterna, fatendum est quod non sint his moribus praediti, ut\neis liberandis sine suffragio sanctorum sua possit uita sufficere;\nac per hoc multo amplius in eis superexsultat misericordia\niudicio. nec tamen ideo putandus est quisquam sceleratissimus\nnequaquam uita uel bona uel tolerabiliore mutatus recipi in\ntabernacula aeterna, quoniam obsecutus est sanctis de mamona\niniquitatis, id est de pecunia uel diuitiis, quae male fuerant\nadquisitae, aut etiam si bene, non tamen ueris, sed quas iniquitas\nputat esse diuitias, quoniam nescit quae sunt uerae\ndiuitiae, quibus illi abundant qui et alios recipiunt in tabernacula\naeterna. est itaque quidam uitae modus nec tam malae,\nut his qui eam uiuunt nihil prosit ad capessendum regnum\ncaelorum largitas elemosynarum, quibus etiam iustorum sustentatur\ninopia et fiunt amici qui in tabernacula aeterna suscipiant,\nnec tam bonae, ut ad tantam beatitudinem adipiscendam\neis ipsa sufficiat, nisi eorum meritis quos amicos fecerint\nmisericordiam consequantur. mirari autem soleo etiam apud\nVergilium reperiri istam domini sententiam, ubi ait: facite\nuobis amicos de mamona iniquitatis, ut et ipsi\nrecipiant uos in tabernacula aeterna; cui est et illa\nsimillima: qui recipit prophetam in nomine prophetae,\nmercedem prophetae accipiet; et qui recipit\n\n\n\n\n\n\n\n\n\n\niustum in nomine iusti, meroedem iusti accipiet.\nnam cum Elysios campos poeta ille describeret, ubi putant\nhabitare animas beatorum, non solum ibi posuit eos qui\npropriis meritis ad illas sedes peruenire potuerunt, sed adiecit\natque ait:\nquique sui memores alios fecere merendo,\nid est qui promeruerunt alios eosque sui memores promerendo\nfecerunt; prorsus tamquam eis dicerent quod frequentatur ore\nchristianorum, cum se cuique sanctorum humilis quisque\ncommendat et dicit : \"memor mei esto\", atque id ut esse possit\npromerendo efficit. sed quis iste sit modus et quae sint\nipsa peccata, quae ita impediunt peruentionem ad regnum dei,\nut tamen amicorum sanctorum meritis impetrent indulgentiam,\ndifficillimum est inuenire, periculosissimum definire. ego certe\nusque ad hoc tempus cum inde satagerem, ad eorum indaginem\nperuenire non potui. et fortassis propterea latent, ne studium\nproficiendi ad omnia cauenda peccata pigrescat; quoniam si\nscirentur quae uel qualia sint delicta, pro quibus etiam permanentibus\nnec prouectu uitae melioris absumtis intercessio\nsit inquirenda et speranda iustorum, eis secura se obuolueret\nhumana segnitia nec euolui talibus implicamentis ullius uirtutis\nexpeditione curaret, sed tantummodo quaereret aliorum\nmeritis liberari, quos amicos sibi de mamona iniquitatis\nelemosynarum largitate fecisset. nunc uero dum uenialis iniquitatis,\netiam si perseueret, ignoratur modus, profecto et\nstudium in meliora proficiendi orando et instando uigilantius\nadhibetur et faciendi de mamona iniquitatis sanctos amicos\n\n\n\n\n\n\ncura non spernitur. uerum ista liberatio, quae fit siue suis\nquibusque orationibus siue intercedentibus sanctis, id agit, ut\nin ignem quisque non mittatur aeternum, non ut, cum fuerit\nmissus, post quantumcumque tempus inde eruatur. nam et\nilli qui putant sic intellegendum esse quod scriptum est,\nafferre terram bonam uberem fructum, aliam tricenum, aliam\nsexagenum, aliam centenum, ut sancti pro suorum diuersitate\nmeritorum alii tricenos homines liberent, alii sexagenos, alii\ncentenos, hoc in die iudicii futurum suspicari solent, non post\niudicium. qua opinione quidam cum uideret homines impunitatem\nsibi peruersissime pollicentes, eo quod omnes isto modo\nad liberationem pertinere posse uideantur. elegantissime respondisse\nperhibetur, bene potius esse uiuendum, ut inter eos\nquisque reperiatur qui pro aliis intercessuri sunt liberandis,\nne tam pauci sint, ut cito ad numerum suum uel tricenum\nuel sexagenum uel centenum unoquoque eorum perueniente\nmulti remaneant, qui erui iam de poenis illorum intercessione\nnon possint et in eis inueniatur quisquis sibi spem fractus\nalieni temeritate uanissima pollicetur.\nCXLIII. EX LIBRO DE CIVITATE DEI XXH. DE AETERNA DEI ET IN- COMMVTABILI VOLVNTATE. Multa fiunt quidem a malis contra uoluntatem dei; sed\ntantae est ille sapientiae tantaeque uirtutis, ut in eos exitus\nsiue fines, quos bonos et iustos ipse praesciuit, tendant omnia,\n\n\n\n\n\n\n\n\nquae uoluntati eius uidentur aduersa. ac per hoc cum deus\nmutare dicitur uoluntatem, ut quibus lenis erat uerbi gratia\nreddatur iratus, illi potius quam ipse mutantur et eum quodam\nmodo mutatum in his quae patiuntur inueniunt; sicut\nmutatur sol oculis sauciatis et asper quodam modo ex miti\net ex delectabili molestus efficitur, cum ipse apud se ipsum\nmaneat idem qui fuit. dicitur etiam uoluntas dei, quam facit\nin cordibus oboedientium mandatis eius, de qua dicit apostolus:\ndeus est enim, qui operatur in uobis et uelle; sicut\niustitia dei non solum qua ipse iustus est dicitur, sed illa\netiam quam in homine, qui ab illo iustificatur, facit. sic et\nlex eius uocatur, quae potius est hominum, sed ab ipso data;\nnam utique homines erant quibus ait Iesus: in lege uestra\nscriptum est, cum alio loco legamus: lex dei eius in\ncorde eius. secundum hanc uoluntatem, quam deus operatur\nin hominibus, etiam uelle dicitur quod non ipse uult, sed\nsuos id nolentes facit; sicut dicitur cognouisse quod ut cognosceretur\nfecit, a quibus ignorabatur. neque enim dicente\napostolo: nunc autem cognoscentes deum, immo\ncogniti a deo, fas est, ut credamus, quod eos tunc cognouerit\ndeus praecognitos ante constitutionem mundi; sed tunc\ncognouisse dictus est, quod tunc ut cognosceretur effecit. de\nhis locutionum modis iam et in superioribus libris memini\ndisputatum. secundum hanc ergo uoluntatem, qua deum uelle\ndicimus quod alios effecit uelle, a quibus futura nesciuntur,\nmulta uult nec facit. multa enim uolunt fieri sancti eius ab\nillo inspirata sancta uoluntate nec fiunt; sicut orant pro quibusdam\npie sancteque, et quod orant non facit, cum ipse in\neis hanc orandi uoluntatem sancto spiritu suo fecerit. ac per\n\n\n\n\n\n\nhoc. quando secundum deum uolunt et orant sancti, ut quisque\nsit saluus, possumus illo modo locutionis dicere: \"uult\ndeus et non facit\", ut ipsum dicamus uelle, qui ut uelint isti\nfacit. secundum illam uero uoluntatem suam, quae cum eius\npraescientia sempiterna est, profecto in caelo et in terra omnia\nquaecumque uoluit non solum praeterita uel praesentia\nsed etiam futura iam fecit. uerum antequam ueniat tempus,\nquo uoluit, ut fieret quod ante tempora uniuersa praesciuit\natque disposuit., dicimus: \"fiet quando deus uoluerit; si autem\nnon solum tempus, quo futurum est, uerum etiam utrum\nfuturum sit ignoramus, dicimus: „fiet, si deus uoluerit\"; non\nquia deus nouam uoluntatem, quam non habuit, tunc habebit,\nsed quia id quod ex aeternitate in eius immutabili praeparatum\nest uoluntate tunc erit.\n\n[ITEM DE EADEM VOLVNTATE DEI. EX PSALMO CX. Magna opera domini, exquisita in omnes uolun-\ntat e s eius. scrutare, exquire, uestiga, si potes, omnes uoluntates\ndomini, in omnibus semper magna opera eius inuenies.\nnulla enim uoluntas potentior est ipsius uoluntate,\ncontra quam cum aliquid fieri sinit, misericordiam suam\niustitiamque demonstrat. sicut enim uult, ut homo non peccet,\nita uult peccatori parcere, ut reuertatur et uiuat, ita etiam\nuult in peccatis perseuerantem punire, ut iustitiae potentiam\ncontumax non euadat: ac sic quidquid delegeris, o homo, non\ndeerit deo unde suam de te compleat uoluntatem. siue ergo\niustificet impium siue arguat pigrum siue exspectet auersum\n\n\n\n\n\n\nseu deserat puniendum, semper misericors est, semper iustus,\nsemper omnipotens.]\nCXLIIII. SEQVITVR SETEXTVS. DE PEOMISSIONE AETERNAE BEATITVDINIS SANCTOEVM ET PERPETVIS SVPPLICIIS IMPIOEVM.\nQuapropter, ut cetera tam multa praeteream, sicut nunc in\nChristo uidemus impleri quod promisit Abrahae dicens: in\nsemine tuo benedicentur omnes gentes, ita quod\neidem semini eius promisit implebitur, ubi ait per prophetam:\nresurgent qui erant in monumentis, et quod ait:\nerit caelum nouum et terra noua, et non erunt memores\npriorum nec ascendet in cor ipsorum, sed\nlaetitiam et exsultationem inuenient in ea. ecce\nego faciam Hierusalem exsultationem et populum\nmeum laetitiam; et exsultabo in Hierusalem et\nlaetabor in populo meo, et ultra non audietur in\nilla uox fletus. et per alium prophetam quod praenuntiauit\ndicens eidem prophetae: in tempore illo saluabitur\npopulus tuus omnis, qui inuentus fuerit scriptus\nin libro, et multi dormientium in terrae puluere —\nsiue, ut quidam interpretati sunt, aggere — exsurgent,\nhi in uitam aeternam et hi in opprobrium et in\nconfusionem aeternam. et alio loco per eundem prophetam:\naccipient regnum sancti altissimi et obtinebunt\nillud usque in saeculum et usque in\n\n\n\n\n\n\nsaeculum saeculorum; et paulo post: regnum, inquit, eius\nregnum sempiternum; et alia, quae ad hoc pertinentia\nin libro uicesimo posui, sine quae non posui et tamen in\neisdem litteris scripta sunt, uenient et haec, sicut ista uenerunt,\nquae increduli non putabant esse uentura. idem quippe\ndeus utraque promisit, utraque uentura esse praedixit, quem\nperhorrescunt nomina paganorum etiam teste Porphyrio, nobilissimo\nphilosopho paganorum.\nCXLV. SEQVITVB: CONTRA SAPIENTES MVNDI, QVI PVTANT TERRENA HOMINVM CORPORA AD CAELESTE HABITACVLVM NON POSSE TRANSFERRI. Sed uidelicet homines docti atque sapientes contra uim\ntantae auctoritatis, quae omnia genera hominum, sicut tanto\nante praedixit, in hoc credendum sperandumque conuertit,\nacute sibi argumentari uidentur aduersus corporum resurrectionem\net dicere quod in tertio de republica libro a\nCicerone commemoratum est. nam cum Herculem et Romulum\nex hominibus deos esse factos asseueraret: \"quorum non corpora\"\ninquit \"sunt in caelum elata; neque enim natura pateretur,\nut id quod esset e terra nisi in terra maneret.\" haec est\nmagna ratio sapientium, quorum dominus nouit cogitationes,\nquoniam uanae sunt. si enim animae tantummodo\nessemus, id est sine ullo corpore spiritus, et in\ncaelo habitantes terrena animalia nesciremus nobisque futurum\n\n\n\n\n\n\nesse diceretur, ut terrenis corporibus animandis quodam uinculo\nmirabili necteremur: nonne multo fortius argumentaremur\nid credere recusantes et diceremus naturam non pati, ut res\nincorporea ligamento corporeo uinciretur? et tamen plena est\nterra uegetantibus animis haec membra terrena miro sibi\nmodo conexa et implicata. cur ergo eodem uolente deo, qui\nfecit hoc animal, non poterit terrenum corpus in caeleste\ncorpus attolli, si animus omni ac per hoc etiam caelesti corpore\npraestabilior terreno corpori potuit inligari? an terrena\nparticula tam exigua potuit aliquid caelesti corpore melius\napud se tenere, ut sensum haberet et uitam, et eam sentientem\natque uiuentem dedignabitur caelum suscipere aut susceptam\nnon poterit sustinere, cum de re sentiat et uiuat ista meliore,\nquam est corpus omne caeleste? sed ideo nunc non fit, quia\nnondum est tempus, quo id fieri uoluit, qui hoc quod uidendo\niam uiluit multo mirabilius quam illud quod ab istis non\ncreditur fecit. cur enim non uehementius admiramur incorporeos\nanimos caelesti corpore potiores terrenis inligari corporibus\nquam corpora licet terrena sedibus quamuis caelestibus,\ntamen corporeis sublimari, nisi quia hoc uidere consueuimus\net hoc sumus, illud uero nondum sumus nec aliquando\nadhuc uidimus? nam profecto sobria ratione consulta mirabilioris\nesse diuini operis reperitur incorporalibus corporalia\nquodam modo attexere quam licet diuersa, quia illa caelestia,\nista terrestria, tamen corpora et corpora copulare. sed hoc\nincredibile fuerit aliquando.\nCXLVI. SEQVITVR: DE CARNIS RESVRRECTIONE, QVAM QVIDAM MVNDO CREDENTE NON CREDVNT. Ecce iam credidit mundus sublatum terrenum Christi corpus\n\nin caelum, resurrectionem carnis et ascensionem in supernas\nsedes paucissimis remanentibus atque stupentibus uel doctis\nuel indoctis iam crediderunt et docti et indocti. si rem credibilem\ncrediderunt, uideant quam sint stolidi qui non credunt.\nsi autem res incredibilis credita est, etiam hoc utique incredibile\nest, sic creditum esse quod incredibile est. haec igitur\nduo incredibilia, resurrectionem scilicet nostri corporis in\naeternum et rem tam incredibilem mundum esse crediturum,\nidem deus, antequam uel unum horum fieret, ambo futura esse\npraedixit. unum duorum incredibilium iam factum uidemus,\nut quod erat incredibile crederet mundus: cur id quod reliquum\nest desperatur, ut etiam hoc ueniat quod incredibile credidit\nmundus, sicut iam uenit quod similiter incredibile fuit, ut\nrem tam incredibilem crederet mundus, quando quidem hoc\nutrumque incredibile, quorum uidemus unum, alterum credimus,\nin eisdem litteris praedictum sit, per quas credidit\nmundus?\nCXLVIL SEQVITVR: QVOD VT MVNDVS IN CHRISTVM CREDERET VIR- TVTIS FVERIT DIVINAE, NON PERSVASIONIS HVMANAE; ET DE ROMVLI FALSA DIVINITATE. Et ipse modus, quo mundus credidit, si consideretur, incredibilior\ninuenitur. ineruditos liberalibus disciplinis et omnino,\nquantum ad istorum doctrinas attinet, impolitos, non\nperitos grammatica, non armatos dialectica, non rhetorica inflatos,\npiscatores Christus cum retibus fidei ad mare huius\nsaeculi paucissimos misit atque ita ei omni genere tam multos\npisces et tanto mirabiliores, quanto rariores, etiam philosophos\ncepit. duobus illis incredibilibus, si placet, immo quia\nplacere debet, addamus hoc tertium. iam ergo tria sunt incredibilia,\nquae tamen facta sunt. incredibile est Christum\nresurrexisse in carne et in caelum ascendisse cum carne; incredibile\nest mundum rem tam incredibilem credidisse; incredibile\nest homines ignobiles, infimos, paucissimos, imperitos\nrem tam incredibilem tam efficaciter mundo et in illo etiam\ndoctis persuadere potuisse. horum trium incredibilium primum\nnolunt isti cum quibus agimus credere; secundum coguntur\net cernere; quod non inueniunt unde sit factum, si non credunt\ntertium. resurrectio certe Christi et in caelum cum carne, in\nqua resurrexit, ascensio toto iam mundo praedicatur et creditur.\nsi credibilis non est, unde toto terrarum orbe iam credita\nest? si multi, nobiles, sublimes, docti eam se uidisse\ndixerunt et quod uiderunt diffamare curarunt, eis mundum\ncredidisse non mirum est, sed istos adhuc credere nolle\n\n\n\n\nperdurum est; si autem, ut uerum est, obscuris, paucis, minimis,\nindoctis eam se uidisse dicentibus et scribentibus credidit\nmundus, cur pauci obstinatissimi, qui remanserunt, ipsi mundo\niam credenti adhuc usque non credunt ? qui propterea numero\nexiguo ignobilium, infimorum, imperitorum hominum credidit,\nquia in tam contemtibilibus testibus multo mirabilius diuinitas\nse ipsa persuasit. eloquia namque persuadentium, quae dicebant,\nmira fuerunt facta, non uerba. qui enim Christum in\ncarne resurrexisse et cum illa in caelum ascendisse non\nuiderant, id se uidisse narrantibus, non loquentibus tantum\nsed etiam mirifica facientibus signa crediderunt. homines\nquippe, quos unius uel, ut multum, duarum linguarum fuisse\nnouerant, repente linguis omnium gentium loquentes mirabiliter\naudiebant. claudum ab uberibus matris ad eorum uerbum\nin Christi nomine post XL annos incolumem constitisse,\nsudaria de corporibus eorum ablata sanandis profuisse languentibus,\nin uia, qua fuerant transituri, positos in ordine innumerabiles\nmorbis uariis laborantes, ut ambulantium super\neos umbra transiret, continuo salutem solere recipere et alia\nmulta stupenda in Christi nomine per eos facta, postremo\netiam mortuos resurrexisse cernebant. quae si, ut leguntur,\ngesta esse concedunt, ecce tot incredibilia tribus illis incredibilibus\naddimus et, ut credatur unum incredibile, quod de\ncarnis resurrectione atque in caelum ascensione dicitur, multorum\nincredibilium testimonia tanta congerimus et nondum\nad credendum horrenda duritia incredulos flectimus. si uero\nper apostolos Christi, ut eis crederetur resurrectionem atque\nascensionem praedicantibus Christi, etiam ista miracula facta\n\n\n\n\n\n\nesse non credunt, hoc nobis unum grande miraculum sufficit,\nquod eam terrarum orbis sine ullis miraculis credidit.\nRecolamus etiam hoc loco illud quod de Romuli credita\ndiuinitate Tullius admiratur. uerba eius ut scripta sunt inseram.\n\"magis est\" inquit \"in Romulo admirandum, quod ceteri,\nqui dei ex hominibus facti esse dicuntur, minus eruditis\nhominum saeculis fuerunt, ut fingendi procliuis esset ratio,\ncum imperiti facile ad credendum impellerentur, Romuli autem\naetatem minus his sescentis annis iam inueteratis litteris\natque doctrinis omnique illo antiquo ex inculta hominum uita\nerrore sublato fuisse cernimus.\" et paulo post de eodem Romulo\nita loquitur, quod ad hunc pertinet sensum: \"ex quo\nintellegi potest\" inquit \"permultis annis ante Homerum fuisse\nquam Romulum, ut iam doctis hominibus ac temporibus ipsis\neruditis ad fingendum uix quicquam esset loci. antiquitas\nenim recepit fabulas fictas etiam nonnumquam incondite; haec\naetas autem iam exculta praesertim eludens omne, quod fieri\nnon potest, respuit.\" unus e numero doctissimorum hominum\nidemque eloquentissimus omnium Marcus Tullius Cicero\npropterea dicit diuinitatem Romuli mirabiliter creditam, quod\nerudita iam tempora fuerunt, quae falsitatem non reciperent\nfabularum.\n\nSed ualde ridiculum est de Romuli falsa diuinitate, cum\nde Christo loquimur, facere mentionem. uerum tamen cum\nsescentis ferme annis ante Ciceronem Romulus fuerit atque\nilla aetas iam fuisse doctrinis dicatur exculta, ut quod fieri\nnon potest omne respueret, quanto magis post sescentos annos\n\n\n\n\n\n\nipsius tempore Ciceronis maximeque postea sub Augusto atque\nTiberio eruditioribus utique temporibus resurrectionem carnis\nChristi atque in caelum ascensionem tamquam id quod fieri\nnon potest mens humana ferre non posset eludensque ab\nauribus cordibusque respueret, nisi eam fieri potuisse atque\nfactam esse diuinitas ipsius ueritatis uel diuinitatis ueritas et\ncontestantium miraculorum signa monstrarent, ut terrentibus\net contradicentibus tam multis tamque magnis persecutionibus\npraecedens in Christo, deinde in ceteris ad nonum saeculum\nsecutura resurrectio atque immortalitas carnis et fidelissime\ncrederetur et praedicaretur intrepide et per orbem terrae\npullulatura fecundius cum martyrum sanguine sereretur. legebantur\nenim praeconia praecedentia prophetarum, concurrebant\nostenta uirtutum et persuadebatur ueritas noua consuetudini,\nnon contraria rationi, donec orbis terrae, qui persequebatur\nfurore, sequeretur fide.\nCXLVIII. SEQVITVR: DE MIRACVLIS, QVAE VT MVNDVS IN CHRISTVM CREDERET FACTA SVNT ET FIERI MVNDO CREDENTE NON DESINVNT. Cur, inquiunt, nunc illa miracula, quae praedicatis facta\nesse, non fiunt? possem quidem dicere necessaria fuisse, priusquam\ncrederet mundus, ad hoc, ut crederet mundus. quisquis\nadhuc prodigia, ut credat, inquirit, magnum est ipse prodigium,\nqui mundo credente non credit. uerum hoc ideo dicunt, ut\nnec tunc illa miracula facta fuisse credantur. unde ergo tanta\n\n\n\n\nfide Christus usquequaque cantatur in caelum cum carne sublatus?\nunde temporibus eruditis et omne, quod fieri non\npotest, respuentibus sine ullis miraculis nimium mirabiliter\nincredibilia credidit mundus? an forte credibilia fuisse et\nideo credita esse dicturi sunt? cur ipsi ergo non credunt?\nbreuis est igitur nostra complexio: aut incredibilis rei, quae\nnon uidebatur, alia incredibilia, quae tamen fiebant et uidebantur,\nfecerunt fidem; aut certe res ita credibilis, ut nullis\nquibus persuaderetur miraculis indigeret, istorum nimiam\nredarguit infidelitatem. hoc ad refellendos uanissimos dixerim.\nnam facta esse multa miracula, quae attestarentur illi uni\ngrandi salubrique miraculo, quo Christus in caelum cum carne,\nin qua resurrexit, ascendit, negare non possumus. in eisdem\nquippe ueracissimis libris cuncta conscripta sunt, et quae facta\nsunt et propter quod credendum facta sunt. haec ut fidem\nfacerent innotuerunt, haec per fidem, quam fecerunt, multo\nclarius innotescunt. leguntur quippe in populis, ut credantur;\nnec in populis tamen nisi credita legerentur. nam etiam nunc\nfiunt miracula in eius nomine sine per sacramenta eius siue\nper orationes uel memoriae sanctorum eius; sed non eadem\nclaritate inlustrantur, ut tanta quanta illa gloria diffamentur.\ncanon quippe sacrarum litterarum, quem definitum esse\noportebat, illa facit ubique recitari et memoriae cunctorum\ninhaerere populorum. haec autem ubicumque fiunt, ibi sciuntur\nuix a tota ipsa ciuitate uel quocumque commanentium loco.\nnam plerumque etiam ibi paucissimi sciunt ignorantibus\nceteris, maxime si magna sit ciuitas; et quando alibi aliisque\nnarrantur, non tanta ea commendat auctoritas, ut sine difficultate\nuel dubitatione credantur, quamuis christianis fidelibus\na fidelibus indicentur.\nCXLVIIII EX EODEM LIBRO DE CIVITATE DEI XXII. AN AD DOMINICI CORPORIS MODVM OMNIVM MORTVORVM RESVRRECTVRA SVNT CORPORA. Christus in ea mensura corporis, in qua mortuus est, resurrexit\nnec fas est dicere, cum resurrectionis omnium tempus\nuenerit, accessuram corpori eius eam magnitudinem, quam\nnon habuit, quando in ea discipulis, in qua illis erat notus,\napparuit, ut longissimis fieri possit aequalis. si autem dixerimus\nad domini corporis modum etiam quorumcumque maiorum\ncorpora redigenda, peribit de multorum corporibus\nplurimum, cum ipse nec capillum periturum esse promiserit.\nrestat ergo, ut suam recipiat quisque mensuram, quam uel\nhabuit in iuuentate, etiam si senex sit mortuus, uel fuerat.\nhabiturus, etiam si est ante defunctus, atque illud quod commemorauit\napostolus de mensura aetatis plenitudinis Christi,\nant propter aliud intellegamus dictum esse, id est ut illi\ncapiti in populis christianis accedente omnium perfectione\nmembrorum aetatis eius mensura compleatur, aut, si hoc de\nresurrectione corporum dictum est, sic accipiamus dictum, ut\nnec infra nec ultra iuuenalem formam resurgant corpora\nmortuorum, sed in eius aetate et robore, usque ad quam\nChristum hic peruenisse cognouimus — circa XXX quippe\nannos definierunt esse etiam saeculi huius doctissimi homines\niuuentutem, quae cum fuerit spatio proprio terminata, inde\n\n\n\n\n\n\niam hominem in detrimenta uergere grauioris ac senilis\naetatis — et ideo non esse dictum in mensuram corporis uel\nin mensuram staturae, sed: in mensuram aetatis plenitudinis\nChristi.\nCL. SEQVITVR: QVALIS INTELLEGENDA SIT CONFORMATIO SANCTORVM AD IMAGINEM FILII DEI. Illud etiam quod ait praedestinatos conformes imaginis\nfilii dei, potest et secundum interiorem hominem\nintellegi — unde nobis alio loco dicit: nolite conformari\nhuic saeculo, sed reformamini in nouitate mentis\nuestrae; ubi ergo reformamur, ne conformemur huic saeculo,\nibi conformamur dei filio — potest et sic accipi, ut quemadmodum\nnobis ille mortalitate, ita nos illi efficiamur immortalitate\nconformes, quod quidem et ad ipsam resurrectionem\ncorporum pertinet. si autem etiam in his uerbis, qua forma\nresurrectura sint corpora, sumus admoniti, sicut illa mensura,\nita et ista conformatio non quantitatis intellegenda est, sed\naetatis. resurgent itaque omnes tam magni corpore, quam\nuel erant uel futuri erant aetate iuuenali; quamuis nihil.\noberit, etiam si erit infantilis uel senilis corporis forma, ubi\nnec mentis nec ipsius corporis ulla remanebit infirmitas. unde\netiam si quis in eo corporis modo, in quo defunctus est,\nresurrecturum unumquemque contendit, non est cum illo laboriosa\ncontradictione pugnandum.\nCLI. SEQVITVR: AN IN SVO SEXV RESVSCITANDA ATQVE MANSVRA SINT CORPORA FEMINARVM. Nonnulli propter hoc quod dictum est: donec occurramus\nomnes in uirum perfectum, in mensuram\naetatis plenitudinis Christi, et: conformes imaginis\nfilii dei nec in sexu femineo resurrecturas feminas\ncredunt, sed in uirili omnes aiunt, quoniam deus solum uirum\nfecit ex limo, feminam ex uiro. sed mihi melius sapere uidentur\nqui utrumque sexum resurrecturum esse non dubitant.\nnon enim libido ibi erit, quae confusionis est causa. nam\npriusquam peccassent, nudi erant et non confundebantur uir\net femina. corporibus ergo illis uitia detrahentur, natura\nseruabitur. non est autem uitium sexus femineus, sed natura,\nquae tunc quidem et a concubitu et a partu immunis erit.\nerant tamen membra feminea non accommodata usui ueteri,\nsed decori nouo, quo non alliciatur aspicientis concupiscentia,\nquae nulla erit, sed dei laudetur sapientia atque clementia,\nqui et quod non erat fecit et liberabit a corruptione quod\nfecit. ut enim in exordio generis humani de latere uiri dormientis\ncosta detracta femina fieret, Christum et ecclesiam\ntali facto iam tunc prophetari oportebat. sopor quippe ille\nuiri mors erat Christi, cuius exanimis in cruce pendentis latus\nlancea perforatum est, atque inde sanguis et aqua profluxit;\nquae sacramenta esse nouimus, quibus aedificatur ecclesia.\nnam hoc etiam uerbo scriptura usa est, ubi non legitur\n\n\n\n\n\n\n\n\n\n\n\"formauit\" aut finxit, sed: aedificauit eam in mulierem;\nunde apostolus dicit: in aedificatione corporis Christi,\nquod est ecclesia. creatura est ergo dei femina sicut uir; sed ut\nde uiro fieret, unitas commendata; at autem illo modo fieret,\nChristus, ut dictum est, et ecclesia figurata est. qui ergo\nutrumque sexum instituit, utrumque restituet. denique ipse\nIesus interrogatus a Sadducaeis, qui negabant resurrectionem,\ncuius septem fratrum erit uxor, quam singuli habuerunt, dum\nquisque eorum uellet defuncti semen, sicut lex praeceperat,\nexcitare: erratis, inquit, nescientes scripturas neque\nuirtutem dei; et cum locus esset, ut diceret: \"de qua enim\nme interrogatis, uir erit etiam ipsa, non mulier\", non hoc dixit,\nsed dixit: in resurrectione enim neque nubent neque\nuxores ducent, sed sunt sicut angeli dei in caelo.\naequales utique angelis immortalitate ac felicitate, non carne,\nsicut nec resurrectione, qua non indiguerunt angeli, quoniam\nnec mori potuerunt. nuptias ergo dominus futuras negauit\nesse in resurrectione, non feminas; et ibi negauit, ubi talis\nquaestio uertebatur, ut eam negato sexu muliebri celeriore\nfacilitate dissolueret, si eum ibi praenosceret non futurum;\nimmo etiam futurum esse firmauit dicendo: non nubent,\nquod ad feminas pertinet, nec uxo res ducent, quod ad\nuiros. erunt ergo quae uel nubere hic solent uel ducere\nuxores; sed ibi hoc non facient.\nCLII. EX EODEM LIBRO XXII DE CIVITATE DEL QVOD IN RESVR- BECTIONE MORTVORVM NATVRA COBPORVM QVIBVSLIBET MODIS DISSIPATORVM IN INTEGRVM REVOCANDA SIT. Absit, ut ad resuscitanda corpora uitaeque reddenda non\npossit omnipotentia creatoris omnia reuocare, quae uel bestiae\nuel ignis absnmsit uel in puluerem cineremne conlapsum uel\nin humorem solutum uel in auras est exhalatum. absit, at\nsinus ullus secretumque naturae ita recipiat aliquid abstractum\nsensibus nostris, ut omnium creatoris aut cognitionem lateat\naut effugiat potestatem. deum certe uolens, sicut poterat,\ndefinire Cicero, tantus auctor ipsorum: \"mens quaedam est\" inquit\n\"soluta et libera, secreta ab omni concretione mortali,\nomnia sentiens et monens ipsaque praedita motu sempiterno\".\nhoc autem repperit in doctrinis magnorum philosophorum\nut igitur secundum ipsos loquar, quomodo aliquid uel latet\n\nomnia sentientem uel inreuocabiliter. fugit omnia mouentem?\nVnde iam etiam quaestio illa solnenda est, quae difficilior\nuidetur ceteris, ubi quaeritur, cum caro mortui hominis etiam\nalterius uiuentis fit caro, cui potius eorum in resurrectione\nreddatur. si enim quispiam confectus fame atque compulsus\nuescatur cadaueribus humanis, quod malum aliquotiens accidisse\net uetus testatur historia et nostrorum temporum infelicia\nexperimenta docuerunt, num quisquam ueridica ratione\ncontendet totum digestum fuisse per imos meatus, nihil inde\n\n\n\n\n\n\n\n\nin eius carnem mutatum atque conuersum, cum ipsa macies,\nquae fuit et non est, satis indicet quae illis escis detrimenta.\nsuppleta sint? iam itaque aliqua paulo ante praemisi, quae\nad istum quoque nodum soluendum ualere debebunt. quidquid\nenim carnium exhausit fames, utique in auras est\nexhalatum; unde diximus omnipotentem deum posse reuocare\nquod fugit. reddetur ergo caro illa homini, in quo esse caro\nhumana primitus coepit. ab illo quippe altero tamquam mutuo\nsumta deputanda est; quae sicut aes alienum ei redhibenda\nest, unde sumta est. sua uero illi quem fames exinanierat\nab eo qui potest etiam exhalata reuocare reddetur. quamuis,\netsi omnibus perisset modis nec ulla eius materies in ullis\nnaturae latebris remansisset, unde uellet eam repararet omnipotens.\nsed propter sententiam ueritatis, qua dictum est:\ncapillus capitis uestri non peribit, absurdum est, ut\nputemus, cum capillus hominis perire non possit, tantas carnes\nfame depastas atque consumtas perire potuisse. quibus\nomnibus pro nostro modulo consideratis atque tractatis haec\nsumma conficitur, ut in resurrectione carnis in aeternum eas\nmensuras habeat corporum magnitudo, quas habebat per-\nficiendae siue perfectae cuiusque indita corporis ratio iuuentutis,\nin membrorum quoque omnium modulis congruo decore\nseruato. quod decus ut seruetur, si aliquid demtum fuerit\nindecenti alicui granditati in parte aliqua constitutae, quod\nper totum spargatur, ut neque id pereat et congruentia\npartium ubique teneatur: non est absurdum, ut aliquid inde\netiam staturae corporis addi posse credamus, cum omnibus\n\n\n\n\n\n\npartibus, ut decorem custodiant, id distribuitur, quod si enormiter\nin una esset, utique non deceret. aut si contenditur in\nea quemque statura corporis resurrecturum esse, in qua\ndefunctus est, non pugnaciter resistendum est; tantum absit\nomnis deformitas, omnis infirmitas, omnis tarditas omnisque\ncorruptio, et si quid aliud illud non decet regnum, in quo\nresurrectionis et promissionis filii aequales erunt angelis dei,\nsi non corpore, non aetate, certe felicitate.\n\nRestituetur ergo quidquid de corporibus uiuis uel post\nmortem de cadaueribus periit, et simul cum eo quod in\nsepulchris remansit in spiritalis corporis nouitatem ex animalis\ncorporis uetustate mutatum resurget incorruptione atque\nimmortalitate uestitum. sed etsi uel casu aliquo graui uel\ninimicorum immanitate totum penitus conteratur in puluerem\natque in auras uel in aquas dispersum, quantum fieri potest,\nnusquam esse sinatur omnino, nullo modo subtrahi poterit\nomnipotentiae creatoris, sed capillus in eo capitis non peribit.\nerit ergo spiritui subdita caro spiritalis, sed tamen caro, non\nspiritus; sicut carni subditus fuit spiritus ipse carnalis, sed\ntamen spiritus, non caro. cuius rei habemus experimentum\nin nostrae poenae deformitate. non enim secundum carnem,\nsed utique secundum spiritum carnales erant quibus ait\napostolus: non potui uobis loqui quasi spiritalibus,\nsed quasi carnalibus; et homo spiritalis sic in hac uita\ndicitur, ut tamen corpore adhuc carnalis sit et uideat aliam\nlegem in membris suis repugnantem legi mentis suae; erit\n\n\n\n\n\n\nautem etiam corpore spiritalis, cam eadem caro sic resurrexerit,\nut fiat quod scriptum est: seminatur corpus animale,\nresurget corpus spiritale. quae sit autem et\nquam magna spiritalis corporis gratia, quia nondum uenit in\nexperimentum, uereor, ne temerarium sit omne quod de illa.\nprofertur eloquium.\nCLIII. EX EODEM LIBRO DE CIVITATE DEI XXII. DE NOVITATE COR- PORIS SPIRITALIS, IN QVAM SANCTORVM CARO MVTABITVR. Quale erit corpus, quod omni modo spiritui subditum et\neo sufficienter uiuificatum nullis alimoniis indigebit! non enim\nanimale, sed spiritale erit, habens quidem carnis, sed sine\nulla carnali corruptione substantiam.\nCLIIII. DE PERVICACIA QVORVNDAM, QVI RESVRRECTIONEM CARNI, QVAM, SICVT PRAEDICTVM EST, TOTVS MVNDVS CREDIT, IM- PVGNANT. Verum de animi bonis, quibus post hanc uitam beatissimus\nperfruetur, non a nobis dissentiunt philosophi nobiles; de\ncarnis resurrectione contendunt, hanc quantum possunt negant.\nsed credentes multi negantes paucissimos reliquerunt et ad\nChristum, qui hoc quod istis uidetur absurdum in sua resurrectione\nmonstrauit, fideli corde conuersi sunt, docti et indocti,\nsapientes mundi et insipientes. hoc enim credidit mundus\n\n\n\n\n\n\nquod praedixit deus, qui etiam hoc praedixit, quod hanc rem\nfuerat mundus crediturus; neque Petri maleficiis ea cum laude\ncredentium tanto ante praenuntiare compulsus est. ille est\nenim deus, quem — sicut iam dixi aliquotiens nec commonere\nme piget — confitente Porphyrio atque id oraculis deorum suorum\nprobare cupiente ipsa nomina perhorrescunt; quem sic\nlaudauit, ut eum et deum patrem et regem uocaret. absit\nenim, ut sic intellegenda sint quae praedixit, quomodo nolunt\nhi qui hoc cum mundo non crediderunt quod mundum crediturum\nesse praedixit. cur enim non potius ita, sicut crediturus\ntanto ante praedictus est mundus, non sicut paucissimi\ngarriunt, qui hoc cum mundo, quod crediturus praedictus est,\ncredere noluerunt? si enim propterea dicunt alio modo esse\ncredenda, ne, si dixerint uana esse conscripta, iniuriam faciant\nilli deo, cui tam magnum perhibent testimonium, tantam\nprorsus ei uel etiam grauiorem faciunt iniuriam, si etiam\naliter dicunt esse intellegenda, non sicut mundus ea credidit,\nquem crediturum ipse laudauit, ipse promisit, ipse compleuit.\nutrum enim non potest facere, ut resurgat caro et uiuat in\naeternum, an propterea credendum non est id eum esse facturum,\nquia malum est atque indignum deo ? sed de omnipotentia\neius, qua tot et tanta facit incredibilia, iam multa\ndiximus. si uolunt inuenire quod omnipotens non potest,\nhabent prorsus, ego dicam: mentiri non potest. credamus\nergo quod potest non credendo quod non potest. non itaque\ncredentes quod mentiri possit credant esse facturum quod se\n\n\n\n\n\n\nfacturum esse promisit, et sic credant, sicut id credidit mundus,\nquem crediturum esse praedixit, quem crediturum esse\nlaudauit, quem crediturum esse promisit, quem credidisse iam\nostendit. hoc autem malum esse unde demonstrant P non erit\nillic ulla corruptio, quod est corporis malum. de ordine elementorum\niam disputauimus; de aliis hominum coniecturis\nsatis diximus; quanta sit futura in corpore incorruptibili\nfacilitas motus, de praesentis bonae ualetudinis temperamento,\nquae utique nullo modo illi comparanda est immortalitati, in\nlibro xm satis, ut opinor, ostendimus. legant superiora operis\nhuius qui uel non legerunt uel uolunt recolere quod legerunt.\nCLV. SEQVITVR: QVOMODO PORPHVRII DEFINITIO IPSIVS PLATONIS SENTENTIA DESTRVATVR. Sed Porphyrius ait, inquiunt, ut beata sit anima, corpus\nesse omne fugiendum. nihil ergo prodest, quia incorruptibile\ndiximus futurum corpus, si anima beata non erit, nisi omne\ncorpus effugerit. sed iam et hinc in libro memorato quantum\noportuit disputaui. uerum hic unum inde tantum commemorabo.\nemendet libros suos istorum omnium magister Plato et\ndicat eorum deos, ut beati sint, sua corpora fugituros, id est\nesse morituros, quos in caelestibus corporibus dixit inclusos,\nquibus tamen deus, a quo facti sunt, quo possent esse securi,\nimmortalitatem, id est in eisdem corporibus aeternam permansionem,\nnon eorum natura id habente, sed suo consilio\n\n\n\n\npraeualente promisit. ubi etiam illud euertit quod dicunt,\nquoniam est impossibilis, ideo resurrectionem carnis non esse\ncredendam. apertissime quippe iuxta eundem philosophum, ubi\ndis a se factis promisit deus non factus immortalitatem, quod\nimpossibile est se dixit esse facturum. sic enim eum locuturum\nnarrat Plato: \"quoniam estis orti\" inquit \"immortales\nesse et indissolubiles non potestis; non tamen dissoluemini\nneque uos ulla mortis fata periment nec erunt ualentiora\nquam consilium meum, quod maius est uinculum ad perpetuitatem\nuestram quam illa quibus estis colligati.\" si non solum\nabsurdi, sed surdi non sunt qui haec audiunt, non utique\ndubitant dis factis ab illo deo, qui eos fecit, secundum Platonem\nquod est impossibile fuisse promissum. qui enim dicit: \"uos\nquidem immortales esse non potestis, sed mea uoluntate\nimmortales eritis\" quid aliud dicit, quam \"id quod fieri non\npotest me faciente tamen eritis\"? ille igitur carnem incorruptibilem,\nimmortalem, spiritalem resuscitabit, qui iuxta\nPlatonem id quod impossibile est se facturum esse promisit.\nquid adhuc quod promisit deus, quod deo promittenti credidit\nmundus, qui etiam ipse promissus est crediturus, esse impossibile\nclamant, quando quidem nos deum, qui etiam\nsecundum Platonem facit impossibilia, id facturum esse clamamus\nP non ergo, ut beatae sint animae, corpus est omne\nfugiendum, sed corpus incorruptibile recipiendum. et in quo\n\n\n\n\n\n\nconuenientius incorruptibili corpore laetabuntur, quam in quo\ncorruptibili gemuerunt? sic enim non in eis erit illa dira\ncupiditas, quam posuit ex Platone Vergilius, ubi ait:\nrursus et incipiant in corpora uelle reuerti;\nsic, inquam, cupiditatem reuertendi ad corpora non habebunt,\ncum corpora, in quae reuerti cupiunt, secum habebunt et sic\nhabebunt, ut numquam non habeant, numquam ea prorsus uel\nexiguum quodlibet tempus ulla morte deponant.\nCLVI. SEQVITVR: DE CONTRARIIS DEFINITIONIBVS PLATONIS ATQVE PORPHVRII, IN QVIBVS, SI VTERQVE ALTERI CEDERET, A VERI- TATE NEVTER DEVIARET.\nSingula quaedam dixerunt Plato atque Porphyrius, quae si\ninter se communicare potuissent, facti essent fortasse christiani.\nPlato dixit sine corporibus animas in aeternum esse non posse.\nideo enim dixit etiam sapientum animas post quamlibet longum\ntempus tamen ad corpora redituras. Porphyrius autem\ndixit animam purgatissimam, cum redierit ad patrem, ad haec\nmala mundi numquam esse redituram. ac per hoc, quod uerum\n\n\n\n\n\n\nuidit Plato si dedisset Porphyrio, etiam iustorum atque\nsapientum purgatissimas animas ad humana corpora redituras;\nrursus quod uerum uidit Porphyrius dedisset Platoni, numquam\nredituras ad miserias corruptibilis corporis animas\nsanctas, ut non singuli haec singula, sed ambo et singuli\nutrumque dicerent: puto quod uiderent esse iam consequens,\nut redirent animae ad corpora et talia reciperent corpora, in\nquibus beate atque immortaliter uiuerent. quoniam secundum\nPlatonem etiam sanctae animae ad humana corpora redibunt,\nsecundum Porphyrium ad mala huius mundi sanctae animae\nnon redibunt. dicat itaque cum Platone Porphyrius: \"redibunt\nad corpora;\" dicat Plato cum Porphyrio: \"non redibunt ad\nmala\": et ad ea corpora redire consentient, in quibus nulla\npatiantur mala. haec itaque non erunt nisi illa quae promittit\ndeus, beatas animas in aeternum cum sua aeterna carne\niacturas. hoc enim, quantum existimo, iam facile nobis concederent\nambo, ut qui faterentur ad immortalia corpora redituras\nanimas esse sanctorum, ad sua illas redire permitterent,\nin quibus mala huius saeculi pertulerunt, in quibus deum, ut\nhis malis carerent, pie fideliterque coluerunt.\nCLVII. SEQVITVR: QVID AD VERAM KESVBREOTIONIS FIDEM VEL PLATO VEL LABEO VEL ETIAM VARBO CONFERRE POTVERINT, SI OPINIONES EORVM IN VNAM SENTENTIAM CONVENISSENT. Nonnulli nostri propter quoddam praeclarissimum loquendi\ngenus et propter nonnulla, quae ueraciter sensit, amantes Platonem\ndicunt eum aliquid simile nobis etiam de mortuorum\nresurrectione sensisse. quod quidem sic tangit in libris de\nre publica Tullius, ut eum lusisse potius quam quod id uerum\nesse affirmet dicere uoluisse. inducit enim hominem reuixisse\net narrasse quaedam, quae Platonicis disputationibus congruebant.\nLabeo etiam duos dicit uno die fuisse defunctos et\noccurrisse inuicem in quodam compito, deinde ad corpora sua\niussos fuisse remeare et constituisse inter se amicos se esse\nuicturos, atque ita esse factum, donec postea morerentur. sed\nisti auctores talem resurrectionem corporis factam fuisse narrarunt,\nquales fuerunt eorum, quos resurrexisse nouimus et huic\nquidem redditos uitae, sed non eo modo, at non morerentur\nulterius. mirabilius autem quidam Marcus Varro ponit in\nlibris, quos conscripsit de gente populi Romani, cuius putaui\n\n\n\n\n\n\nuerba ipsa ponenda. \"genethliaci quidam scripserunt\" inquit\n\"esse in renascendis hominibus quam appellant παλγγενεσίαν\nGraeci; adscripserunt confici in annis numero CCCCXL, ut idem\ncorpus et eadem anima, quae fuerint coniuncta in homine\naliquando, eadem rursus redeant in coniunctionem.\" iste Varro\nquidem sine illi genethliaci nescio qui — non enim nomina\neorum prodidit quorum commemorauit sententiam — aliquid\ndixerunt, quod licet falsum sit — cum enim semel ad eadem corpora,\nquae gesserunt, animae redierint, numquam ea sunt postea\nrelicturae — tamen multa illius impossibilitatis, qua contra\nnos isti garriunt, argumenta conuellit et destruit. qui enim\nhoc sentiunt sine senserunt, non eis uisum est fieri non posse, ut\ndilapsa cadauera in auras, in puluerem, in cinerem, in humores,\nin corpora uescentium bestiarum uel ipsorum quoque hominum\nad id rursus redeant quod fuerunt. quapropter Plato et Porphyrius\nuel potius quicumque illos diligunt et adhuc uiuunt,\nsi nobis consentiunt etiam sanctas animas ad corpora redituras,\nsicut ait Plato, nec tamen ad mala ulla redituras, sicut ait\nPorphyrius, ut ex his fiat consequens, quod fides praedicat\nchristiana, talia corpora recepturas, in quibus sine ullo modo in\naeternum feliciter uiuant, assumant etiam hoc de Varrone, ut\nad eadem corpora redeant, in quibus antea fuerunt, et apud\neos tota quaestio de carnis in aeternum resurrectione soluetur.\n[DE QVALITATE VISIONIS, QVA IN FVTVRO SAECVLO SANCTI DEVM VIDEBVNT. EX EODEM LIBRO XXII.\nNunc iam quid acturi sint in corporibus immortalibus atque\nin spiritalibus sancti non adhuc eorum carne carnaliter, sed\nspiritaliter iam uiuente, quantum dominus dignatur adiuuare\nuideamus. et illa quidem actio uel potius quies atque otium\nquale futurum sit, si uerum uelim dicere, nescio. non enim\nhoc umquam per sensus corporis uidi. si autem mente, id est\nintellegentia, uidisse me dicam, quantum est aut quid est\nnostra intellegentia ad illam excellentiam ? ibi est enim pax\ndei, quae, sicut dicit apostolus, superat omnem intellectum.\nquem nisi nostrum, aut fortasse etiam sanctorum\nangelorum P non enim et dei. si ergo sancti in dei pace\nuicturi sunt, profecto in ea pace uicturi sunt, quae superat\nomnem intellectum. quoniam nostrum quidem superat, non\nest dubium; si autem superat et angelorum, ut nec ipsos\nexcepisse uideatur, qui ait omnem intellectum: secundum\nhoc dictum esse debemus accipere, quia pacem dei, qua deus\nipse pacatus est, sicut deus nouit, non eam nos sic possumus\nnosse nec ulli angeli. superat itaque omnem intellectum,\nnon dubium quod praeter suum. sed quia et nos pro modo\nnostro pacis eius participes facti summam in nobis atque\ninter nos et cum ipso pacem, quantum nostrum summum est,\nobtinebimus: isto modo pro suo modo sciunt eam sancti angeli;\nhomines autem nunc longe infra, quantumlibet prouectu mentis\n\n\n\n\n\n\nexcellant. considerandum est enim, quantus uir dicebat: ex\nparte enim scimus et ex parte prophetamus, donec\nueniat quod perfectum est; et: uidemus nunc per\nspeculum in aenigmate, tunc autem facie ad faciem.\nsic iam uident sancti angeli, qui etiam nostri angeli dicti\nsunt, quia eruti de potestate tenebrarum et accepto spiritus\npignore translati ad regnum Christi ad eos angelos iam coepimus\npertinere, cum quibus nobis erit sancta atque dulcissima,\nde qua iam tot libros scripsimus, dei ciuitas ipsa communis.\nsic sunt ergo angeli nostri, qui sunt angeli dei, quemadmodum\nChristus dei Christus est noster. dei sunt, quia deum\nnon reliquerunt; nostri sunt, quia suos ciues nos habere coeperunt.\ndixit autem dominus Iesus: uidete, ne contemnatis\nunum de pusillis istis. dico enim nobis, quia\nangeli eorum semper in caelis uident faciem patris\nmei, qui in caelis est. sicut ergo illi uident, ita et nos\nuisuri sumus; sed nondum ita uidemus. propter quod ait\napostolus quod paulo ante dixi: uidemus nunc per speculum\nin aenigmate, tunc autem facie ad faciem.\npraemium itaque fidei nobis uisio ista seruatur, de qua et\nIohannes apostolus loquens: cum apparuerit, inquit, similes\nei erimus, quoniam uidebimus eum sicuti est.\nfacies autem dei manifestatio eius intellegenda est, non aliquod\ntale membrum, quale nos habemus in corpore atque\nisto nomine nuncupamus.\n\n\nQuapropter cum ex me quaeritur, quid acturi sint sancti\nin illo corpore spiritali, non dico quod iam uideo, sed dico\n\n\n\n\n\n\nquod credo secundum illud quod in psalmo lego: credidi\npropter quod et locutus sum. dico itaque: uisuri sunt\ndeum in ipso corpore; sed utrum per ipsum, sicut per corpus\nnunc uidemus solem, lunam, stellas, mare ac terram et quae\nsunt in ea, non parua quaestio est. durum est enim dicere,\nquod sancti talia corpora tunc habebunt, ut non possint oculos\nclaudere atque aperire, cum nolent; durius autem, quod ibi\ndeum quisquis oculos clauserit non uidebit. si enim propheta\nHeliseus puerum suum Giezi absens corpore uidit accipientem\nmunera, quae dedit ei Neman Syrus, quem propheta memoratus\na leprae deformitate mundauerat, quod seruus nequam domino\nsuo non uidente latenter se fecisse putauerat, quanto magis\nin illo corpore spiritali uidebunt sancti omnia, non solum si\noculos claudant, uerum etiam unde sunt corpore absentes.\ntunc enim erit perfectum illud de quo loquens apostolus : ex\nparte, inquit, scimus et ex parte prophetamus; cum\nautem uenerit quod perfectum est, quod ex parte\nest euacuabitur. deinde ut quomodo posset aliqua similitudine\nostenderet, quantum ab illa quae futura est distet\nhaec uita, non qualiumcumque hominum, uerum etiam qui\npraecipua hic sanctitate sunt praediti: cum essem, inquit,\nparuulus, quasi paruulus sapiebam, quasi paruulus\nloquebar, quasi paruulus cogitabam; cum\nautem factus sum uir, euacuaui ea quae paruuli\nerant. uidemus nunc per speculum in aenigmate,\n\n\n\n\n\n\ntunc autem facie ad faciem; nunc scio ex parte,\ntunc autem cognoscam, sicut et cognitus sum. si\nergo in hac uita, ubi hominum mirabilium prophetia ita comparanda\nest illi uitae quasi paruuli ad iuuenem, uidit tamen\nHeliseus accipientem munera seruum suum, ubi ipse non\nerat: itane cum uenerit quod perfectum est nec iam corpus\ncorruptibile aggrauabit animam, sed incorruptibile nihil impediet,\nilli sancti ad ea quae uidenda sunt oculis corporeis,\nquibus Heliseus absens ad seruum suum uidendum non indiguit,\nindigebunt? nam secundum interpretes septuaginta ista\nsunt ad Giezi uerba prophetae: nonne cor meum iuit\ntecum, quando conuersus est uir de curru in obuiam\ntibi et accepisti pecuniam? et cetera; sicut\nautem ex hebraeo interpretatus est presbyter Hieronymus:\nnonne cor meum, inquit, in praesentia erat, quando\nreuersus est homo de curru suo in occursum tibi?\ncorde suo ergo se dixit hoc uidisse propheta, adiuto quidem\nmirabiliter nullo dubitante diuinitus. sed quanto amplius tunc\nomnes munere isto abundabunt, cum deus erit omnia in\nomnibus! habebunt tamen etiam illi oculi corporei officium\nsuum et in loco suo erunt uteturque illis spiritus per spiritale\ncorpus. neque enim et ille propheta, quia non eis indiguit,\nut uideret absentem, non eis usus est ad uidenda praesentia;\nquae tamen spiritu uidere posset, etiam si illos clauderet, sicut\nuidit absentia, ubi cum eis ipse non erat. absit ergo, ut\n\n\n\n\n\n\n\n\n\n\ndicamus illos sanctos in illa uita deum clausis oculis non\nuisuros, quem spiritu semper uidebunt.\n\nSed utrum uidebunt et per oculos corporis, cum eos apertos\nhabebunt, inde quaestio est. si enim tantum poterunt in\ncorpore spiritali eo modo utique etiam ipsi oculi spiritales,\nquantum possunt isti quales nunc habemus: procul dubio per\neos deus uideri non poterit. longe itaque alterius erunt\npotentiae, si per eos uidebitur incorporea illa natura, quae non\ncontinetur loco, sed ubique tota est. non enim quia dicimus\ndeum et in caelo esse et in terra — ipse quippe ait per prophetam:\ncaelum et terram ego impleo - aliam partem\ndicturi sumus eum in caelo habere et in terra aliam; sed\ntotus in caelo est, totus in terra, non alternis temporibus, sed\nutrumque simul, quod nulla natura corporalis potest. uis\nitaque praepollentior oculorum erit illorum, non ut acrius\nuideant, quam quidam perhibentur uidere serpentes uel aquilae\n— quantalibet enim acrimonia cernendi eadem quoque animalia\nnihil aliud possunt uidere quam corpora — sed ut\nuideant et incorporalia. et fortasse ista uirtus magna cernendi\ndata fuerit ad horam etiam in isto mortali corpore oculis\nsancti uiri Iob, quando ait ad deum: in obauditu auris\naudiebam te prius, nunc autem oculus meus uidet\nte; propterea despexi memet ipsum et distabui et\naestimaui me terram et cinerem; quamuis nihil hic\nprohibeat oculum cordis intellegi, de quibus oculis ait\n\n\n\n\n\n\napostolus: inluminatos oculos habere cordis uestri. ipsis\nautem uideri deum, cum uidebitur, christianus ambigit nemo,\nqui fideliter accipit quod ait deus ille magister: beati\nmundicordes, quoniam ipsi deum uidebunt. sed\nutrum etiam corporalibus ibi oculis uideatur, hoc in ista\nquaestione uersamus.\n\nIllud enim quod scriptum est: et uidebit omnis caro\nsalutare dei, sine ullius nodo difficultatis sic intellegi\npotest, ac si dictum fuerit: \"et uidebit omnis homo Christum\ndei, qui utique in corpore uisus est et in corpore uidebitur,\nquando uinos et mortuos iudicabit. quod autem ipse sit\nsalutare dei, multa sunt et alia testimonia scripturarum; sed\neuidentius uenerandi illius senis Symeonis uerba declarant,\nqui cum infantem Christum accepisset in manus suas: nunc,\ninquit, dimittis, domine, seruum tuum secundum\nuerbum tuum in pace, quoniam uiderunt oculi mei\nsalutare tuum. illud etiam quod ait supra memoratus Iob,\nsicut in exemplaribus, quae ex hebraeo sunt, inuenitur: et\nin carne mea uidebo deum, resurrectionem quidem carnis\nsine dubio prophetauit, non tamen dixit: \"per carnem meam\".\nquod quidem si dixisset, posset deus Christus intellegi, qui\nper carnem in carne uidebitur; nunc uero potest et sic accipi:\nin carne mea uidebo deum, ac si dixisset: \"in carne mea\nero, cum uidebo deum\". et illud quod ait apostolus: facie\nad faciem non cogit, ut deum per hanc faciem corporalem,\nubi sunt oculi corporales, nos nisuros esse credamus, quem\n\n\n\n\n\n\n\n\nspiritu sine intermissione uidebimus. nisi enim esset etiam\ninterioris hominis facies, non diceret idem apostolos: nos\nautem reuelata facie gloriam domini speculantes\nin eandem imaginem transformamur de gloria in\ngloriam, tamquam a domini spiritu; nec aliter intellegimus\net quod in psalmo canitur: accedite ad eum et\ninluminamini, et facies uestrae non erubescent.\nfide quippe acceditur ad deum, quam cordis constat esse, non\ncorporis. sed quia spiritale corpus nescimus quantos habebit\naccessus — de re quippe inexperta loquimur — ubi aliqua\nquae aliter intellegi nequeat diuinarum scripturarum non\noccurrit et succurrit auctoritas, necesse est, ut contingat in\nnobis quod legitur in libro Sapientiae: cogitationes mortalium\ntimidae et incertae prouidentiae nostrae.\n\nRatiocinatio quippe illa philosophorum, qua disputant ita\nmentis aspectu intellegibilia uideri et sensu corporis sensibilia,\nid est corporalia, ut nec intellegibilia per corpus nec\ncorporalia per se ipsam mens ualeat intueri, si posset nobis\nesse certissima, profecto certum esset per oculos corporis\netiam spiritalis nullo modo posse uideri deum. sed istam\nratiocinationem et uera ratio et prophetica inridet auctoritas.\nquis enim ita sit auersus a uero, ut dicere audeat deum\ncorporalia ista nescire? numquid ergo corpus habet, per cuius\noculos ea possit addiscere P deinde quod de propheta Heliseo\npaulo ante diximus nonne satis indicat etiam spiritu, non\nper corpus, corporalia posse cerni? quando enim seruus ille\nmunera accepit, utique corporaliter gestum est; quod tamen\n\n\n\n\n\n\npropheta non per corpus, sed per spiritum nidit. sicut ergo\nconstat corpora uideri spiritu, quid, si tanta erit potentia\nspiritalis corporis, ut corpore uideatur et spiritus? spiritus\nenim est deus. deinde uitam quidem suam, qua nunc uiuit\nin corpore et haec terrena membra uegetat facitque uiuentia,\ninteriore sensu quisque, non per corporeos oculos nouit; aliorum\nuero uitas, cum sint inuisibiles, per corpus uidet. nam unde\nuiuentia discernimus a non uiuentibus corpora, nisi corpora\nsimul uitasque uideamus, quas nisi per corpus uidere non\npossumus? uitas autem sine corporibus corporeis oculis non\nuidemus.\n\nQuam ob rem fieri potest ualdeque credibile est sic nos\nesse uisuros mundana tunc corpora caeli noni et terrae nonae.\nut deum ubique praesentem et uniuersa etiam corporalia\ngubernantem per corpora, quae gestabimus et quae conspiciemus,\nquaquauersum oculos duxerimus, clarissima perspicuitate\nuideamus, non sicut nunc inuisibilia dei per ea quae facta\nsunt intellecta conspiciuntur, per speculum in aenigmate, ex\nparte, ubi plus in nobis ualet fides, qua credimus, quam rerum\ncorporalium species, quam per oculos cernimus corporales. sed\nsicut homines, inter quos uiuentes motusque uitales exerentes\nuiuimus, mox ut aspicimus, non credimus uiuere, sed uidemus,\ncum eorum uitam sine corporibus uidere nequeamus, quam\ntamen in eis per corpora remota omni ambiguitate conspicimus:\nita quacumque spiritalia illa lumina corporum nostrorum\n\n\n\n\n\n\ncircumferemus, incorporeum deum omnia regentem etiam per\ncorpora contuebimur. aut ergo sic per illos oculos uidebitur\ndeus, ut aliquid habeant in tanta excellentia menti simile,\nquo et incorporea natura cernatur, quod ullis exemplis sine\nscripturarum testimoniis diuinarum uel difficile est uel impossibile\nostendere; aut, quod est ad intellegendum facilius,\nita nobis deus erit notus atque conspicuus, ut uideatur spiritu\na singulis nobis in singulis nobis, uideatur ab altero in altero,\nuideatur in se ipso, uideatur in caelo nouo et terra noua\natque in omni quae tunc fuerit creatura, uideatur et per corpora\nin omni corpore, quocumque fuerint spiritalis corporis\noculi acie perueniente directi. patebunt etiam cogitationes\nnostrae inuicem nobis. tunc enim implebitur quod apostolus,\ncum dixisset: nolite ante tempus quicquam iudicare,\nmox addidit: donec ueniat dominus et inluminet\nabscondita tenebrarum, et manifestabit cogitationes\ncordis; et tunc laus erit unicuique a deo.]\nCLVIII. EX EODEM LIBRO DE CIVITATE DEI XXII. DE AETERNA FELICITATE CIVITATIS DEI SABBATOQVE PERPETVO.\nQuanta erit illa felicitas, ubi nullum erit malum, nullum\nlatebit bonum, uacabitur dei laudibus, qui erit omnia in omnibus!\nnam quid aliud agatur, ubi neque ulla desidia\n\n\n\n\n\ncessabitur neque ulla indigentia laborabitur, nescio. admoneor\netiam sancto cantico, ubi lego uel audio: beati qui habitant\nin domo tua; in saecula saeculorum laudabunt\nte. omnia membra et uiscera incorruptibilis corporis, quae\nnunc uidemus per usus necessitatis uarios distributa, quoniam\ntunc non erit ipsa necessitas, sed plena, certa securitas, sempiterna\nfelicitas, proficient laudibus dei. omnes quippe illi de\nquibus iam sum locutus qui nunc latent harmoniae corporalis\nnumeri non latebunt, intrinsecus et extrinsecus per corporis\ncuncta dispositi, et cum ceteris rebus, quae ibi magnae atque\nmirabiles uidebuntur, rationales mentes in tanti artificis laude\nrationabilis pulchritudinis delectatione succendent. qui motus\nillic talium corporum sint futuri temere definire non audeo,\nquod excogitare non ualeo; tamen et motus et status sicut\nipsa species decens erit, quicumque erit, ubi quod non decebit\nnon erit. certe ubi uolet spiritus, ibi erit protinus corpus;\nnec uolet aliquid spiritus, quod nec spiritum possit decere\nnec corpus. uera ibi gloria erit, ubi laudantis nec errore\nquisquam nec adulatione decipitur; uerus honor, qui nulli\nnegabitur digno, nulli deferetur indigno; sed nec ad eum\nambiet ullus indignus, ubi nullus permittetur esse nisi dignus;\nuera pax, ubi nihil aduersi nec a se ipso nec ab aliquo\n\n\n\n\n\n\nquisque patitur. praemium uirtutis erit ipse qui uirtutem dedit\neique se ipsum, quo melius et maius nihil possit esse, promisit.\nquid est enim aliud quod per prophetam dixit: ero\nillorum deus, et ipsi erunt mihi plebs, nisi: \"ego ero\nunde satientur, ego ero quaecumque ab hominibus honeste\ndesiderantur, et uita et salus et uictus et copia et gloria et\nhonor et pax et omnia bona\"? sic enim et illud recte intellegitur\nquod ait apostolus: ut sit deus omnia in omnibus.\nipse finis erit desideriorum nostrorum, qui sine fine\nuidebitur, sine fastidio amabitur, sine fatigatione laudabitur.\nhoc munus, hic affectus, hic actus profecto erit omnibus sicut\nipsa uita communis aeterna.\n\nCeterum qui futuri sunt pro meritis praemiorum etiam gradus\nhonorum atque gloriarum, quis est idoneus cogitare,\nquanto magis dicere? quod tamen futuri sint non est ambiguum.\natque id etiam beata illa ciuitas magnum in se bonum uidebit,\nquod nulli superiori ullus inferior inuidebit, sicut nunc\nnon inuident archangelis angeli ceteri; tamque nolet esse\nunusquisque quod non accepit, quamuis sit pacatissimo concordiae\nuinculo ei qui accepit obstrictus, quam nec in corpore\nuult oculus esse qui est digitus, cum membrum utrumque\ncontineat totius carnis pacata compago. sic itaque habebit\ndonum alius alio minus, ut hoc quoque donum habeat, ne uelit\namplius.\n\n\n\n\n\n\n\nNec ideo liberum arbitrium non habebunt, quia peccata\neos delectare non poterunt; magis quippe erit liberum a\ndelectatione peccandi usque ad delectationem non peccandi\nindeclinabilem liberatum. nam primum liberum arbitrium,\nquod homini datum est, quando primum creatus est rectus,\npotuit non peccare, sed potuit et peccare; hoc autem nouissimum\neo potentius erit, quo peccare non poterit; uerum hoc\nquoque dei munere, non suae possibilitate naturae. aliud est\nenim esse deum, aliud participem dei. deus natura peccare\nnon potest; particeps uero dei ab illo accepit, ut peccare non\npossit. seruandi autem gradus erant diuini muneris, ut primum\ndaretur liberum arbitrium, quo non peccare homo posset,\nnouissimum, quo peccare non posset, atque illud ad comparandum\nmeritum, hoc ad recipiendum praemium pertineret.\nsed quia peccauit ista natura. cum peccare potuit, largiore\ngratia liberatur, ut ad eam perducatur libertatem, in qua\npeccare non possit. sicut enim prima immortalitas fuit, quam\npeccando Adam perdidit, posse non mori, nouissima erit non\nposse mori: ita primum liberum arbitrium posse non peccare,\nnouissimum non\\'posse peccare. sic enim erit inamissibilis\nuoluntas pietatis et aequitatis, quomodo est felicitatis. nam\nutique peccando nec pietatem nec felicitatem tenuimus, uoluntatem\nuero felicitatis nec perdita felicitate perdidimus. certe\ndeus ipse numquid, quoniam peccare non potest, ideo liberum\narbitrium habere negandus est?\n\n\n\n\nErit ergo illius ciuitatis et una in omnibus et inseparabilis\nin singulis uoluntas libera, ab omni malo liberata et impleta\nomni bono, fruens indeficienter aeternorum iucunditate gaudiorum,\noblita culparum, oblita poenarum; nec ideo tamen\nsuae liberationis oblita, ut liberatori suo non sit ingrata;\nquantum ergo attinet ad scientiam rationalem, memor praeteritorum\netiam malorum suorum, quantum autem ad experientis\nsensum, prorsus immemor. nam et peritissimus medicus,\nsicut arte sciuntur, omnes fere morbos corporis nouit; sicut\nautem corpore sentiuntur, plurimos nescit, quos ipse non\npassus est. ut ergo scientiae malorum duae sunt, una, qua\npotentiam mentis non latent, altera, qua experientis sensibus\ninhaerent — aliter quippe sciuntur uitia omnia per sapientiae\ndoctrinam, aliter per insipientis pessimam uitam — ita et\nobliuiones malorum duae sunt. aliter ea namque obliuiscitur\neruditus et doctus, aliter expertus et passus; ille, si peritiam\nneglegat, iste, si miseria careat. secundum hanc obliuionem,\nquam posteriore loco posui, non erunt memores sancti praeteritorum\nmalorum; carebunt enim omnibus, ita ut penitus\ndeleantur de sensibus eorum. ea tamen potentia scientiae,\nquae magna in eis erit, non solum sua praeterita sed etiam\ndamnatorum eos sempiterna miseria non latebit. alioquin si\nse fuisse miseros nescituri sunt, quomodo, sicut ait psalmus,\nmisericordias domini in aeternum cantabunt? quo\n\n\n\n\n\n\ncantico in gloriam gratiae domini Christi, cuius sanguine\nliberati sumus, nihil erit profecto iucundius illi ciuitati. ibi\nperficietur: uacate et uidete, quoniam ego sum deus;\nquod erit uere maxime sabbatum non habens uesperam, quod\ncommendauit dominus in primis operibus mundi, ubi legitur:\net requieuit deus die septimo ab omnibus operibus\nsuis, quae fecit. et benedixit deus diem septimum\net sanctificauit eum, quia in eo requieuit ab omnibus\noperibus suis, quae inchoauit deus facere. dies\nenim septimus etiam nos ipsi erimus, quando eius fuerimus\nbenedictione et sanctificatione pleni atque perfecti. ibi uacantes\nuidebimus, quoniam ipse est deus; quod nobis nos ipsi esse\nuoluimus, quando ab illo cecidimus audientes a seductore:\neritis sicut di et recedentes a uero deo, quo faciente di\nessemus eius participatione, non desertione. quid enim sine\nillo fecimus, nisi quod in ira eius defecimus? a quo refecti\net gratia maiore perfecti uacabimus in aeternum uidentes, quia\nipse est deus, quo pleni erimus, quando ipse erit omnia in\nomnibus. nam et ipsa opera bona nostra, quando ipsius potius\nintelleguntur esse quam nostra, tunc nobis ad hoc sabbatum\nadipiscendum imputantur, quia, si nobis ea tribuerimus, seruilia\nerunt, cum de sabbato dicatur: omne opus seruile\n\n\n\n\n\n\nnon facietis in eo. propter quod et per Ezechihel prophetam\ndicitur: et sabbata mea dedi eis in signum inter me\net inter eos, ut scirent quia ego dominus, qui\nsanctifico eos. hoc perfecte tunc sciemus, quando perfecte\nuacabimus, et perfecte uidebimus, quia ipse est deus.\n\n\nIpse etiam numerus aetatum ueluti dierum si secundum\neos articulos temporis computetur, qui in scripturis uidentur\nexpressi, iste sabbatismus euidentius apparebit, quoniam septimus\ninuenitur; ut prima aetas tamquam primus dies sit\nab Adam usque ad diluuium, secunda inde usque ad Abraham,\nnon aequalitate temporum, sed numero generationum; denas\nquippe habere reperiuntur. hinc iam, sicut Matthaeus euangelista\ndeterminat, tres aetates usque ad Christi subsecuntur\naduentum, quae singulae denis et quaternis generationibus explicantur:\nab Abraham usque ad Dauid una, altera inde\nusque ad transmigrationem in Babyloniam, tertia inde usque\nad Christi carnalem natiuitatem. fiunt itaque omnes quinque.\nsexta nunc agitur nullo generationum numero metienda\npropter id quod dictum est: non est uestrum scire tempora,\nquae pater posuit in sua potestate. post hanc\ntamquam in die septimo requiescet deus, cum eundem diem\nseptimum, quod nos erimus, in se ipso deo faciet requiescere.\nde istis porro aetatibus singulis nunc diligenter longum est\ndisputare; haec. autem septima erit sabbatum nostrum, cuius\n\n\n\n\n\n\nfinis non erit uespera, sed dominicus dies uelut octauus aeternus,\nqui Christi resurrectione sacratus est, aeternam non solum\nspiritus uerum etiam corporis requiem praefigurans. ibi uacabimus\net uidebimus, uidebimus et amabimus, amabimus et\nIaudabimus. ecce quod erit in fine sine fine. nam quis alius\nnoster est finis nisi peruenire ad regnum, cuius nullus est\nfinis?\nCLVIIII. EX LIBRO DE CONSENSV EVANQVLISTAEVM II. QVOMODO DICAT MATTHAEVS CENTVRIONEM AD DOMINVM ACCESSISSE PRO PVERO SVO, CVM LVCAS DICAT QVOD AMICOS AD EVM MISERIT. Videamus utrum sibi de seruo centurionis Matthaeus Lucasque\nconsentiant. Matthaeus enim dicit: accessit ad eum\ncenturio rogans eum et dicens: puer meus iacet in\ndomo paralyticus. cui uidetur repugnare quod ait Lucas:\net cum audisset de Iesu, misit ad eum seniores Iudaeorum\nrogans eum, ut ueniret et saluaret seruum\neius. at illi cum uenirent ad Iesum, rogabant\neum sollicite dicentes ei: quia dignus est, ut hoc\nilli praestes; diligit enim gentem nostram et synagogam\nipse aedificauit nobis. Iesus autem ibat\ncum illis. et cum iam non longe esset a domo, misit\nad eum centurio amicos dicens: domine, noli\nnegari; non enim dignus sum, ut sub tectum meum\nintres. propter quod et me ipsum non sum dignum\n\n\n\n\n\n\narbitratus, ut uenirem ad te; sed dic uerbo, et\nsanabitur puer meus. si enim ita hoc gestum est, quomodo\nerit uerum quod Matthaeus narrat: accessit ad eum\nquidam centurio, cum ipse non accesserit, sed amicos\nmiserit, nisi diligenter aduertentes intellegamus Matthaeum\nnon omni modo deseruisse usitatum morem loquendi? non\nsolum enim dicere solemus accessisse aliquid, etiam antequam\nperueniat illuc, quo dicitur accessisse — unde etiam dicimus:\n\"parum accessit\" uel \"multum accessit\" eo, quo appetit peruenire\n— uerum etiam ipsam peruentionem, cuius adipiscendi\ncausa acceditur, dicimus plerumque factam, etsi eum ad quem\nperuenit, non uideat ille qui peruenit, cum per amicum peruenit\nad aliquem, cuius ei fauor est necessarius. quod ita tenuit\nconsuetudo, ut iam etiam uulgo peruentores appellentur qui\npotentium quorumlibet tamquam inaccessibiles animos per\nconuenientium personarum interpositionem ambitionis arte pertingunt.\nsi ergo ipsa peruentio usitate dicitur per alios fieri,\nquanto magis accessus per alios fieri potest, qui plerumque\ninfra peruentionem remanent, quando potuerit quisque plurimum\nquidem accedere, sed tamen non potuerit peruenire ? non\nergo absurde Matthaeus, etiam quod uulgo possit intellegi, per\nalios factum accessum centurionis ad dominum compendio\ndicere uoluit: accessit ad eum centurio.\n\nVerum tamen non neglegenter intuenda est etiam sancti\neuangelistae altitudo mysticae locutionis, secundum quam\nscriptum est in psalmo: accedite ad eum et\n\n\n\n\n\n\ninluminamini. proinde quia fidem centurionis, qua nere acceditur ad\nIesum, ipse ita laudauit, ut diceret: non inueni tantam\nfidem in Israhel, ipsum potius accessisse ad Christum dicere\nuoluit prudens euangelista quam illos per quos uerba sua\nmiserat. porro autem Lucas ideo totum quemadmodum\ngestum esset aperuit, ut ex hoc intellegere cogeremur, quemadmodum\ndixerit alius, qui mentiri non possit. sic enim\nilla mulier, quae fluxum sanguinis patiebatur, quamuis fimbriam\nuestimenti eius tenuerit, magis tamen tetigit dominum quam\nillae turbae, a quibus premebatur. ut enim haec quo magis\ncredidit, eo magis tetigit dominum, ita et centurio, quo magis\ncredidit, eo magis accessit ad dominum. iam cetera in hoc\ncapitulo, quae alter dicit et alter praetermittit, superfluo pertractantur,\ncum ex illa regula primitus commendata nihil\ninueniantur habere contrarium.\nCLX. ITEM EX EODEM LIBRO. QVOMODO MATTHAEVS MARCO CONGRVAT DE VIRGA, QVAM SECVNDVM MATTHAEVM DICIT DOMINVS NON FERENDAM, SECVNDVM MARCVM AVTEM SOLAM FERENDAM. Solet item quaeri, quomodo Matthaeus et Lucas commemorauerint\ndixisse dominum discipulis, ut nec uirgam ferrent,\ncum dicat Marcus: et praecepit eis, ne quid tollerent\n\n\n\n\n\n\nin nia nisi uirgam tantum, et sequatur etiam ipse: non.\nperam, non panem, neque in zona aes, ut ostendat in\neodem loco uersari narrationem suam, in quo et illorum qui\ndixerunt nec uirgam ferendam. quod ita soluitur, ut intellegamus\nsub alia significatione dictam uirgam, quae secundum\nMarcum ferenda est, et sub alia illam quae secundum Matthaeum\net Lucam non est ferenda, sicut sub alia significatione\nintellegitur temtatio, de qua dictum est: deus neminem\ntemtat, et sub alia de qua dictum est: temtat uos dominus\ndeus uester, ut sciat, si diligitis eum; illa\nseductionis est, haec probationis. sicut iudicium aliter accipitur,\nde quo dictum est: qui bene fecerunt, in resurrectionem\nuitae, qui male fecerunt, in resurrectionem iudicii;\net aliter, de quo dictum est: iudica me, deus, et\ndiscerne causam meam de gente non sancta. illud\nenim iudicium damnationis est, hoc discretionis.\n\nEt multa alia sunt uerba, quae non habent unam significationem,\nsed diuersis locis congruenter posita diuerso modo\nintelleguntur et aliquando cum expositione dicuntur — ut est\nillud: nolite pueri effici sensibus, sed malitia paruuli\nestote, ut sensibus perfecti sitis. hoc enim\nbreuiter clausa sententia dici potuit: \"nolite esse pueri, sed\nestote pueri\"; et illud: si quis putat se sapientem esse\nin uobis in hoc saeculo, stultus fiat, ut sit sapiens,\nquid aliud dixit quam non sit sapiens, ut sit sapiens\"? —\naliquando autem clause ita dicuntur, ut exerceant inquirentem;\n\n\n\n\n\n\nut est quod ait ad Galatas: inuicem onera uestra portate,\net sic adimplebitis legem Christi. qui enim\nputat se esse aliquid, cum nihil sit, se ipsum seducit.\nopus autem suum probet unusquisque, et\nsic in semet ipso habebit gloriam et non in altero;\nunusquisque enim proprium onus portabit. nisi\noneris nomen sub diuersis significationibus acceperis, procul\ndubio putabis eundem sibi in loquendo esse contrarium, et\nhoc in una sententia tam uicine positis uerbis; qui cum paulo\nante diceret: alter alterius onera portate, postea dixit:\nunusquisque proprium onus portabit. sed alia sunt\nonera participandae infirmitatis, alia reddendae rationis deo\nde actibus nostris; illa cum fratribus sustentanda communicantur,\nhaec propria ab unoquoque portantur. ita et uirga\nintellegitur spiritaliter, de qua dicebat apostolus: in uirga\nueniam ad uos; et corporaliter, qua utimur siue ad equum\nsiue ad aliquid aliud opus fuerit, ut interim omittam et alias\nhuius nominis figuratas significationes.\n\nVtrumque ergo accipiendum est a domino apostolis dictum,\net ut nec uirgam ferrent et ut non nisi uirgam ferrent. cum\nenim secundum Matthaeum diceret eis: nolite possidere\naurum neque argentum neque pecuniam in zonis\nuestris, non peram in uia neque duas tunicas neque\ncalciamenta neque uirgam, continuo subiecit: dignus\nest enim operarius cibo suo. unde satis ostendit cur\n\n\n\n\n\n\n\n\n\n\neos haec possidere ac ferre noluerit, non quo necessaria non\nsint sustentationi huius uitae, sed quia sic eos mittebat, ut\neis haec deberi demonstraret ab illis ipsis quibus euangelium\ncredentibus annuntiarent, tamquam stipendia militantibus,\ntamquam fructum uineae plantatoribus, tamquam lac gregis\npastoribus. unde Paulus dicit: quia militat suis stipendiis\numquam? quis plantat uineam et de fructu\neius non edet? quis pascit gregem et de lacte gregis\nnon percipit? hinc enim loquebatur de his quae necessaria\nsunt praedicatoribus euangelii. unde paulo post dicit:\nsi nos uobis spiritalia seminauimus, magnum, si\nuestra carnalia metamus? si alii potestatis uestrae\nparticipant, non magis nos? sed non sumus usi hac\npotestate. unde apparet non haec ita praecepisse dominum,\ntamquam euangelistae uiuere aliunde non debeant quam eis\npraebentibus quibus annuntiant euangelium — alioquin contra\nhoc praeceptum fecit idem apostolus, qui uictum de\nmanuum suarum laboribus transigebat, ne cuiquam granis\nesset — sed potestatem dedisse, in qua scirent sibi ista\ndeberi. cum autem a domino aliquid imperatur, nisi fiat,\ninoboedientiae culpa est. cum autem potestas datur, licet\ncuique non uti et tamquam de suo iure cedere. haec ergo\ndominus loquens discipulis id agebat, quod ipse apostolus\npaulo post apertius ita explicat: nescitis, quia qui in\ntemplo operantur quae de templo sunt edunt? qui\n\n\n\n\n\n\naltari deseruiunt altari compartiuntur? sic et\ndominus ordinauit his qui euangelium annuntiant\nde euangelio uiuere; ego autem nullius horum\nusus sum. cum itaque dicit ita dominum ordinasse, se\nautem usum non esse, utique ostendit utendi potestatem datam,\nnon impositam seruiendi necessitatem.\n\nHoc ergo ordinans dominus, quod eum ordinasse dicit apostolus,\nqui euangelium annuntiant de euangelio uiuere, illa\napostolis loquebatur, ut securi non possiderent neque portarent\nhuic uitae necessaria nec magna nec minima. ideo posuit:\nnec uirgam, ostendens a fidelibus suis omnia deberi ministris\nsuis nulla superflua requirentibus. ac per hoc addendo:\ndignus est enim operarius cibo suo, prorsus aperuit\net inlustrauit unde et quare haec omnia loqueretur. hanc ergo\npotestatem uirgae nomine significauit, cum dixit, ne quid\ntollerent in uia, nisi uirgam tantum. potuit enim\netiam sic breuiter dici: \"nihil necessariorum uobiscum feratis,\nnec uirgam, nisi uirgam tantum\", ut illud quod dictum est:\nnec uirgam, intellegeretur \"ne minimas quidem res\"; quod\nuero adiunctum est: nisi uirgam tantum intellegatur, quia\nper potestatem a domino acceptam, quae uirgae nomine significata\nest, etiam quae non portantur non deerunt. utrumque\nergo dominus dixit. sed quia non utrumque unus euangelista\ncommemorauit, putatur ille qui uirgam sub alia significatione\npositam tollendam dixit ei qui uirgam rursus aliud significantem\nnon tollendam dixit esse contrarius; sed iam ratione\nreddita non putetur.\n\n\n\n\n\n\n\nSic et calciamenta cum dicit Matthaeus in nia non esse\nportanda, curam prohibet, qua ideo portanda cogitantur, ne\ndesint. hoc et de duabus tunicis intellegendum est, ne quisquam\neorum praeter eam quam esset indutus aliam portandam\nputaret sollicitus, ne opus esset, cum ex illa potestate\nposset accipere. proinde Marcus dicendo calciari eos sandaliis\nuel soliis aliquid hoc calciamentum mysticae significationis\nhabere admonet, ut pes neque tectus sit neque nudus ad terram,\nid est nec occultetur euangelium nec terrenis commodis\ninnitatur. et quod non portari uel haberi duas tunicas, sed\nexpressius prohibet indui dicens: et ne induerentur duabus\ntunicis, quid eos monet nisi non dupliciter, sed simpliciter\nambulare?\n\nIta dominum omnia dixisse nullo modo dubitandum est\npartim proprie, partim figurate, sed euangelistas alia istum,\nalia illam inseruisse scriptis suis, quaedam uero eadem uel\nduos uel tres eorum quoslibet uel omnes quattuor posuisse;\nnec sic tamen omnia esse conscripta, quae ab illo seu dicta\nseu facta sunt. quisquis autem putat non potuisse dominum\nin uno sermone quaedam figurate, quaedam proprie ponere\neloquia, cetera eius inspiciat: uidebit quam hoc temere atque\ninerudite arbitretur. potest enim iste, ut unum aliquid dicam,\nquod animo interim occurrit, quoniam monet, ut non sciat\nsinistra quid faciat dextra, et ipsas elemosynas et quidquid\nillic aliud praecipit figurate accipiendum putare.\n\n\n\n\n\n\n\n\nSane rursus admoneo, quod oportet meminisse lectorem, ne\ntali admonitione saepissime indigeat, aliis atque aliis sermonum\nsuorum locis dominum iam multa iterasse, quae alibi\ndixerat, ne forte ipsorum locorum ordo, cum ex alio euangelista\nnon conuenit, alicui eorum hinc putet esse contrarium,\ncum intellegere debeat iterum alibi dici quod iam alibi dictum\nerat, nec tantum de dictis uerum etiam de factis obseruari\ndebere. nihil enim prohibet hoc idem iterum factum credere.\ncalumniari autem euangelio, dum non credit iterum factum\nquod iterum fieri non potuisse nemo conuincit, sacrilegae\nuanitatis est.\nCLXI. EX EODEM LIBRO DE CONSENSV EVANGELISTARVM II. QVOMODO QVOD MATTHAEVS ET MARCVS DICVNT POST SEX DIES PACTVM LVCAS DICIT POST OCTO. Sequitur Matthaeus: amen dico uobis, sunt quidam\nde hic stantibus, qui non gustabunt mortem, donec\nuideant filium hominis uenientem in regno\nsuo. et post dies sex assumsit Iesus Petrum et\nIacobum et Iohannem fratrem eius et duxit illos\nin montem excelsum seorsum et cetera usque ad illud,\nubi ait: nemini dixeritis uisionem, donec filius\nhominis a mortuis resurgat. haec uisio domini in monte\ncoram tribus discipulis, Petro, Iacobo et Iohanne, ubi etiam de\ncaelo illi testimonium paternae uocis perhibitum est, a tribus\n\n\n\n\n\n\neuangelistis eodem ordine commemoratur et ad easdem omnino\nsententias; sed cetera secundum ea genera locutionum diuersa\nsine ulla sententiarum diuersitate, quae multis locis superius\ndemonstrauimus, uideri a legentibus possunt.\n\nQuod autem Marcus post sex dies factum dicit sicut Matthaeus,\nLucas autem post octo, non contemnendi sunt quos\nmouet, sed ratione reddita instruendi. dies enim quando enuntiamus\ndicentes: \"post tot dies\", aliquando non annumeramus\neum in quo loquimur et eum quo res ipsa futura est, quam\npraenuntiamus uel pollicemur, sed medios, post quos re uera\nplenos atque integros illud futurum est. hoc fecit Matthaeus\net Marcus; excepto eo die, quo haec loquebatur Iesus, et illo,\nquo exhibuit memoratam in monte uisionem, medios dies intuentes\ndixerunt: post sex dies; quod ille annumeratis\nfinalibus, id est primo atque ultimo, dixit: post octo dies,\neo loquendi modo, quo pars pro toto commemoratur.\n\nItem quod Lucas ait de Mose et Helia: et factum est,\ncum discederent ab illo, ait Petrus ad Iesum:\npraeceptor, bonum est nobis hic esse et cetera, non\ndebet putari contrarium ei quod Matthaeus Marcusque ita\nconiunxerunt Petrum hoc suggessisse, quasi adhuc Moses et\nHelias cum domino loquerentur. non enim expresserunt, quod\ntunc, sed tacuerunt potius, quod iste addidit, illis discedentibus\nhoc Petrum de tribus tabernaculis faciendis domino suggessisse.\naddidit etiam Lucas intrantibus illis in nubem\n\n\n\n\n\n\nfactamesse uocem de nube; quod illi non dixerunt, sed nec contradixerunt.\nCLXII. EX EODEM LIBRO. DE ALABASTRO VNGENTI QVOMODO NON REPVGNET MATTHAEO ET MARCO DICENTIBVS: ANTE BIDVVM PASCHAE IOHANNES, QVI DICIT: ANTE SEX DIES. Cum autem esset Iesus in Bethania in domo Simonis\nleprosi, accessit ad eum mulier habens alabastrum\nungenti pretiosi et fudit super caput\nipsius recumbentis et cetera usque ad illud, ubi ait:\ndicetur et quod haec fecit in memoriam eius. nunc\niam de muliere atque ungento pretioso quod in Bethania\ngestum est consideremus. Lucas enim, quamuis simile factum\ncommemoret nomenque conueniat eius apud quem conuiuatur\ndominus — nam et ipsum Simonem dicit — tamen, quia non\nest contra naturam uel contra morem hominum, ut, si potest\nunus homo habere nomina duo, multo magis possint et unum\nnomen habere homines duo, potius credibile est alium fuisse\nillum Simonem, non leprosum, in cuius domo hoc in Bethania\ngerebatur. nam nec Lucas in Bethania rem gestam dicit,\nquam narrat; et quamuis non commemoret ciuitatem aut\ncastellum, ubi factum sit, tamen non uidetur in eodem loco\n\n\n\n\n\n\nuersari eius narratio. nihil itaque aliud intellegendum arbitror\nnisi non quidem aliam fuisse mulierem, quae peccatrix\ntunc accessit ad pedes Iesu et osculata est et lauit lacrimis\net tersit capillis et unxit ungento — cuius dominus adhibita\nsimilitudine de duobus debitoribus ait dimissa esse peccata\nmulta, quoniam dilexit multum — sed eandem\nMariam bis hoc fecisse, semel scilicet, quod Lucas narrauit,\ncum primo accedens cum illa humilitate et lacrimis meruit\npeccatorum remissionem. nam hoc et Iohannes, quamuis non\nsicut Lucas quemadmodum factum esset narrauerit, tamen\nipsam Mariam commendans commemorauit, cum iam de Lazaro\nresuscitando coepisset loqui, antequam ueniret in Bethaniam.\nquod ita ibi narrat: erat autem quidam, inquit, languens\nLazarus a Bethania de castello Mariae et\nMarthae, sororis eius; Maria autem erat, quae\nunxit dominum ungento et extersit pedes eius capillis\nsuis, cuius frater Lazarus infirmabatur. hoc\ndicens Iohannes attestatur Lucae, qui hoc in domo Pharisaei\ncuiusdam Simonis factum esse narrauit. iam itaque hoc Maria\nfecerat. quod autem in Bethania rursus fecit aliud est, quod\nad Lucae narrationem non pertinet, sed pariter narratur a\ntribus, Iohanne scilicet, Matthaeo et Marco.\n\nInter istos igitur tres, Matthaeum, Marcum et Iohannem,\nquemadmodum hoc conueniat attendamus; de quibus non\n\n\n\n\n\n\nest dubium, quod eandem rem narrant gestam in Bethania,\nubi etiam discipuli, quod omnes tres commemorant, murmurauerunt\naduersus mulierem tamquam de perditione pretiosissimi\nungenti. quod ergo Matthaeus et Marcus caput domini ungento\nperfusum dicunt, Iohannes autem pedes, regula illa\nostenditur non esse contrarium, quam demonstrauimus, cum\nde quinque panibus pasceret turbas. ibi enim, quia non defuit\nqui et quinquagenos et centenos discubuisse commemoraret,\ncum alius quinquagenos dixerit, non potuit uideri contrarium;\npotuisset autem, si alius centenos tantum posuisset, sicut alius\nquinquagenos. et tamen debuit inueniri utrumque factum\nesse. quo exemplo informari nos oportuit, sicut illic admonui,\netiam ubi singuli euangelistae commemorant, utrumque\nfactum intellegere. proinde et hic non solum caput sed\net pedes domini accipiamus perfudisse mulierem. nisi forte,\nquoniam Marcus fracto alabastro perfusum caput commemorat,\ntam quisque absurdus et calumniosus est, ut aliquid in uase\nfracto neget remanere potuisse, unde etiam pedes perfunderet.\nsed cum iste contenderit sic fuisse fractum, ut nihil ibi residui\nfieret, nitens aduersus ueritatem euangelii, quanto melius et\nreligiosius contendet alius non esse ita fractum, ut totum\neffunderet, nitens pro ueritate euangelii? ille autem\n\n\n\n\n\n\ncalumniator si tam pertinaciter caecus est, ut euangelistarum concordiam\nde alabastro fracto frangere conetur, prius accipiat\nperfusos pedes, antequam illud fractum esset, ut in integro\nremaneret, unde etiam caput perfunderetur, ubi fractura illa\ntotum effunderet. a capite quippe nobis ordinate consuli\nagnoscimus, sed ordinate etiam nos a pedibus ad caput\nascendimus.\n\nCetera facti huius nullam mihi uidentur habere quaestionem.\nquod enim alii dicunt discipulos murmurasse de ungenti\neffusione pretiosi, Iohannes autem ludam commemorat, et\nideo quia fur erat, manifestum puto esse discipulorum nomine\neundem ludam significatum locutione illa, quam de Philippo\nin quinque panibus insinuauimus, plurali numero pro singulari\nusurpato. potest etiam intellegi, quod et alii discipuli aut\nsenserint hoc aut dixerint aut eis Iuda dicente persuasum sit,\natque omnium uoluntatem Matthaeus et Marcus etiam uerbis\nexpresserint, sed ludas propterea dixerit, quia fur erat, ceteri\nuero propter pauperum curam; Iohannem uero de solo illo\nid commemorasse uoluisse, cuius ex hac occasione furandi consuetudinem\ncredidit intimandam.\nCLXIII. ITEM EX EODEM LIBRO DE CONSENSV EVANGELISTARVM III. DE HORA DOMINICAE PASSIONIS, QVEMADMODVM NON INTER SE DISSENTIANT MARCVS, QVI DICIT HORA TERTIA, ET IOHANNES, QVI DICIT HORA QVASI SEXTA. Si igitur hora quasi sexta Pilato sedente pro tribunali tra-1\nditus est crucifigendus Iudaeis, quomodo hora tertia crucifixus\nest, sicut uerba Marci non intellegentes quidam putauerunt?\nprius enim , qua hora crucifigi potuerit; deinde uidebimus,\ncur hora, tertia crucifixum dixerit Marcus. hora\nerat quasi sexta, cum traditus est crucifigendus\nPilato sedente, ut dictum est, pro tribunali. non enim\niam plena sexta erat, sed quasi sexta, id est peracta quinta\net aliquid etiam de sexta esse coeperat. numquam autem isti\ndicerent \"quinta et quadrans\" aut ,,quinta triena\" aut \"quinta\nsemis\" aut aliquid huius modi. habent enim istum morem\nscripturae, ut a parte totum ponant, maxime in temporibus;\nsicut de octo illis diebus, post quos eum dicunt ascendisse in\nmontem; . quorum medios intuens Matthaeus et Marcus dixerunt:\npost sex dies. praesertim quia tam moderate idem\nIohannes locutus est, ut non diceret: \"sexta\" sed: quasi sexta.\nquod si ita non diceret, sed tantummodo sextam diceret,\npossemus nos ita intellegere, quemadmodum loqui scripturae\nsolent, sicut dixi, a parte totum, ut peracta quinta et inchoata\nsexta gererentur haec quae narrata sunt in crucifixione\n\n\n\n\n\n\ndomini nostri, donec completa sexta illo pendente fierent tenebrae,\nquibus tres euangelistae attestantur, Matthaeus, Marcus\net Lucas.\\'\n\nQuaeramus iam consequenter, cur dixerit Marcus, cum\ncommemorasset quod crucifigentes eum diuiserunt uestimenta\neius, mittentes sortes super eis, quis quid tolleret, et secutus\nadiunxerit: erat autem hora tertia, et crucifixerunt\neum. iam certe dixerat: et crucifigentes eum diuiserunt\nuestimenta eius. sic etiam ceteri attestantur, quod\neo crucifixo uestimenta diuisa sunt. si eius rei gestae tempus\nuoluit commemorare Marcus, sufficeret dicere: erat autem\nhora tertia; ut quid adiunxit: et crucifixerunt eum,\nnisi quia uoluit aliquid recapitulando significare, quod quaesitum\ninueniretur, cum scriptura ipsa illis temporibus legeretur,\nquibus uniuersae ecclesiae notum erat, qua hora dominus\nligno suspensus est, unde posset huius uel error corrigi uel\nmendacium refutari? sed quia sciebat a militibus suspensum\ndominum, non a Iudaeis, sicut Iohannes apertissime dicit,\nocculte uoluit ostendere eos magis crucifixisse qui clamauerunt,\nut crucifigeretur, quam illos qui ministerium principi suo\nsecundum suum officium praebuerunt. intellegitur ergo fuisse\nhora tertia, cum clamauerunt Iudaei, ut dominus crucifigeretur;\net ueracissime demonstratur tunc eos crucifixisse, quando\nclamauerunt, maxime quia nolebant uideri se hoc fecisse; et\npropterea eum Pilato tradiderant, quod eorum uerba satis.\n\n\n\n\n\n\nindicant secundum Iohannem. cum enim dixisset eis Pilatus:\nquam accusationem affertis aduersum hominem\nhunc? responderunt et dixerunt ei: si non esset\nhic malefactor, non tibi tradidissemus eum. dixit\nergo eis Pilatus: accipite eum uos et secundum\nlegem uestram iudicate eum. dixerunt ergo Iudaei:\nnobis non licet interficere quemquam. quod ergo\nmaxime uideri fecisse nolebant, hoc eos hora tertia fecisse\nMarcus ostendit, uerissime iudicans magis fuisse domini\nnecatricem linguam Iudaeorum quam militum manus.\n\n\nFacile autem uidebit qui sine impietatis duritia noluerit\nattendere, quam opportuno loco Marcus hoc de tertia hora\nposuerit, ut quisque ibi recordetur, qua hora Iudaei crucifixerint\ndominum, qui nolebant in Romanos uel principes uel\nmilites transferre ipsum facinus, ubi factum ministrorum\nmilitum commemoratum est. ait enim: et crucifigentes\neum diuiserunt uestimenta eius, mittentes sortes\nsuper eis, quis quid tolleret. qui hoc, nisi milites, sicut\nIohannes manifestat? ergo, ne quisquam cogitationem tanti\ncriminis auersus a Iudaeis in milites illos conuerteret: erat\nautem, inquit, hora tertia, et crucifixerunt eum;\nut illi potius crucifixisse inueniantur, quos hora tertia ut\ncrucifigeretur clamare potuisse diligens inquisitor inueniet,\ncum aduerterit hoc quod a militibus factum est hora sexta\nfactum esse.\n\n\nQuamquam non desint qui parasceue, quam Iohannes commemorauit\ndicens: erat autem parasceue, hora quasi\n\n\n\n\n\n\nsexta, hora diei tertia uelint intellegi, qua sedit Pilatus pro\ntribunali, ut eadem tertia completa uideatur, quando crucifixus\nest, atque illo iam pendente in ligno aliae tres horae\nperactae sint, et reddiderit spiritum; ut ab ea hora, qua defunctus\nest, id est diei sexta, tenebrae fierent usque ad nonam.\ndicunt enim die quidem illo, quem dies sabbati sequebatur,\nparasceuen fuisse paschae Iudaeorum, quod ab eodem sabbato\ninciperent azyma, sed tamen uerum pascha, quod iam in\npassione domini gerebatur, non Iudaeorum, sed christianorum\ncoepisse praeparari, id est parasceuen habere ab hora noctis\nnona, ideo quod dominus a Iudaeis occidendus praeparabatur.\nparasceue quippe interpretatur praeparatio. ab illa ergo nona\nhora noctis usque ad eius crucifixionem occurrit hora parasceue\nsexta secundum Iohannem et hora diei tertia secundum Marcum,\nut non Marcus horam illam recordatam recapitulando\ncommemorauerit, qua clamauerunt Iudaei: crucifige, crucifige,\nsed eam potius horam tertiam dixerit, qua dominus est\ncrucifixus in ligno. quis fidelis non faueat huic solutioni\nquaestionis, si modo possit aliquis articulus conici ab hora\nnona noctis, unde coepisse parasceuen paschae nostrae, id est\npraeparationem mortis Christi, congruenter intellegamus ? si\nenim dicamus eam coepisse, quando a Iudaeis apprehensus est\ndominus, adhuc noctis primae partes erant; si, quando ad\ndomum perductus est soceri Caiphae, ubi et auditus est a\nprincipibus sacerdotum, adhuc gallus non cantauerat, quod ex\n\n\n\n\n\n\nPetri negatione colligimus, quae cum iam audiretur facta\nest; si autem, quando Pilato traditus est, iam mane fuisse\napertissime scriptum est. restat ergo, ut intellegamus tunc\ncoepisse istam parasceuen paschae, id est praeparationem\nmortis domini, quando responderunt omnes principes sacerdotum,\napud quos primo audiebatur, et dixerunt: reus est\nmortis, quod apud Matthaeum et Marcum inuenitur, ut\nrecapitulando intellegantur de Petri negatione postea dixisse\nquod antea factum erat. non enim absurde conicitur eo tempore,\nquando, ut dixi, reum mortis pronuntiauerunt, nonam\nhoram noctis potuisse esse. ex qua hora usque ad horam,\nqua sedit Pilatus pro tribunali, quasi sexta hora fuit, non\ndiei, sed parasceues, id est immolationis domini, quod\nuerum pascha est, ut plena sexta eiusdem parasceues, quae\nplena diei tertia occurrebat, dominus suspenderetur in\nligno. siue ergo hoc potius intellegendum eligatur siue\nMarcus tertiam horam recoluerit eamque maxime ad condemnationem\nIudaeorum in domini crucifixione commemorare\nnoluerit, qua intelleguntur clamare potuisse, ut crucifigeretur,\nut ipsos potius crucifixisse acciperemus quam eos\nquorum manibus suspensus in ligno est; sicut ille centurio\nmagis accessit ad dominum quam illi amici, quos misit: procul\ndubio quaestio soluta est de hora dominicae passionis,\nquae maxime solet contentiosorum concitare impudentiam et\ninfirmorum imperitiam perturbare.\nCLXIIII. EX EODEM LIBRO DE CONSENSV EVANGELISTARVM III. DE DVOBVS LATRONIBVS, QVOMODO NON REPVGNENT MATTHAEVS ET MARCVS LVCAE, QVI DIXIT VNVM EORVM INSVLTASSE, ALTERVM CREDIDISSE. - Sequitur Matthaeus et dicit: id ipsum autem et latrones,\nqui fixi erant cum eo, improperabant ei.\nnec Marcus discrepat, hoc idem dicens aliis uerbis. Lucas\nautem potest putari repugnare, nisi genus locutionis satis\nusitatum non obliuiscamur. ait enim Lucas: unus autem\nde his qui pendebant latronibus blasphemabat\neum dicens: si tu es Christus, saluum fac temet\nipsum et nos. et sequitur idem ipse atque ita contexit:\nrespondens autem alter increpabat illum dicens:\nneque tu times deum, quod in eadem damnatione\nes? et nos quidem iuste; nam digna factis recipimus;\nhic uero nihil mali gessit et dicebat ad\nIesum: domine, memento mei, cum ueneris in regnum\ntuum. et dixit illi Iesus: amen dico tibi,\nhodie mecum eris in paradiso. quomodo ergo, sicut.\nMatthaeus dicit, latrones, qui fixi erant cum eo, improperabant\nei; uel, sicut Marcus dicit, et qui cum eo\ncrucifixi erant conuiciabantur ei, quando quidem\nunus eorum conuiciatus est secundum Lucae testimonium,\nalter et compescuit eum et in deum credidit, nisi intellegamus\nMatthaeum et Marcum breuiter perstringentes hunc locum\npluralem numerum pro singulari posuisse? sicut in epistula\n\n\n\n\n\n\nad Hebraeos legimus pluraliter dictum: clauserunt ora\nleonum, cum solus Danihel intellegatur, et pluraliter dictum:\nsecti sunt, cum de solo Isaia tradatur. in psalmo etiam\nquod dictum est: adstiterunt reges terrae, et principes\nconuenerunt in unum, pluralem numerum pro\nsingulari positum in Actibus apostolorum exponitur. nam reges\npropter Herodem, principes propter Pilatum intellexerunt qui\ntestimonium eiusdem psalmi adhibuerunt. sed quia et pagani\nsolent calumniari euangelio, uideant quemadmodum locuti\nsunt auctores eorum Phaedras, Medeas et Clytemestras, cum\nsingulae fuerint. quid autem usitatius uerbi gratia, quam ut\ndicat aliquis: \"et rustici mihi insultant\", etiam si unus insultet?\ntunc enim esset contrarium quod Lucas de uno manifestauit,\nsi illi dixissent ambo latrones conuiciatos domino; ita enim\nnon posset sub numero plurali unus intellegi. cum uero\ndictum est: latrones, uel: qui cum eo crucifixi erant,\nnec additum est \"ambo\", non solum, si ambo fecissent, posset\nhoc dici, sed etiam, quia unus hoc fecit, potuit usitato\nlocutionis modo per pluralem numerum significari.\nCLXV. ITEM EX EODEM LIBRO m. QVOD APVD IIII EVANGELISTAS INVENIATVR DECIES COMMEMORATVM DOMINVM VISVM ESSE AB HOMINIBVS POST RESVRRECTIONEM. Inuenimus itaque apud quattuor euangelistas decies commemoratum\ndominum uisum esse ab hominibus post resurrectionem:\nsemel ad monumentum mulieribus; iterum eisdem\negredientibus a monumento in itinere; tertio Petro; quarto\nduobus euntibus in castellum; quinto pluribus in Hierusalem,\nubi non erat Thomas; sexto, ubi eum uidit Thomas; septimo\nad mare Tiberiadis; octauo in monte Galilaeae secundum\nMatthaeum; nono, quod dicit Marcus, nouissime recumbentibus,\nquia iam non erant in terra cum illo conuiuaturi;\ndecimo in ipso die, non iam in terra, sed eleuatum in nubem,\ncum in caelum ascenderet, quod Marcus et Lucas commemorant.\nMarcus quidem post illud, quod eis discumbentibus\napparuit, ita continuans, ut diceret: et dominus quidem,\npostquam locutus est eis, assumtus est in caelum;\nLucas autem praetermissis omnibus, quae per XL dies agi ab\nillo cum discipulis potuerunt, illi primo die resurrectionis\neius, quando in Hierusalem pluribus apparuit, coniungit tacite\nnouissimum diem, quo ascendit in caelum, ita narrans: eduxit\nautem illos foris in Bethaniam et eleuatis\nmanibus suis benedixit eos. et factum est, cum\n\n\n\n\n\n\nbenediceret eis, recessit ab eis et ferebatur in\ncaelum. uiderunt ergo eum, praeter quod in terra uiderant,\netiam dum ferretur in caelum. totiens ergo in euangelicis\nlibris commemoratus ab hominibus uisus, antequam ascendisset\nin caelum: in terra scilicet nouies et in aere semel\nascendens.\n\nSed non omnia scripta sunt, sicut Iohannes fatetur. crebra\nenim erat eius cum illis conuersatio per dies XL, priusquam\nascendisset in caelum. non tamen eis per omnes XL continuos\napparuerat. nam post diem primum resurrectionis eius alios\nvm dies interuenisse dicit Iohannes, post quos eis rursus\napparuit, tertio autem ad mare Tiberiadis, fortassis continuo\nconsequenti die; nihil enim repugnat. et deinde quando uoluit,\nconstituens eis, quod et ante praedixerat, eos in Galilaeae\nmontem praecedere; atque omnino per illos XL dies quotiens\nuoluit, quibus uoluit, quemadmodum uoluit, sicut Petrus dicit,\nquando eum Cornelio et his qui cum illo fuerant praedicabat:\nqui simul, inquit, manducauimus et bibimus cum\nillo, posteaquam resurrexit a mortuis, per dies\nXL; non quod cotidie per dies XL cum illo manducassent et\nbibissent; nam erit contrarium Iohanni, qui octo illos dies\ninterposuit, quibus eis uisus non est, ut tertio manifestaretur\nad mare Tiberiadis. inde iam etiam si cotidie illis uisus et\ncum illis conuiuatus est, nihil repugnat. et fortasse ideo\ndictum est: per XL dies, qui quater deni sunt in mysterio\nuel totius mundi uel totius temporalis saeculi, quia et illi\n\n\n\n\n\n\n\n\nprimi decem dies, in quibus erant illi octo dies, a parte totum\npossunt more scripturarum non dissone computari.\n\nConferatur ergo et quod ait apostolus Paulus utrum nihil\nafferat quaestionis: resurrexit, inquit, tertio die secundum\nscripturas et apparuit Cephae. non. dixit: \"primo\napparuit Cephae\"; nam esset contrarium quod primo mulieribus\napparuisse in euangelio legitur. postea, inquit, duodecim;\nquibuslibet, qua hora libet, ipso tamen resurrectionis die.\ndeinde apparuit plus quam quingentis fratribus\nsimul, siue isti cum illis xi erant congregati, clausis ostiis propter metum Iudaeorum, unde cum exisset Thomas, uenit\nad eos Iesus; siue post octo illos dies quandolibet, nihil\nhabet aduersi. postea, inquit, apparuit Iacobo; non tunc\nautem primum accipere debemus uisum esse Iacobo, sed aliqua\npropria manifestatione singulariter. deinde apostolis\nomnibus; nec illis tunc primum, sed iam ut familiarius\nconuersaretur cum eis usque ad diem ascensionis suae.\nnouissime autem omnium, inquit, quasi abortiuo\napparuit et mihi, sed hoc iam de caelo post non paruum\ntempus ascensionis suae.\n\n\nNunc iam uideamus, quod distuleramus, cuius mysterii\ngratia secundum Matthaeum et Marcum resurgens ita mandauerit:\npraecedam uos in Galilaeam, ibi me uidebitis.\nquod etsi completum est, tamen post multa completum\nest, cum sic mandatum sit, quamquam sine praeiudicio\nnecessitatis, ut aut hoc solum aut hoc proximum exspectaretur\n\n\n\n\n\n\nfieri debuisse. procul dubio ergo, quoniam uox est ista non\neuangelistae narrantis, quod ita factum, sed angeli ex mandato\ndomini et ipsius postea domini, euangelistae autem narrantis,\nquod ita, sed ab angelo et a domino dictum sit, prophetice\ndictum accipiendum est. Galilaea namque interpretatur uel\ntransmigratio uel reuelatio. prius itaque secundum transmigrationis\nsignificationem quid aliud occurrit intellegendum:\npraecedit uos in Galilaeam, ibi eum uidebitis, nisi\nquia Christi gratia de populo Israhel transmigratura erat ad\ngentes? quibus apostoli praedicantes euangelium nullo modo\ncrederentur, nisi eis ipse dominus uiam in cordibus hominum\npraepararet; et hoc intellegitur: praecedit uos in Galilaeam.\nquod autem gaudentes mirarentur dirruptis et euictis\ndifficultatibus aperiri sibi ostium in domino per inluminationem\nfidelium, hoc intellegitur: ibi eum uidebitis, id est: \"ibi\nmembra eius inuenietis, ibi uiuum corpus eius in his qui uos\nsusceperint agnoscetis\". secundum illud autem, quod Galilaea\ninterpretatur reuelatio, non iam in forma serui intellegendum\nest, sed in illa in qua aequalis est patri, quam promisit apud\nIohannem dilectoribus suis, cum diceret: et ego diligam\neum et ostendam me ipsum illi; non utique secundum\nid quod iam uidebant et quod etiam resurgens cum cicatricibus\nnon solum uidendum sed etiam tangendum postmodum\nostendit, sed secundum illam ineffabilem lucem, qua inluminat\nomnem hominem uenientem in hunc\n\n\n\n\n\n\nmundum, secundum quam lucet in tenebris, et tenebrae\neam non comprehendunt. illuc nos praecessit, unde ad\nnos ueniens non recessit et quo nos praecedens non deseruit.\nilla erit reuelatio tamquam uera Galilaea, cum similes ei erimus;\nibi eum uidebimus sicuti est. ipsa erit etiam beatior\ntransmigratio ex isto saeculo in illam aeternitatem, si eius\npraecepta sic amplectamur, ut ad eius dextram segregari\nmereamur. tunc enim ibunt sinistri in combustionem aeternam,\niusti autem in uitam aeternam. hinc illuc transmigrabunt et\nibi eum uidebunt, quomodo non uident impii. tolletur enim\nimpius, ut non uideat claritatem domini; et impii\nlumen non uidebunt. haec est autem, inquit, uita\naeterna, ut cognoscant te unum uerum deum et\nquem misisti Iesum Christum; sicut in illa aeternitate\ncognoscitur, quo seruos perducet per formam serui, ut liberi\ncontemplentur formam domini.\nCLXVI. EX LIBRO DE CONSENSV EVANQVLISTARVM IIII. QVOD IN TRIBVS ACTIVAE, IN IOHANNIS AVTEM EVANQVLIO DONA CON- TEMPLATTVAE VIRTVTIS ELVCEANT IDONEIS DINOSCERE; ET QVIA NON PERFECTE, SED EX PARTE SIT, IDEO SIC MANEBIT, DONEC VENIAT. Discipulis etiam insufflando dedit spiritum sanctum, ne ipse\nspiritus, qui trinitati consubstantialis et coaeternus est,\n\n\n\n\n\n\ntantummodo patris esse, non etiam filii spiritus putaretur.\npostremo suas oues Petro se amanti eumque amorem ter\nconfitenti commendans dicit eundem Iohannem sic se uelle\nmanere, donec ueniat. ubi etiam mihi uidetur alto docuisse\nmysterio istam ipsam Iohannis euangelistae dispensationem,\nqua in lucem liquidissimam uerbi sublimitate fertur, ubi\ntrinitatis aequalitas et incommutabilitas uideri potest, et qua\nmaxime proprietate distet a ceteris homo, cuius susceptione\nuerbum caro factum est, perspicue cerni cognoscique non posse,\nnisi cum ipse dominus uenerit. ideo sic manebit, donec ueniat.\nmanebit autem nunc in fide credentium, tunc autem facie ad\nfaciem contemplandum erit, cum apparuerit uita nostra et\nnos cum ipso apparebimus in gloria. quisquis autem arbitratur\nhomini uitam istam mortalem adhuc agenti posse contingere,\nut dimoto atque discusso omni nubilo phantasiarum corporalium\natque carnalium serenissima incommutabilis ueritatis\nluce potiatur et mente penitus a consuetudine uitae huius\naliena illi constanter et indeclinabiliter haereat, nec quid\nquaerat nec quis quaerat intellegit. credat ergo potius sublimi\nauctoritati minimeque fallaci, quamdiu sumus in corpore,\nperegrinari nos a domino et ambulare per fidem, non per\nspeciem; ac sic perseueranter retinens atque custodiens spem,\nfidem et caritatem intendat in specie ex pignore quod accipimus\nsancti spiritus, qui nos docebit omnem ueritatem, cum\n\n\n\n\n\n\ndeus, qui suscitauit legum Christum a mortuis, uiuificabit et\nmortalia corpora nostra per inhabitantem spiritum eius in\nnobis. prius autem quam uiuificetur hoc quod mortuum est\npropter peccatum, procul dubio corruptibile est et aggrauat\nanimam; et si quando adiuta excedit hanc nebulam, qua\ntegitur omnis terra, id est hanc carnalem caliginem, qua\ntegitur omnis uita terrena, tamquam rapida coruscatione perstringitur\net in suam infirmitatem redit uiuente desiderio,\nquo rursus erigatur, nec sufficiente munditia, qua figatur;\net quanto quisque hoc magis potest, tanto maior est, quanto\nautem minus, tanto minor. si autem nihil adhuc tale mens\nhominis experta est, in qua tamen habitat Christus per fidem,\ninstare debet minuendis finiendisque cupiditatibus huius saeculi\nmoralis uirtutis actione, tamquam in comitatu trium\nillorum euangelistarum cum mediatore Christo ambulans. eum\nqui filius dei semper est propter nos filium hominis factum,\nut sempiterna uirtus eius et diuinitas nostrae infirmitati et\nmortalitati contemperata de nostro nobis in se atque ad se\nfaceret uiam, cum magnae spei laetitia fideliter teneat et, ne\npeccet, a Christo rege regatur, si forte peccauerit, ab eodem\nsacerdote Christo expietur; atque ita in actione bonae conuersationis\net uitae nutritis pinnis geminae dilectionis tamquam\nduabus alis ualidis euectus a terris ab eodem ipso\nChristo uerbo inluminetur, uerbo, quod in principio erat;\n\n\n\n\n\n\nuerbum apud deum erat, et uerbum deus erat; etsi\nper speculum et aenigmate, longe tamen sublimius ab omni\nsimilitudine corporali. quapropter quamuis in illis tribus\nactiuae, in Iohannis autem euangelio dona contemplatiuae\nuirtutis eluceant eis qui haec dinoscere sunt idonei, tamen\net hoc Iohannis, quoniam ex parte est, sic manebit, donec\nueniat quod perfectum est. et alii quidem datur per spiritum\nsermo sapientiae, alii sermo scientiae secundum spiritum;\nalius diem sapit domino, alius de pectore domini liquidius\naliquid bibit, alius leuatus usque ad tertium caelum ineffabilia\nuerba audit: omnes tamen quamdiu sunt in corpore,\nperegrinantur a domino et omnibus bonae spei fidelibus in\nlibro uitae scriptis seruatur quod dictum est: et ego diligam\neum et ostendam me ipsum illi. uerum tamen\nin hac peregrinatione quantum rei huius intellegentia uel\nscientia quisque profecerit, tanto magis caueat diabolica uitia,\nsuperbiam et inuidentiam; meminerit hic ipsum euangelium\nIohannis, quam multo amplius erigit ad contemplationem\nueritatis, tam multo amplius praecipere de dulcedine caritatis.\net quia illud praeceptum uerissimum ac saluberrimum est:\nquanto magnus es, tanto humilia te in omnibus,\nqui euangelista Christum longe ceteris altius commendat, apud\neum discipulis pedes lauat.\nCLXVII. EX LIBRO QVAESTIONVM EVANGELII PRIMO. DE, ID QVOD AIT, NEMO NOVIT FILIVM NISI PATER. Cum diceret: nemo nouit filium nisi pater, non dixit:\n\"et cui uoluerit pater reuelare\", quemadmodum cum diceret:\nnemo nouit patrem nisi filius, addidit: et cui uoluerit\nfilius reuelare. quod non ita intellegendum est,\nquasi filius a nullo possit cognosci nisi a patre solo, pater\nautem non solum\\' a filio sed etiam ab eis quibus reuelauerit\nfilius. sic enim potius dictum est, ut intellegamus et patrem\net ipsum filium per filium reuelari, quia ipse est menti\nnostrae lumen, ut, quod postea intulit: et cui uoluerit\nfilius reuelare, non patrem tantum sed etiam filium accipias.\nad totum enim quod dixit inlatum est. uerbo enim suo\nse pater declarat; uerbum autem non solum id quod per\nuerbum declaratur, sed etiam se ipsum declarat.\nCLXVIII. EX LIBRO QVAESTIONVM EVANGELII II. DE PVERIS SEDENTIBVS IN FORO ET CLAMANTIBVS AD ILLOS, QVI NEC HVMILIARI CVM IOHANNE NEC CVM CHRISTO GAVDERE VOLVERVNT. VBI QVAE SIT VERA CIBORVM PARSIMONIA PVLCHERRIME DOCET. De pueris sedentibus in foro et ad inuicem clamantibus\nconuerso ordine ad proposita respondit. nam quod ait: lamentauimus,\net non plorastis, ad Iohannem pertinet, cuius\n\n\n\n\n\n\nabstinentia a cibis et potu luctum paenitentiae significabat;\nquod autem ait: cantauimus tibiis, et non saltastis,\nad ipsum dominum, qui utendo cum ceteris cibo et potu\nlaetitiam regni figurabat. at illi nec humiliari cum Iohanne\nnec cum Christo gaudere uoluerunt dicentes illum daemonium\nhabere, istum uoracem et ebriosum et amicum publicanorum\net peccatorum. quod autem subiungit: et iustificata est\nsapientia ab omnibus filiis suis, ostendit filios sapientiae\nintellegere nec in abstinendo nec in manducando esse\niustitiam, sed in aequanimitate tolerandi inopiam et temperantiam\nper abundantiam, non se corrumpendi atque opportune\nsumendi uel non sumendi ea quorum non usus, sed concupiscentia\nreprehendenda est. non enim interest omnino quid\nalimentorum sumas, ut succurras necessitati corporis, dummodo\ncongruas in generibus alimentorum his cum quibus tibi\nuiuendum est. neque quantum sumas multum interest, cum\nuideamus aliorum stomachum citius satiari et eos tamen illi\nipsi paruo, quo satiantur, ardenter et intolerabiliter et omnino\nturpiter inhiare; alios autem plusculo quidem satiari, sed\ntolerabilius inopiam perpeti et uel ante horam positas epulas,\nsi id in tempore aut opus sit aut necesse sit, cum tranquillitate\naspicere neque tangere. magis ergo interest non quid\nuel quantum alimentorum pro congruentia hominum atque\npersonae suae et pro suae ualetudinis necessitate quis capiat,\nsed quanta facilitate et serenitate animi careat, cum his uel\noportet uel etiam necesse est carere, ut illud in animo\n\n\n\n\nchristiani compleatur quod apostolus dicit: scio et minus habere,\nscio et abundare; ubique et in omnibus imbutus\nsum, et satiari et esurire, et abundare et\npenuriam pati: omnia possum in eo qui me confortat;\net illud: neque si manducauerimus, abundabimus,\nneque si non manducauerimus, egebimus;\net illud: non est enim regnum dei esca et potus, sed\niustitia et pax et gaudium. et quia solent homines\nmultum gaudere de carnalibus epulis, addidit: in spiritu\nsancto. iustificatur ergo sapientia ab omnibus filiisio\nsuis, qui intellegunt utendis terrenis tempora opportuna esse\ndebere, facilitatem uero carendi talibus et amorem fruendi\naeternis non uariari oportere per tempora, sed perpetuo\nretineri.\n[DE VORACITATE ETIAM IN VILISSIMIS CIBIS VITANDA. EX15 LIBRO DE DOCTRINA CHRISTIANA III. Quisquis autem rebus praetereuntibus restrictius utitur,\nquam sese habent mores eorum cum quibus uiuit, aut temperans\naut superstitiosus est. quisquis uero sic eis utitur, ut\nmetas consuetudinis bonorum, inter quos uersatur, excedat,\naut aliquid significat aut flagitiosus est. in omnibus enim\ntalibus non usus rerum, sed libido in culpa est. quid igitur\nlocis et tempori et personis conueniat, diligenter attendendum\nest, ne temere flagitia reprehendamus. fieri enim potest, ut\nsine aliquo uitio cupediae uel uoracitatis pretiosissimo cibo\n\n\n\n\n\n\nsapiens utatur, insipiens autem foedissima gnlae flamma in\nuilissimum ardescat. et sanius quisque maluerit more domini\npisce uesci quam lenticula more Esau nepotis Abraham, aut\nhordeo more iumentorum. non enim propterea continentiores\nnobis sunt pleraeque bestiae, quia uilioribus aluntur escis.\nnam in omnibus huiusce modi rebus non ex earum rerum\nnatura, quibus utimur, sed ex causa utendi et modo appetendi\nuel probandum uel improbandum est quod facimus].\nCLXVIIII. EX LIBRO QVAESTIONVM EVANGELII n. DE IMPOSSIBILITATE IEIVNANDI SVB PRAESENTIA SPONSI: IBI DVO IEIVNII GENERA PROBAT, VNVM TRIBVLATIONIS, ALIVD GAVDII. Ieiunium aut in tribulatione est aut in gaudio. in tribulatione\nad propitiandum deum pro peccatis; in gaudio uero, cum tanto\nminus delectant carnalia, quanto spiritalium maior sagina est.\ncum ergo dominus interrogatus esset, cur discipuli eius non\nieiunarent, de utroque ieiunio respondit. namque ad illud\nquod in tribulatione ieiunari solet pertinet quod ait sponsi\nfilios tunc ieiunaturos, cum ab eis ablatus fuerit sponsus.\ntunc enim desolabuntur et in maerore ac luctu erunt, donec\neis per spiritum sanctum gaudia consolatoria retribuantur.\nquo dono percepto etiam ieiunii alterum genus, quod fiat per\nlaetitiam, iam renouati in uitam spiritalem conuenientissime\n\n\n\n\n\n\ncelebrabunt. quod antequam accipiant, dicit eos tamquam\nuetera uestimenta, quibus inconuenienter nouus pannus assuitur,\nid est aliqua particula doctrinae, quae ad nonae uitae temperantiam\npertinet; quia, si hoc fiat, et ipsa doctrina quodam\nmodo scinditur, cuius particula., quae ad ieiunium ciborum\nualet, inopportune traditur, cum illa doceat generale ieiunium,\nnon a concupiscentia ciborum tantum, sed ab omni laetitia\ntemporalium delectationum. cuius quasi pannum, id est partem\naliquam, quae ad cibos pertinet, dicit non oportere hominibus\nadhuc ueteri consuetudini deditis impertiri, quia et illinc\nquasi conscissio uidetur fieri et ipsi uetustati non conuenit.\ndicit etiam similes eos esse ueteribus utribus, quos uino nouo,\nid est spiritalibus praeceptis, facilius dirrumpi quam id posse\ncontinere dicit. erunt autem iam utres noui, cum post ascensum\ndomini desiderio consolationis eius orando et sperando innouantur.\ntunc enim acceperunt spiritum sanctum, quo impleti,\ncum omnium qui de diuersis gentibus aderant linguis loquerentur,\ndicti sunt musto pleni. nouum enim uinum iam nonis\nutribus uenerat.\\'\nCLXX. EX LIBRO QVAESTIONVM EVANGELII II. DE HOMINE DESCEN- DENTE AB HIERVSALEM IN HIERICHO ET CETERA. Homo quidam descendebat ab Hierusalem in\nHiericho. ipse Adam intellegitur in genere humano.\n\n\n\n\n\n\nHierusalem ciuitas pacis illa caelestis, a cuius beatitudine lapsus\nest. Hiericho luna interpretatur et significat mortalitatem\nnostram, propter quod nascitur, crescit, senescit et occidit.\nlatrones diabolus et angeli eius, qui eum spoliauerunt immortalitate\net plagis impositis peccata suadendo reliquerunt semiuiuum;\nquia ex parte, qua potest intellegere et cognoscere\ndeum, uiuus est homo, ex parte, qua peccatis contabescit et\npremitur, mortuus est; et ideo semiuiuus dicitur. sacerdos\nautem et leuita, qui eo uiso praeterierunt, sacerdotium et\nministerium ueteris testamenti significat, quod non poterat\nprodesse ad salutem. Samaritanus custos interpretatur, et\nideo ipse dominus significatur hoc nomine. alligatio uulnerum\nest cohibitio peccatorum. oleum consolatio spei bonae propter\nindulgentiam datam ad reconciliationem pacis. uinum exhortatio\nad operandum feruentissimo spiritu. iumentum eius est\ncaro, in qua ad nos uenire dignatus est; imponi iumento est\nin ipsam incarnationem Christi credere. stabulum est ecclesia,\nubi reficiuntur uiatores de peregrinatione in aeternam patriam\nredeuntes. altera dies est post resurrectionem domini. duo\ndenarii sunt uel duo praecepta caritatis, quam per spiritum\nsanctum acceperunt apostoli ad euangelizandum ceteris, uel\npromissio uitae praesentis et futurae. secundum enim duas\npromissiones dictum est: accipiet in hoc saeculo septies\ntantum, in futuro saeculo uitam aeternam consequetur.\nstabularius ergo est apostolus. quod supererogat, aut\nillud consilium est, quod ait: de uirginibus autem praeceptum\ndomini non habeo, consilium autem do;\n\n\n\n\n\n\naut quod etiam manibus suis operatus est, ne infirmorum\naliquem in nouitate euangelii grauaret, cum ei liceret pasci\nex euangelio.\nCLXXI. EX LIBRO QVAESTIONVM EVANGELH n. QVOD MARTHA EX- CIPIENS ILLVM IN DOMO SVA SIGNIFICET ECCLESIAM, VT NVNC EST, MARIA VERO, VT ERIT IN FVTVRO. Quod Martha excepit illum in domum suam, significat\necclesiam, quae nunc est, excipientem dominum in cor suum.\nMaria soror eius, quae sedebat ad pedes domini et\naudiebat uerbum eius, significat eandem ecclesiam, sed\nin futuro saeculo, ubi cessans ab opere ministerioque indigentiae\nsola sapientia perfruetur. Martha ergo occupata\nest circa multum ministerium, quia nunc talibus operibus\nexercetur ecclesia. quod autem queritur, quod se soror\neius non adiuuet, occasio datur sententiae domini, qua ostendit\nistam ecclesiam sollicitam esse et turbari circa plurima,\ncum sit unum necessarium, ad quod per ministerii huius\nmerita peruenitur. Mariam uero dicit optimam partem\nelegisse, quae non auferetur ab ea; et ideo intellegitur\noptima, quia et per hanc ad illam tenditur et non auferetur;\nilla uero ministerii quamuis sit bona, tamen auferetur, quando\nindigentia, cui ministratur, transierit.\nCLXXII. EX LIBRO QVAESTIONVM EVANGELII II. DE ILLO QVI MEDIA NOCTE PETIIT AB AMICO TRES PANES. Amicus, ad quem uenitur media nocte, ut accommodet tres\npanes, utique ad similitudinem ponitur, secundum quam quis\ndeum rogat in media tribulatione constitutus, ut ei tribuat\nintellegentiam trinitatis, qua praesentis uitae consoletur labores.\nsed comparatio est a minore. si enim amicus homo\nsurgit de lecto et dat, non amicitia, sed taedio compulsus,\nquanto magis dat ille qui sine taedio largissime donat quod\npetitur ? sed ad hoc se peti uult, ut capaces donorum eius fiant\nqui petunt. in tribus autem panibus etiam illud significatur,\nunius esse substantiae trinitatem. amicus autem, quem dicit\nille qui petit uenisse de uia et non se habere quod ponat\nante illum, intellegitur hominis appetitus, qui debet obtemperare\nrationi. seruiebat autem consuetudini temporali, quam\nuiam uocat propter omnia per tempus transeuntia; conuerso.\nautem homine ad deum etiam ille appetitus a consuetudine\nreuocatur. sed si non consolatur interius gaudium de doctrina\nspiritali, qua creatoris trinitas praedicatur, magnae angustiae\nsunt in homine, quem premit haerumna mortalis, cum ab his\nquae foris delectant praecipitur abstinentia et intus non est\nrefectio de laetitia doctrinae salutaris. et ipsa angustia est\nmedia nox, qua cogitur uehementer instare petendo, ut accipiat\ntres panes. quod autem ei dicitur de intus iam ostium clausum\n\n\n\n\n\n\n\n\n\n\nesse puerosque eius cum eo esse in cubili, significat tempus\nfamis uerbi, cum intellegentia clauditur. et illi qui euangelicam\nsapientiam tamquam panem erogantes per orbem terrae\npraedicauerunt, pueri patris familias, iam sunt in secreta\nquiete cum domino; et tamen orando efficitur, ut accipiat\ndesiderans intellectum ab ipso deo, etiam si homo desit, per\nquem sapientia praedicetur.\nCLXXIII. EX EODEM LIBRO QVAESTIONVM EVANGELII II. DE PANE ET PISCE ET OVO.\nDe pane et pisce et ouo, quibus contraria posuit lapidem,\nserpentem, scorpionem. intellegitur panis caritas propter\nmaiorem appetitum et tam necessarium, ut sine illo cetera\nnihil sint, sicut sine pane mensa inops. cui contraria est\ncordis duritia, quam lapidi coaequauit. piscis autem intellegitur\nfides inuisibilium uel propter aquam baptismi uel quia\nde inuisibilibus locis capitur. quod etiam fides huius mundi\nfluctibus circumlatrata non frangitur, recte pisci comparatur.\ncui contrarium posuit serpentem propter uenena fallaciae, quae\netiam primo homini male suadendo praeseminauit. in ouo\nintellegitur spes; ouum enim nondum est fetus perfectus, sed\nfouendo speratur. cui contrarium posuit scorpionem, cuius\n\n\n\n\n\n\naculeus uenenatus retro timendus est, sicut spei contrarium\nest retro respicere, cum spes futurorum in ea quae ante sunt\nextendat.\nCLXXIIII. EX LIBRO QVAESTIONVM EVANGELII II. DE, ID QVOD AIT DISCIPVLIS, NOLITE IN SVBLIME TOLLI; ET DE HVDRO- PICO VEL DE MVLIERE CVRVATA. Cum diceret discipulis non debere haberi sollicitudinem de\ncibis, ait: et nolite in sublime tolli. primo enim haec\nad necessitatem implendam homo quaerit; cum autem haec\nabundauerint, incipit et superbire de talibus. tale est hoc,\nac si se uulneratus quis iactet, qui habet multa emplastra in\ndomo, cum hoc illi bonum esset, ut uulnera non haberet et\nne uno quidem indigeret emplastro. congruenter hydropicum\nanimali, quod cecidit in puteum, comparauit; humore enim\nlaborabat. sicut illam mulierem, quam XVIII annis alligatam\ndixerat et ab eadem alligatione soluebat, comparauit iumento,\nquod soluitur, ut ad aquam ducatur. hydropem autem recte\ncomparamus diuiti auaro; sicut enim ille, quanto magis abundat\nhumore inordinato, tanto amplius sitit, sic iste, quanto est\ncopiosior diuitiis, quibus non bene utitur, tanto ardentius\n\n\n\n\n\n\n\n\ntalia concupiscit; illam uero ita morbo incuruam, ut se erigere\nnon posset, animae terrenis opinionibus debilitatae atque\noppressae, ita ut diuina cogitare non ualeat.\nCLXXV. EX EODEM LIBRO QVAESTIONVM EVANGELII II. DE VILICO, QVEM DOMINVS SWS EICIEBAT DE VILICATV.\nIn uilico, quem dominus eiciebat de uilicatu et laudauit\neum, quod in futurum sibi prospexerit, non omnia debemus\nad imitandum sumere. non enim aut domino nostro facienda\nest in aliquo fraus, ut de ipsa fraude elemosynas faciamus,\naut eos a quibus recipi uolumus in tabernacula aeterna tamquam\ndebitores dei et domini nostri fas est intellegi, cum\niusti et sancti significentur hoc loco, qui eos introducant in\ntabernacula aeterna, qui necessitatibus suis terrena bona communicauerint;\nde quibus etiam dicit: quod si quis alicui\neorum calicem aquae frigidae dederit tantum in\nnomine discipuli, non perdet mercedem suam. sed\netiam e contrario ducuntur istae similitudines, ut intellegamus,\nsi laudari potuit ille a domino, cui fraudem faciebat, quanto\namplius placeant domino deo qui secundum eius praeceptum\nilla opera faciunt; sicut etiam de iudice iniquitatis, qui interpellabatur\na uidua, comparationem duxit ad iudicem deum,\ncui nulla ex parte iudex iniquus conferendus est. quod autem\nde centum cadis olei quinquaginta scribi fecit a debitore et\n\n\n\n\n\n\nde centum choris tritici LXXX, ad nihil aliud nalere arbitror,\nnisi ut ea quae similiter in sacerdotes atque in leuitas Iudaeus\nquisque operatur in Christi ecclesia abundet iustitia eius super\nscribarum et Pharisaeorum, ut cum illi decimas darent, isti\ndimidias dent — sicut non de fructibus, sed de ipsis bonis suis\nfecit Zaccheus — aut certe duplicat decimas, ut duas decimas\ndando superet impendia Iudaeorum. mamona uero iniquitatis\nob hoc a domino appellata est ista pecunia, quam possidemus\nad tempus, quia mamona diuitiae interpretantur, nec sunt\nistae diuitiae nisi iniquis, qui in eis constituunt spem atque\ncopiam beatitudinis suae. a iustis uero cum haec possidentur,\nest quidem ista pecunia, sed non sunt illis diuitiae nisi caelestes\net spiritales, quibus indigentiam suam spirita.liter supplentes\nexclusa egestate miseriae beatitudinis copia ditabuntur.\nCLXXVI. EX LIBRO QVAESTIONVM EVANGELII II. DE ILLO QVI IN TECTO EST ET QVI IN AGRO, ET CETERA. Quid est quod dicit dominus: qui fuerit in tecto et\nuasa eius in domo, non descendat tollere illa? in\ntecto est qui excedens carnalia tamquam in aura libera spiritaliter\nuiuit. uasa eius in domo sunt sensus carnales, quibus\nad inuestigandam ueritatem, quae intellectu capitur, multi\nutentes penitus errauerunt. huius ergo spiritalis uiri iam uasa\nista uacant in domo, quia mente corpori supereminens per\naciem intellegentiae tamquam in tecto positus perspicuitate\n\n\n\n\n\n\nsapientiae ueluti caelo apertissimo fruitur. caueat ergo iste,\nne in die tribulationis rursus uita carnali, quae per sensus\ncorporis pascitur, delectatus ad uasa huius modi tollenda\ndescendat.\n\nQuid est quod dictum est: similiter et qui in agro\nfuerit, similiter non redeat retro? qui operatur in\necclesia et sicut Paulus et Apollo plantat et rigat, non\nrespiciat spem saecularem, cui renuntiauit.\n\nQuid significauit uxor Loth? eos qui in tribulatione retro\nrespiciunt et se ab spe diuinae promissionis auertunt. et ideo\nstatua salis facta est, ut admonendo homines, ne hoc faciant,\ntamquam condiat cor eorum, ne sint fatui.\nCLXXVII. DE DVOBVS IN LECTO ET DVABVS MOLENTIBVS ET DVOBVS IN AGRIS. Qui sunt in illa nocte duo in lecto et duae molentes\nin unum et duo in agro, de quibus omnibus binis\nsinguli assumentur et singuli relinquentur ? tria genera hominum\nhic uidentur significari : unum eorum, qui otium et quietem\neligunt, neque negotiis saecularibus neque negotiis ecclesiasticis\noccupati; quae illorum quies lecti nomine significata\nest. alterum eorum, qui in plebibus constituti reguntur a\ndoctioribus, agentes ea quae sunt huius saeculi, quos et\n\n\n\n\n\n\nfeminarum nomine significauit, quia consiliis, ut dixi, peritorum\nregi eis expedit; et molentes dixit propter temporalium\nnegotiorum orbem atque circuitum; quas tamen in uno molentes\ndixit, in quantum de ipsis rebus et negotiis suis\npraebent usibus ecclesiae. tertium eorum, qui operantur in\necclesiae ministerio tamquam in agro dei, de qua agricultura\napostolus loquitur. in his ergo tribus generibus bina sunt\nrursus genera hominum in singulis et pro robore suarum\nuirium discernuntur. cum enim omnes ad ecclesiae membra\npertinere uideantur, adueniente tamen temtatione tribulationis\net ex illis qui sunt in otio et ex illis qui sunt in negotiis\nsaeculi et ex illis qui deo ministrant in ecclesia aliqui permanent,\naliqui cadunt. qui permanent, assumuntur; qui cadunt,\nrelinquuntur. ergo unus assumetur et unus relinquetur\nnon quasi de duobus hominibus dictum, sed de duobus generibus\naffectionum in singulis generibus trium professionum.\nin illa nocte ergo dixit \"in illa tribulatione\".\n\nAd ipsa tria genera, quae assumuntur, arbitror pertinere\netiam tria illa nomina uirorum sanctorum, quos solos\nliberatum iri Hiezechihel propheta denuntiat, Noe, Danihel et\nIob. uidetur enim Noe pertinere ad eos per quos ecclesia\nregitur, sicut per illum in aquis arca gubernata est, quae\nfiguram gestabat ecclesiae. Danihel autem, quia elegit caelibem\nuitam, id est nuptias terrenas contemsit, ut, sicut dicit\n\n\n\n\n\n\napostolus, sine sollicitudine uiueret, cogitans quae sunt dei,\ngenus eorum significat qui sunt in otio, sed tamen fortissimi\nin temtationibus, ut possint assumi. Iob autem, quia et\nuxorem habuit et filios et amplas terrenas rerum copias, ad\nillud genus pertinet, cui molendinum deputatum est, sed\ntamen, ut sint fortissimi in temtationibus, sicut ille fuit ; non\nenim aliter assumi poterunt. nec puto alia esse genera\nhominum, quibus constat ecclesia, quam ista tria, habentia\nbinas differentias propter assumtionem et relictionem, quamuis\nin singulis multae studiorum uoluntatumque diuersitates,\nad concordiam tamen unitatemque concurrentes possint inueniri\nCLXXVIII. EX LIBRO QVAESTIONVM EVANGELH II. DE IVDICE INIQVO, QVEM VIDVA INTERPELLABAT.\nQuid est quod ad semper orandum et non deficiendum de\niudice iniquo uoluit parabolam ponere, qui cum deum non\ntimeret et hominem non reuereretur, uiduae tamen assiduae\ninterpellationibus cessit, ut eam uindicaret, ne sibi ab illa\ntaedium fieret? nam hoc est quod ait: ne ueniens suggillet\nme. quoniam parabolas dominus ant secundum similitudinem\naliquam ponit, sicut de seruo illo, cui dominus\n\n\n\n\n\n\ndimisit quod ratione reddita debere inuentus est, et ipse\nconseruo suo dilationem saltem dare noluit; et de faeneratore.\nqui cum duobus debitoribus donasset quod debebant, ab eo\nplus dilectus est cui plus donauit; et de homine, qui habebat\nduos filios, maiorem in agro sibi propinquantem, minorem\nautem in longinquo luxuriantem; et innumerabilia huius modi:\nde his enim, quantum similia sunt, ducitur intellectus eius\nrei, cui adhibentur insinuandae aut requirendae. aut ex ipsa\ndissimilitudine aliquid probat; ueluti est illud: quod si\nfaenum agri, quod hodie est et cras in clibanum\nmittitur, deus sic uestit, quanto magis uos modicae\nfidei? ad hoc genus pertinet etiam illud quod de\nseruo ait, cui dominus denuntiauerat, ut a uilicatu remoueretur;\nfraudem quippe ille fecit domino suo, ut falsatis chirographis\ndebitoribus eius quantum commodum uisum est relaxaret.\nneque ullo modo nos dominus ut sibi fraudem faciamus\nhortatur, sed si fraudando quasi prouidit in posterum,\nlaudatum eum dicit a domino; quanto maiore alacritate sibi\nprouidere debent in aeternam uitam quibus, ut iuste operentur,\niubetur amicos facere de mamona iniquitatis? quod suo loco\nexpositum est. ad hoc genus pertinet et ille qui non propter\namicitiam, sed ut taedio careret, iam dormiens excitatur, ut\ntres panes commodet amico suo. si enim ille molestia compulsus\ndedit, quanto magis deus, qui suos seruos diligens\n\n\n\n\n\n\nut petamus hortatur, dabit bona poscentibus se? itaque\nillud superius genas his uerbis adiungi potest: sicut illud,\nita et illud; hoc autem posterius his uerbis: si illud, quanto\nmagis illud? aut: si illud, quanto minus illud? sed alicubi\nobscure, alicubi aperte ista ponuntur. hic ergo iniquus iudex\nnon ex similitudine, sed ex dissimilitudine adhibitus est, ut\nostenderet dominus, quanto certiores esse debeant qui deum\nperseueranter rogant fontem iustitiae atque misericordiae uel\nsi quid excellentius dici aut audiri potest, cum apud iniquissimum\niudicem usque ad effectum implendi desiderii ualuerit\nperseuerantia deprecantis.\n\nIpsa uero uidua potest habere similitudinem ecclesiae, quod\ndesolata uidetur, donec ueniat dominus, qui tamen in secreto\netiam nunc curam eius gerit. si autem monet cur electi dei\nse uindicari deprecentur, quod etiam in Apocalypsi Iohannis\nde martyribus dicitur, cum apertissime moneamur, ut pro\nnostris inimicis et persecutoribus oremus: intellegendum est\neam uindictam esse iustorum, ut omnes mali pereant. pereunt\nautem duobus modis, aut conuersione ad iustitiam aut amissa\nper supplicium potestate, qua nunc aduersum bonos, quamdiu\nhoc ipsum bonis expedit, uel temporaliter aliquid ualent.\nitaque etiam si omnes homines conuerterentur ad deum, inter\nquos sunt etiam inimici, pro quibus iubemur orare, diabolus\ntamen, qui operatur in filiis diffidentiae, remaneret in saeculi\nfine damnandus. quem finem iusti cum uenire desiderant,\nquamuis pro inimicis suis orent, tamen non absurde uindictam\ndesiderare dicuntur.\n[DE EO QVOD DICTVM EST: ORATE, NE FIAT FVGA VESTRA HIEME VEL SABBATO. EX LIBRO I QVAESTIONVM EVANGELII. Id est \"ne impedimento aliquo detineamini\" quia et hieme\nimbribus uel frigore, et sabbato, in quo proficisci non licebat,\nimpediebatur quis ab itinere; uel aliud, ne in tristitia aut\nlaetitia rerum temporalium quis inueniatur a die illa.]\nCLXXVIIII. EX LIBRO QVAESTIONVM EVANQVLII II. DE CAMELO PER FORAMEN ACVS TRANSITVRO. Quid est quod ait: facilius est camelum per foramen\nacus transire quam diuitem intrare in regnum\ndei? diuitem hic appellat cupidum rerum temporalium et de\ntalibus superbientem. his diuitibus contrarii sunt pauperes\nspiritu, quorum est regnum caelorum. nam eo manifestatur\nomnes cupidos, etiam si facultatibus huius mundi careant, ad\nhoc genus diuitum, quod est reprehensum, pertinere, quia\npostea dixerunt qui audiebant: quis poterit saluus fieri?\ncum incomparabiliter maior turba sit pauperum; uidelicet\nintellegentes in eo numero deputari etiam illos qui, quamquam\ntalia non habeant, tamen habendi cupiditate rapiuntur. sensus\nest autem: facilius Christum pati pro dilectoribus saeculi, quam\ndilectores saeculi ad Christum posse conuerti. cameli autem\nnomine se intellegi uoluit, quia humiliatus onera sustulit.\n\n\n\n\n\n\nin quo enim manifestius intellegitur quam in ipso quod\nscriptum est: quanto magnus es, humilia te in omnibus?\nper acum autem punctiones significat, per punctiones\ndolores in passione susceptos. foramen ergo acus dicit angustias\npassionis. quod autem ait: quae impossibilia sunt\napud homines, possibilia sunt apud deum, non ita\naccipiendum est, quod cupidi et superbi, qui nomine illius\ndiuitis significati sunt, in regnum caelorum sint intraturi cum\nsuis cupiditatibus et superbia; sed possibile est deo, ut per\nuerbum eius — sicut etiam factum esse et cotidie fieri uidemus\n— a cupiditate temporalium ad caritatem aeternorum et a perniciosa\nsuperbia ad humilitatem saluberrimam conuertantur.\nCLXXX. EX EODEM LIBRO QVAESTIONVM EVANGELH II. DE EO QVOD SCRIPTVM EST DE DOMINO : FINXIT SE LONGIVS IRE: VBI MVLTIPLICITER DISPVTAT PRO VERIS SIGNIFICATIONIBVS CON- TRA MENDACIVM. [De eo] quod scriptum est domino: finxit se longius\nire, non ad mendacium pertinet; non enim omne, quod fingimus,\nmendacium est, sed quando id fingimus quod nihil significat,\ntunc est mendacium. cum autem fictio nostra refertur\nad aliquam significationem, non est mendacium, sed aliqua\nfigura ueritatis. alioquin omnia, quae a sapientibus et sanctis\nuiris uel etiam ab ipso domino figurate dicta sunt, mendacia\ndeputabuntur, quia secundum usitatum intellectum non\n\n\n\n\n\n\nsubsistit ueritas talibus dictis. non enim homo, qui habuit duos\nfilios, quorum minor accepta parte patrimonii sui profectus\nest in regionem longinquam, et cetera, quae in illa narratione\ncontexuntur, ita dicuntur, tamquam uere fuerit quisquam\nhomo, qui hoc in filiis suis duobus aut passus sit aut fecerit.\nficta sunt ergo ista ad rem quandam significandam tam longe\nalteque maiorem et tam incomparabiliter differentem, ut per\nillum fictum hominem deus uerus intellegatur. sicut autem\ndicta, ita etiam facta finguntur sine mendacio ad aliquam\nrem significandam. unde est etiam illud eiusdem domini,\nquod in fici arbore fructum quaesiuit eo tempore, quo illa\npoma nondum essent. non enim dubium est illam inquisitionem\nnon fuisse ueram. quiuis enim hominum sciret, si\nnon diuinitate, uel tempore poma illam arborem non habere.\nfictio igitur, quae ad aliquam ueritatem refertur, figura est;\nquae non refertur, mendacium est. quid ergo significat quod\nse ire longius dominus finxit, cum comitaretur discipulis, exponens\neis sanctas scripturas, utrum ipse esset ignorantibus ?\nquid putamus, nisi quia hospitalitatis officio ad suam cognitionem\nperuenire posse homines intimauit? ut, cum longius\nipse ab hominibus abscesserit super omnes caelos, tamen ita\ncum eis sit qui haec exhibent seruis eius, ut, cum dicere\ncoeperint: domine, quando te uidimus hospitem et\nadduximus? tamquam eum scilicet qui longe abscesserat,\nrespondeat ille: cum uni ex minimis meis fecistis.\ntenet ergo Christum, ne longius ab illo eat, quisquis catecizatus\nuerbo in omnibus bonis ei qui se catecizat communicat;\nsicut apostolus dicit: communicet qui catecizatur\nuerbo ei qui se catecizat in omnibus bonis; et alio\n\n\n\n\n\n\nloco, cum dixisset: necessitatibus sanctorum communicantes,\nstatim subiecit: hospitalitatem sectantes.\net isti enim catecizati erant uerbo, cum eis exponeret\nscripturas, et quia hospitalitatem sectati sunt, eum quem in\nipsa expositione scripturarum non cognouerunt in panis fractione\ncognoscunt. non enim auditores legis iusti sunt apud\ndeum, sed factores legis iustificabuntur.\nIAM HINC EX LIBRO CONTRA MENDACIVM AD CONSENTIVM-\nEuangelista dicens: ipse autem ae finxit longius ire,\netiam ipsum uerbum posuit, quo mendaces nimium delectantur,\nut impune mentiantur; quasi mendacium omne, quod fingitur,\ncum ueraciter aliud ex alio significandi causa tam\nmulta fingantur. si ergo nihil aliud significasset Iesus in eo,\nquod longius se ire finxit, merito iudicaretur esse mendacium.\nporro autem, si bene intellegatur et ad id quod uoluit significare\nreferatur, inuenitur esse mysterium. alioquin erunt\ncuncta mendacia, quae propter quandam rerum significandarum\nsimilitudinem, cum gesta non sint, tamquam gesta narrantur.\nunde est et illa de duobus unius hominis filiis, maiore, qui\nmansit apud patrem suum, et minore, qui longe peregrinatus\nest, tam prolixa narratio. in quo genere fingendi humana\netiam dicta uel facta inrationabilibus animantibus et rebus\nsensu carentibus homines addiderunt, ut eius modi fictis\nnarrationibus, sed ueracibus significationibus quod uellent\ncommendatius intimarent. nec aput auctores tantum saecularium\nlitterarum, ut apud Horatium, mus loquitur muri et\n\n\n\n\n\n\nmustela uulpiculae, ut per narrationem fictam ad id quod\nagitur uerax significatio referatur; unde et Aesopi tales fabulas\nad eum finem relatas nullus tam ineruditus fuit, qui\nputaret appellanda mendacia. sed in litteris quoque sacris,\nsicut in libro Iudicum ligna sibi regem requirunt et locuntur\nad oleam et ad, ficum et ad uitem et ad robum; quod totum\nutique fingitur, ut ad rem, quae intenditur, ficta quidem\nnarratione, non mendaci tamen, sed ueraci significatione\nueniatur. haec dixi propter quod scriptum est de Iesu: et\nipse se finxit longius ire, ne quisquam ex hoc uerbo,\nsicut Priscillianistae licitum uolunt habere mendacium, insuper\netiam Christum contendat fuisse mentitum. quisquis\nautem uult intellegere illud fingendo quid praefigurauerit,\nattendat quid agendo perfecerit. longius namque postea profectus\nsuper omnes caelos non tamen deseruit discipulos suos.\npropter hoc significandum futurum diuinitus factum ad praesens\nillud est humanitus fictum. et ideo significatio uerax in\nilla est fictione praemissa, quia in hac profectione illius est\nsignificationis ueritas subsecuta. ille igitur contendat Christum\nmentitum esse fingendo, qui negat eum quod significauit\nimplesse faciendo.\n\nNon est ergo mendacium, cum silendo absconditur uerum,\nsed cum loquendo promitur falsum. Iacob autem quod matre\nfecit auctore, ut patrem fallere uideretur, si diligenter et\nfideliter attendatur, non est mendacium, sed mysterium. quae\n\n\n\n\n\n\nsi mendacia dixerimus, omnes etiam parabolae ac figurae\nsignificandarum quarumque rerum, quae non ad proprietatem\naccipiendae sunt, sed in eis aliud ex alio est intellegendum,\ndicentur esse mendacia; quod absit omnino. nam qui hoc\nputat, tropicis etiam tam multis locutionibus omnibus potest\nhanc importare calumniam, ita ut et ipsa quae appellatur\nmetafora, hoc est de re propria ad rem non propriam uerbi\nalicuius usurpata translatio, possit ista ratione mendacium\nnuncupari. cum enim dicimus fluctuare segetes, gemmare\nuites, floridam iuuentutem, niueam canitiem, procul dubio,\nfluctus, gemmas, florem, niuem quia in his rebus non inuenimus,\nin quas haec uerba aliunde transtulimus, ab istis mendacia\nputabuntur. et petra Christus et cor lapideum Iudaeorum.\nitem leo Christus et leo diabolus et innumerabilia talia dicuntur\nesse mendacia. quid, quod haec tropica locutio usque\nad eam peruenit quae appellatur antifrasis, ut dicatur abundare\nquod non est, dicatur dulce quod acidum est, lucus, quod non\nluceat, Parcae, quod non parcant? unde illud est in scripturis\nsanctis: si non in faciem benedixerit tibi; quod diabolus\nait domino de sancto Iob, et intellegitur „maledixerit\".\nquo uerbo et Nabutthei fictum crimen a calumniantibus nominatum\nest. dictum est enim, quod benedixerit regi, hoc est\nmaledixerit. hi omnes modi locutionum mendacia putabuntur,\nsi locutio uel actio figurata in mendacio deputabitur. si autem\nnon est mendacium, quando ad intellegentiam ueritatis aliud\nex alio significantia referuntur, profecto non solum hoc quod\nfecit aut dixit Iacob patri, ut benediceretur, sed neque illud\nquod Ioseph uelut inludendis locutus est fratribus, nec quod\n\n\n\n\n\n\nDauid simulauit insaniam, nec cetera huius modi mendacia\niudicanda sunt, sed locutiones actionesque propheticae ad ea\nquae uera sunt intellegenda referendae; quae propterea figuratis\nuelut amictibus obteguntur, ut sensum pie quaerentis exerceant\net ne nudata ac promta uilescant. quamuis quae aliis\nlocis aperte ac manifeste dicta didicimus, cum ea ipsa de\nabditis eruuntur, quodam modo in nostra cognitione renouantur\net renouata dulcescunt, nec inuidentur discentibus,\nquod his modis obscurantur, sed commendantur magis, ut\nquasi subtracta desiderentur ardentius et inueniantur desiderata\niucundius. tamen uera, non falsa dicuntur, quoniam uera, non\nfalsa significantur seu uerbo seu facto. quae significantur\nutique enim, ipsa dicuntur. putantur autem mendacia, quoniam\nnon ea quae uera significantur dicta intelleguntur, sed ea\nquae falsa sunt dicta esse creduntur. hoc ut exemplis fiat\nplanius, id ipsum quod Iacob fecit attende. hedinis certe\npellibus membra contexit. si causam proximam requiramus,\nmentitum putabimus; hoc enim fecit, ut putaretur esse qui\nnon erat. si autem hoc factum ad illud propter quod significandum\nre uera factum est referatur, per hedinas pelles peccata,\nper eum uero qui eis se operuit ille significatus est qui\nnon sua, sed aliena peccata portauit. uerax ergo significatio\nnullo modo mendacium recte dici potest. ut autem in facto,\nita et in uerbo. nam cum ei pater dixisset: quis es tu,\nfili? ille respondit: ego Esau primogenitus tuus. hoc\nsi referatur ad duos illos geminos, mendacium uidebitur; si\n\n\n\n\n\n\n\n\n\n\nantem ad illud propter quod significandum ista gesta, dicta,\nconscripta sunt, ille est intellegendus in corpore suo, quod\nest eius ecclesia, qui de hac re loquens ait: cum uideritis\nAbraham, Isaac et Iacob et omnes prophetas in\nregno dei, uos autem expelli foras; et uenient ab\noriente et occidente et aquilone et austro et accumbent\nin regno dei. et ecce sunt nouissimi qui erant\nprimi, et sunt primi qui erant nouissimi. sic enim\nquodam modo minor maioris primatum frater abstulit atque\nin se transtulit fratris. cum igitur tam uera tamque significentur\nueraciter, quid hic debet putari factum dictumue\nmendaciter? cum enim quae significantur non utique non sunt\nin ueritate, sed sunt seu praeterita seu praesentia seu futura,\nprocul dubio uera significatio est nullumque mendacium.\n\nITEM INTER CETERA EX EODEM LIBRO. Sed aliquanto commendatius oportet ut dicam, cur ista mihi\nuideatur tripertita ratio disputandi aduersus eos qui patronas\nmendaciis suis scripturas uolunt adhibere diuinas: ut prius\nostendamus nonnulla, quae ibi putantur esse mendacia, non\nesse quod putantur, si recte intellegantur; deinde si qua ibi\nmendacia manifesta sunt, imitanda non esse; tertio contra\nomnes omnium opiniones, quibus uidetur ad uiri boni officium\npertinere aliquando mentiri, omni modo tenendum in doctrina\nreligionis nullo modo esse mentiendum.\n\nQuando quidem illa Petri et Barnabae simulatio, qua gentes\niudaizare cogebant, merito reprehensa atque correpta est, et\n\n\n\n\n\n\nne tunc noceret et ne posteris ad imitandum ualeret. cum\nenim uidisset apostolus Paulus, quia non recte ingrediuntur\nad ueritatem euangelii, dixit Petro coram omnibus: si tu,\ncum sis Iudaeus, gentiliter et non iudaice uiuis,\nquomodo gentes cogis iudaizare? id autem quod ipse\nfecit, ut quasdam obseruationes legitimas Iudaica consuetudine\nretinendo et agendo non se inimicum legis prophetisque monstraret,\nabsit, ut mendaciter eum fecisse credamus. de hac\nquippe re satis est eius nota sententia, qua fuerat constitutum\nnec Iudaeos, qui tunc in Christum credebant, prohibendos\nesse a paternis traditionibus nec ad eas gentiles, cum christiani\nfierent, esse cogendos, ut illa sacramenta, quae diuinitus\npraecepta esse constaret, non tamquam sacrilegia fugerentur\nnec tamen putarentur sic necessaria iam nouo testamento\nreuelato, tamquam sine his quicumque conuerterentur ad\ndeum salui esse non possent. erant enim qui hoc putabant\natque praedicabant, quamuis iam recepto Christi euangelio, et\neis simulate consenserant Petrus et Barnabas ideoque cogebant\ngentes iudaizare. id enim erat cogere, sic ea necessaria praedicare,\ntamquam et recepto euangelio nulla sine illis salus\nesset in Christo; hoc error quorundam putabat, hoc timor\nPetri simulabat, hoc libertas Pauli redarguebat. quod ergo\nait: omnibus omnia factus sum, ut omnes lucri facerem,\ncompatiendo id fecit, non mentiendo. fit enim quisque\ntamquam ille cui uult subuenire, quando tanta misericordia\nsubuenit, quanta sibi subueniri uellet, si esset ipse in\neadem miseria constitutus. itaque fit tamquam ille, non quia\nfallit illum, sed quia se cogitat sicut illum. unde illud est\n\n\n\n\n\n\n\n\neius apostoli quod iam supra commemoraui: fratres, etsi\npraeoccupatus fuerit homo in aliquo delicto, uos\nqui spiritales estis instruite huius modi in spiritu\nmansuetudinis; intendens te ipsum, ne et tu temteris.\nnam si propterea, quia dixit: factus sum Iudaeis\ntamquam Iudaeus, et his qui sub lege erant tamquam\nsub lege, ideo putandus est mendaciter suscepisse\nlegis ueteris sacramenta, debuit et gentium idolatriam eodem\nmodo mentiendo suscipere qui dixit etiam his qui sine lege\nerant tamquam sine lege se factum, ut eos lucri faceret;\nquod utique non fecit. non enim alicubi sacrificauit idolis\naut adorauit illa figmenta, ac non potius libere tamquam\nmartyr Christi detestanda et uitanda monstrauit.\n\nMendacium est quippe falsa significatio cum uoluntate\nfallendi. non est autem falsa significatio, ubi, etsi aliud ex\nalio significatur, uerum est tamen quod significatur, si recte\nintellegatur.\n\nSunt quaedam eius modi etiam saluatoris in euangelio,\nquia et ipse dominus prophetarum propheta esse dignatus\nest. talia sunt illa, ubi de muliere, quae fluxum sanguinis\npatiebatur, ait: quis me tetigit? et de Lazaro: ubi posuistis eum?\nsic quippe interrogauit quasi nesciens quod\nutique sciebat; ac per hoc nescire se finxit, ut aliquid aliud\nilla uelut ignorantia sua significaret. quae significatio quoniam\nuerax erat, mendacium profecto non erat. eos namque significabant\nsiue illa fluxum sanguinis patiens siue ille mortuus\nquadriduanus, quos etiam qui cuncta sciebat quodam modo\n\n\n\n\n\n\nnesciebat. nam et illa typum gerebat plebis gentium, unde\npraemissa fuerat prophetia: populus, quem non cognoui,\nseruiuit mihi; et Lazarus remotus a uiuentibus tamquam\nibi iacebat per significatiuam similitudinem, ubi ille cuius\nuox est: proiectus sum a facie oculorum tuorum.\net ideo, tamquam nesciretur a Christo et illa quae fuerit et\niste ubi positus fuerit, uerbis interrogantis est figuratum et\nomne uitatum ueraci significatione mendacium.\nCLXXXI. EX LIBRO DE MENDACIO. DE MENDACH GENERIBVS OCTO. Primum est capitale mendacium longeque fugiendum, quod\nfit in doctrina religionis; ad quod mendacium nulla debet\ncondicione quisque adduci. secundum, ut aliquem laedat iniuste;\nquod tale est, ut et nulli prosit et obsit alicui. tertium,\nquod ita prodest alteri, ut obsit alteri, quamuis non ad immunditiam\nobsit corporalem. quartum sola mentiendi fallendique\nlibidine, quod merum mendacium est. quintum, quod fit\nplacendi cupiditate de suaui eloquio. his omnibus penitus\neuitatis atque eiectis sequitur sextum genus, quod et nulli\nobest et prodest alicui; uelut si quispiam pecuniam alicuius\niniuste tollendam sciens ubi sit nescire se mentiatur. septimum,\nquod et nulli obest et prodest alicui; uelut si nolens\nhominem ad mortem quaesitum prodere mentiatur, non solum\niustum atque innocentem sed et reum, quia christianae\n\n\n\n\n\n\ndisciplinae sit, ut neque de cuiusquam correctione desperetur\nneque cuiquam paenitendi aditus intercludatur. de quibus\nduobus generibus, quae solent habere magnam controuersiam.\nsatis tractauimus et quid nobis placeret ostendimus, ut suscipiendis\nincommoditatibus, quae honeste ac fortiter tolerantur,\nhaec quoque genera deuitentur a fortibus et fidelibus et\nueracibus uiris ac feminis.\n\nNon ergo mentiendum quaerenti, ubi sit qui se fidei cuiuspiam\ncommiserit, sed fortius respondendum: \"nec prodam nec\nmentiar\". fecit hoc episcopus quondam Thagastensis ecclesiae,\nFirmus nomine, firmior uoluntate. nam cum ab eo quaereretur\nhomo iussu imperatoris per apparitores ab eo missos, quem\nad se confugientem diligentia quanta poterat occultabat,\nrespondit quaerentibus nec mentiri se posse nec hominem\nprodere, passusque tam multa tormenta corporis — nondum\nenim erant imperatores christiani — permansit in sententia.\ndeinde ad imperatorem ductus usque adeo mirabilis apparuit,\nut ipse homini, quem seruabat, indulgentiam sine ulla difficultate\nimpetraret. quid hoc fieri potest fortius atque constantius?\n\n\n\nOctauum est genus mendacii, quod et nulli obest et ad hoc\nprodest, ut ab immunditia corporali aliquem tueatur.\n\nNon igitur mentiendum in doctrina pietatis; magnum enim\nscelus est et primum genus detestabilis mendacii. non est\nmentiendum secundo genere, quia nulli facienda est iniuria.\nnon est mentiendum tertio genere, quia nulli cum alterius\niniuria consulendum est. non est mentiendum quarto genere\n\n\n\n\npropter mendacii libidinem, quae per se ipsa uitiosa est. non\nest mentiendum quinto genere, quia nec ipsa ueritas fine\nplacendi hominibus enuntianda est, quanto minus mendacium,\nquod per se ipsum, quia mendacium est, utique turpe est.\nnon est mentiendum sexto genere; neque enim recte etiam\ntestimonii ueritas pro cuiusquam temporali commodo ac salute\ncorrumpitur. ad sempiternam uero salutem nullus ducendus\nest opitulante mendacio; non enim malis conuertentium moribus\nad bonos mores conuertendus est, quia, si erga illum\nfaciendum est, debet etiam ipse conuersus facere erga alios,\natque ita non ad bonos, sed ad malos mores conuertitur, cum\nhoc ei praebetur imitandum conuerso, quod ei praestitum est\nconuertendo. neque septimo genere mentiendum est; non enim\ncuiusquam commoditas aut salus temporalis perficiendae fidei\npraeferenda est, nec, si quisquam in recte factis nostris tam\nmale mouetur, ut fiat etiam animo deterior longeque a pietate\nremotior, propterea recte facta deserenda sunt, cum id nobis\npraecipue tenendum sit, quo uocare atque inuitare debemus\nquos sicut nosmet ipsos diligimus, fortissimoque animo bibenda\nest apostolica illa sententia: aliis quidem odor uitae in\nuitam, aliis odor mortis in mortem; et ad haec\nquis idoneus? nec octauo genere mentiendum est, quia et\nin bonis castitas animi pudicitia corporis et in malis id quod\nipsi facimus eo quod fieri sinimus maius est. in his autem\nocto generibus tanto quisque minus peccat, cum mentitur,\nquanto emergit ad octauum; tanto amplius, quanto emergit\n\n\n\n\n\n\nad primum. quisquis autem esse aliquod genus mendacii,\nquod peccatum non sit, putauerit, decipiet se ipsum turpiter,\ncum honestum se deceptorem arbitratur aliorum.\nCLXXXII. EX LIBRO CONTRA MENDACIVM AD CONSENTIVM. CONTRA EOS QVI AD MENTIENDVM VELVT PATROCINANTIA SIBI DE SCRIPTVRIS EXEMPLA PROPONVNT. Quapropter quando nobis de scripturis sanctis mentiendi\nponuntur exempla, aut mendacia non sunt, sed putantur esse,\ndum non intelleguntur, aut, si mendacia sunt, imitanda non\nsunt, quia iusta esse non possunt. sed quod scriptum est\nbene deum fecisse cum hebraeis obstetricibus et cum Raab\nHiericuntina meretrice, non ideo factum est, quia mentitae\nsunt, sed quia in homines dei misericordes fuerunt. non est\nitaque in eis remunerata fallacia, sed beniuolentia, benignitas\nmentis, non iniquitas mentientis. sicut enim mirum absurdumque\nnon esset, si alio prius tempore commissa ab eis opera\nmala deus propter posteriora opera bona uellet ignoscere, ita\nmirandum non est, quod uno tempore in una causa deus\nutrumque conspiciens, id est factum misericordiae factumque\nfallaciter, et bonum remunerauit et propter hoc bonum illud\nmalum ignouit. si enim peccata, quae propter carnis\n\n\n\n\n\n\nconcupiscentiam, non propter misericordiam fiunt, propter posteriora\ntempora misericordiae dimittuntur, cur non merito dimittuntur\nquae propter ipsam misericordiam committuntur? grauius est\nenim peccatum, quod animo nocentis quam quod animo subuenientis\nefficitur. ac per hoc si illud deletur opera misericordiae\npostea subsequente, cur hoc quod est leuius non\ndeleatur ipsa hominis misericordia et praecedente, ut peccet,\net comitante, cum peccat? ita quidem uideri potest. uerum\ntamen aliud est dicere: \"peccare quidem non debui; sed opera\nmisericordiae faciam, quibus deleam quod ante peccaui\"; et\naliud est dicere: \"peccare debeo, quia non possum aliter misereri\".\naliud est, inquam, dicere: \"quia iam peccauimus, bene\nfaciamus\"; et aliud est dicere: \"peccemus, ut bene faciamus\".\nibi dicimus: \"faciamus bona, quia fecimus mala\"; hic autem:\nfaciamus mala, ut ueniant bona. ac per hoc ibi exhaurienda\nest sentina peccati, hic cauenda est doctrina peccandi.\nCLXXXIIT. EX SERMONE DE CONTINENTIA. CONTRA DIVERSOS, QVI VARIIS MODIS SVA NITVNTVR EXCVSARE PECCATA, EX QVIBVS NVLLA IMPVNITA ESSE POSSE CONFIRMAT. Vt spiritu nostro opera carnis mortificemus, spiritu dei\nagimur, qui dat continentiam, qua frenemus, domemus,\n\n\n\n\n\n\nuincamus concupiscentiam. in hoc tam magno proelio, in quo uiuit\nhomo sub gratia et, cum bene pugnat, adiutus exsultat in\ndomino cum tremore, non desunt tamen etiam strenuis bellatoribus\net operum carnis quamuis inuictis mortificatoribus aliqua\nuulnera peccatorum, propter quae sananda cotidie ueraciter\ndicant: dimitte nobis debita nostra, contra eadem uitia\net contra diabolum, principem regemque uitiorum, multo uigilantius\net acrius ipsa oratione certantes, ne ualeant aliquid\nmortiferae suggestiones eius, quibus instigat insuper peccatorem\nad sua excusanda potius quam accusanda peccata, ac sic illa\nuulnera non modo non sanentur uerum etiam, etsi mortifera non\nerant, grauiter et letaliter infigantur. et hic ergo cautiore opus\nest continentia, qua cohibeatur superbus hominis appetitus, quo\nplacet sibi et non uult culpabilis inueniri dedignaturque, cum\npeccat, conuinci quid ipse peccauerit, non salubri humilitate\nsuscipiens accusationem sui, sed excusationem potius ruinosa\nelatione conquirens. ad hanc superbiam cohercendam continentiam\npetiuit a domino ille cuius superius uerba iam posui\net sicut potui commendaui. namque cum dixisset: pone,\ndomine, custodiam ori meo et ostium continentiae\ncircum labia mea; ne declines cor meum in uerba\nmaligna, unde hoc diceret euidentius explicans: ad excusandas,\ninquit, excusationes in peccatis. quid enim\nmalignius his? uerbis, quibus malus malum se negat etiam de\nopere malo conuictus, quod negare non ualeat? et quoniam\nfactum non potest tegere nec bene factum non potest dicere et a\n\n\n\n\n\n\nse factum uidet patere, quaerit in aliud referre quod fecit,\ntamquam inde possit auferre quod meruit; nolens esse se reum\naddit potius ad reatum et sua excusando, non accusando peccata\nignorat non se poenam remouere, sed ueniam. aput\nhomines enim iudices. quoniam falli possunt, quacumque uelut\npurgare fallacia quod perperam factum est prodesse aliquid\nuidetur ad tempus; apud deum autem, qui falli non potest,\nnon est adhibenda falsa defensio, sed uerax confessio peccatorum.\net alii quidem, qui sua consueuerunt excusare peccata,\nfato se ad peccandum queruntur impelli, tamquam hoc decreuerint\nsidera et caelum prius talia decernendo peccauerit, ut\nhomo postea talia committendo peccaret. alii fortunae malunt\nimputare quod peccant, qui omnia fortuitis casibus agitari\nputant, nec tamen hoc se fortuita temeritate, sed perspecta\nratione sapere atque asseuerare contendunt. qualis ergo dementia\nest disputationes suas rationi tribuere et actiones suas\ncasibus subiugare? alii totum, quod male faciunt, in diabolum\nreferunt nec uolunt cum illo habere uel partem, cum illum\nsibi occultis suggestionibus suasisse suspicari possint, se autem\nillis suggestionibus, undecumque fuerint, consensisse dubitare\nnon possint. sunt etiam qui excusationem suam extendunt in\naccusationem dei, diuino iudicio miseri, suo autem furore\nblasphemi. etenim aduersus eum contrario principio inducunt\nmali substantiam rebellantem, cui non potuissent resistere,\nnisi substantiae naturaeque suae partem eidem rebellanti\ncontaminandam corrumpendamque miscuisset, et tunc se\n\n\n\n\npeccare dicunt, quando natura mali praeualet naturae dei. haec\nManichaeorum est immundissima insania, quorum machinamenta\ndiabolica facillime ueritas indubitata subuertit, quae\ndei naturam incontaminabilem atque incorruptibilem confitetur.\nquid autem flagitiosae contaminationis et corruptionis de istis\nmerito non creditur, a quibus deus, qui summe atque incomparabiliter\nbonus est, contaminabilis et corruptibilis creditur\n?\n\nSunt et hi qui eo modo in excusatione peccatorum suorum\naccusant deum, ut dicant ei placere peccata. nam si displicerent,\ninquiunt, nullo modo ea fieri omnipotentissima utique\npotestate permitteret. quasi uero peccata deus impunita esse\npermiserit etiam in eis quos a supplicio sempiterno remissione\nliberat peccatorum. nullus quippe debitae grauioris poenae\naccipit ueniam, nisi qualemcumque, etsi longe minorem quam\ndebebat soluerit poenam; atque ita impertitur largitas misericordiae,\nut non relinquatur etiam iustitia disciplinae. nam et\npeccatum, quod multum uidetur, habet pedisequam poenam\nsuam, ut nemo de admisso nisi aut amaritudine doleat aut\ncaecitate non doleat. sicut ergo tu dicis: \"cur permittit ista,.\nsi displicent\" ? ita ego dico: \"cur punit ista, si placent\"? ac per\nhoc, sicut ego confiteor quod omnino ista non fierent, nisi ab\nomnipotente permitterentur, ita tu confitere facienda non esse\nquae a iusto puniuntur, ut non faciendo quae punit mereamur\nab eo discere, cur permittit esse quae puniat. perfectorum\nest enim, sicut scriptum est, solidus cibus; in quo hi\n\n\n\n\n\n\nqui bene profecerunt iam intellegunt ad omnipotentiam dei\npotius id pertinuisse, ut ex libero arbitrio uoluntatis uenientia\nmala esse permitteret. tam quippe est omnipotens bonitas\neius, ut etiam de malis facere possit bona sine ignoscendo\nsiue sanando siue ad utilitates piorum coaptando atque uertendo\nsiue etiam iustissime uindicando. omnia namque ista\nbona sunt et deo bono atque omnipotente dignissima; nec\ntamen fiunt nisi de malis. quid igitur melius, quid omnipotentius\neo qui, cum male nil faciat, bene etiam de malis\nfacit ? clamant ad eum qui male fecerunt: dimitte nobis\ndebita nostra: exaudit, ignoscit. nocuerunt sua mala peccantibus:\nsubuenit eorum medeturque languoribus. saeuiunt\nsuorum hostes: de illorum saeuitia facit martyres. postremo\netiam cum damnat eos quos damnatione iudicat dignos — sua\nlicet illi mala patiantur — facit tamen ille quod bonum est.\nnon potest enim bonum non esse quod iustum est. et utique\nsicut iniustum est peccatum, ita iustum est peccati supplicium.\nnon autem potestas defuit talem facere hominem, qui\npeccare non posset; sed maluit eum talem facere, cui adiaceret\npeccare, si uellet, non peccare, si nollet, hoc prohibens, illud\npraecipiens, ut prius illi esset bonum meritum non peccare\net postea iustum praemium non posse peccare. nam etiam\ntales sanctos suos in fine facturus est, qui omnino peccare\nnon possint. tales habet etiam nunc quippe angelos suos,\nquos in illo sic amamus, ut de nullo eorum ne peccando fiat\ndiabolus formidamus; quod de nemine homine iusto in huius\nuitae mortalitate praesumimus, tales autem omnes futuros in\n\n\n\n\n\n\nillius uitae immortalitate confidimus. omnipotens enim deus,\nqui operatur bona etiam de nostris malis, qualia dabit bona,\ncum liberauerit ab omnibus malis?\nCLXXXIIII. EX EODEM SERMONE DE CONTINENTIA. DE, ID QVOD APO- STOLVS AIT, MENTE SERVIO LEGI DEI ET CETERA. Apostolus non ait: unusquisque temtatur a concupiscentia,\nsed addidit: sua, ut qui hoc audit intellegat,\nquomodo clamare debeat: ego dixi, domine, miserere\nmei, sana animam meam, quoniam peccaui tibi\nnon enim sanatione indiguisset, nisi peccando se ipsa uitiasset,\nsed ut aduersus eam caro sua concupisceret, id est ipsa sibimet\nipsi ex ea parte, qua in carne infirmata est, repugnaret.\n\nCaro enim nihil nisi per animam concupiscit, sed concupiscere\ncaro aduersus spiritum dicitur, quando anima carnali\nconcupiscentia spiritui reluctatur. totum hoc nos sumus; et\ncaro ipsa, quae discedente anima moritur, nostra pars infirma\nest; non fugienda dimittitur, sed recipienda reponitur nec\nrecepta ulterius relinquitur. seminatur enim corpus animale,\nresurgit corpus spiritale. tunc iam caro nihil\nconcupiscit aduersus spiritum, quando et ipsa spiritalis uocabitur,\nquoniam spiritui non solum sine ulla repugnantia uerum\n\n\n\n\n\n\netiam sine ulla corporalis alimenti indigentia in aeternum\nuiuificanda subdetur. haec igitur duo, quae nunc inuicem aduersantur\nin nobis, quoniam in utraque nos sumus, ut concordent\noremus et agamus. non enim alterum eorum putare\ndebemus inimicum, sed uitium, quo caro concupiscit aduersus\nspiritum; quod sanatum nec ipsum erit et substantia utraque\nsalua erit et inter utramque nulla pugna erit. audiamus\napostolum: scio, inquit, quia non habitat in me, hoc\nest in carne mea, bonum. hoc utique ait, quia uitium\ncarnis in re bona non est bonum. quod cum esse destiterit,\ncaro erit, sed iam uitiata uel uitiosa non erit. quam tamen\nad nostram pertinere idem doctor ostendit prius dicendo: scio\nquia non habitat in me; quod ut exponeret, addidit: hoc\nest in carne mea bonum; se itaque dicit esse carnem\nsuam. non ergo ipsa est inimica nostra, et quando eius uitiis\nresistitur, ipsa amatur, quia ipsa curatur. nemo enim umquam\ncarnem suam odio habuit, sicut ipse apostolus\ndicit. et alio loco ait: igitur ipse ego mente seruio\nlegi dei, carne autem legi peccati. audiant qui aures\nhabent: igitur ipse ego, ego mente, ego carne; sed\nmente seruio legi dei, carne autem legi peccati.\nquomodo carne legi peccati? numquid concupiscentiae\nconsentiendo carnali? absit; sed motus desideriorum illic\nhabendo, quos habere nolebat et tamen habebat; sed eis non\nconsentiendo mente seruiebat legi dei et tenebat membra, ne\n\n\n\n\n\n\nfierent arma peccati. sunt ergo in nobis desideria mala, quibus\nnon consentiendo non uiuimus male. sunt in nobis concupiscentiae\npeccatorum, quibus non oboediendo non perficimus\nmalum, sed eas habendo nondum perficimus bonum.\nutrumque ostendit apostolus, nec bonum hic perfici, ubi malum\nsic concupiscitur, nec malum hic perfici, quando tali concupiscentiae\nnon oboeditur. illud quippe ostendit ubi ait:\nuelle adiacet mihi, perficere autem bonum non;\nhoc uero ubi ait: spiritu ambulate et concupiscentias\ncarnis ne perfeceritis. neque ibi enim dicit non sibi\nadiacere facere bonum, sed perficere; neque hic dicit:\n\"concupiscentias carnis ne habueritis\", sed ne perfeceritis.\nfiunt itaque in nobis concupiscentiae malae, quando id quod\nnon licet libet; sed non perficiuntur, cum legi dei mente\nseruiente libidines continentur; et bonum fit, cum id quod\nmale libet uincente bona delectatione non fit; sed boni perfectio\nnon impletur, quamdiu legi peccati carne seruiente\nlibido inlicit. quamuis contineatur, tamen mouetur; non enim\nopus esset, ut contineretur, nisi moueretur. erit quandoque\netiam perfectio boni, quando consumtio mali; illud summum,\nhoc erit nullum. quod si in ista mortalitate sperandum putamus,\nfallimur. tunc enim erit, quando mors non erit, et ibi\nerit, ubi aeterna uita erit. illo enim saeculo et in illo regno\n\n\n\n\n\n\nerit bonum summum et malum nullum, quando erit et ubi\nerit sapientiae amor summus, continentiae labor nullus.\nCLXXXV. EX LIBRO DE ORIGINE ANIMAE AD VICTOREM VINCENTIVM II. VTRVM ALIVD SIT ANIMA, ALIVD SPIRITVS, AN VTROQVE NOMINE RES VNA VOCETVR. Restat ostendere quemadmodum, quamuis et proprie dicatur\nspiritus non uniuersa anima, sed aliquid ipsius — sicut apostolus\ndicit: et integer spiritus uester et anima et corpus;\nuel illud multo expressius in libro Iob: soluisti animam\nmeamabspiritumeo — tamen et uniuersa anima appellatur\nhoc nomine, quamuis multo magis haec quaestio nominum\nuideatur esse, non rerum. cum enim constet esse aliquid\nin anima, quod proprie nominatur, quo excepto proprie\nnominatur et anima, iam de rebus ipsis nulla contentio est,\npraesertim quia illud etiam ego dico proprie uocari spiritum\nquod et tu dicis, id est quo ratiocinamur et intellegimus,\nquando ita distincte ista dicuntur, quemadmodum apostolus\nait: et integer spiritus uester et anima et corpus.\nhunc autem spiritum etiam mentem uidetur appellare, cum\ndicit: mente seruio legi dei, carne autem legi peccati.\nnam ipsa sententia est: et caro concupiscit\n\n\n\n\n\n\n\n\n\n\naduersus spiritum, spiritus autem aduersus carnem;\nut quod ibi dixit: mente, hoc intellegatur hic spiritum dicere,\nnon, sicut tu existimas, uniuersam mentem uocari, quae constat\nex anima et spiritu; quod ubi legeris nescio. mentem\nquippe nostram nisi rationale et intellectuale nostrum dicere\nnon solemus. ac per hoc quod ait quidem apostolus: renouamini\nspiritu mentis uestrae, quid aliud dixit quam:\n\"renouamini mente uestra\" ? sic enim spiritus mentis nihil est\naliud quam mens, quomodo corpus carnis nihil aliud potest\nesse quam caro. nam et hoc scriptum est: in expoliatione\ncorporis carnis, ubi carnem corpus appellat. dicit sane et\nalio modo spiritum hominis, quem prorsus a mente discernit:\nsi enim orauero lingua, inquit, spiritus meus orat,\nmens autem mea infructuosa est. uerum nunc non de\nisto spiritu loquimur, qui est a me distinctus. habet iste\nsuam eandemque difficilem quaestionem. multis enim modis\natque in diuersis significationibus scripturae diuinae spiritum\nnominant; sed de quo nunc agimus, quo ratiocinamur, intellegimus,\nsapimus, constat inter nos sic eum etiam proprie spiritum\nnuncupari, ut non sit uniuersa anima, sed aliquid eius.\ntamen animam etiam spiritum esse si propterea negas, quia\neius intellegentia distincte dicitur spiritus, poteris negare\nuniuersum semen Iacob appellari Israhel, quoniam excepto\nIuda etiam distincte appellatus est Israhel in tribubus decem,\n\n\n\n\n\n\nquae in Samaria fuerunt. sed quid opus est hic diutius immorari?\n\nIam nunc unde facilius ostendamus attende eam quae anima\nest etiam spiritum dici, quam audis uel legis. domino moriente\nquid scriptum est? et inclinato capite tradidit\nspiritum. ita uis intellegi, tamquam a parte significauerit\ntotum, non quod ea quae anima est possit et spiritus nuncupari.\nat ego, ut possim probare expeditius quod dico, te\nipsum testem citius et commodius adhibeo. sic enim spiritum\ndefinisti, ut pecora appareant non spiritum habere, sed animam;\ninrationabilia quippe ideo dicuntur, quod uim non\nhabeant intellegentiae atque rationis. unde cum hominem\nipsum admonere uoluisses suam nosse naturam, ita locutus\nes: \"nam cum deus bonum nihil non ratione condiderit ipsumque\nhominem, animal rationale, intellectus capacem, rationis\ncompotem sensuque uiuacem, qui omnia rationis expertia prudenti\nordinatione distribuat, procreauerit.\" his tuis uerbis satis\nasseruisti, quod omnino uerissimum est, hominem esse compotem\nrationis atque intellegentiae capacem, quod utique non\nsunt animalia rationis expertia; unde testimonio diuino eos\nqui non intellegunt pecoribus comparasti non utique habentibus\nintellectum. quod et alio loco scriptum est: nolite esse\nsicut equus et mulus, quibus non est intellectus.\nquae cum ita sint, attende etiam quibus uerbis spiritum\ndefinieris atque descripseris, cum illum ab anima distinguere\nniteris: \"haec anima\" inquis \"quae ex flatu dei habet\n\n\n\n\n\n\n\n\noriginem, sine sensu proprio atque intellectu intimo esse non\npotuit, quod est spiritus\". et paulo post: net quamuis anima\ninquis \"animet corpus, tamen quod sentit, quod sapit, quod\nuiget, spiritus sit necesse est\". item paulo post: \"aliud erit\"\ninquis \"anima, aliud spiritus; sapientia est sensus animae\".\nhis uerbis satis indicas quid esse spiritum hominis sentias,\nid est rationale nostrum, quo sentit atque intellegit anima;\nnon sicut sentitur corporis sensibus, sed sicut est ille intimus\nsensus, ex quo est appellata sententia. hinc autem pecoribus\nsine dubitatione praeponimur, eo quod sunt illa rationis expertia.\nnon habent itaque spiritum pecora, id est intellectum\net rationis ac sapientiae sensum, sed animam tantum. nam\net de illis dictum est: producant aquae repentia animarum\nuiuentium, et: producat terra animam uiuentem.\nut ergo plenissime ac planissime noueris eam quae\nanima est more diuinorum eloquiorum etiam spiritum dici,\nappellatur pecoris spiritus; et utique non habent pecora illum\nspiritum, quem tua dilectio discernens ab anima definiuit.\nunde manifestum est, quod generali uocabulo anima pecoris\nrecte potuit sic uocari, sicut legitur in libro Ecclesiaste: quis\nscit, si spiritus filiorum hominis ascendat ipse sursum,\net spiritus pecoris si descendat ipse deorsum\nin terram? itemque in diluuii uastitate scriptum est: et\nmortua est omnis caro, quae mouebatur super terram,\nuolatilium, pecorum et iumentorum et ferarum;\net omnis serpens, qui mouetur super\n\n\n\n\n\n\nterram, et omnis homo et omnia, quaecumque habent\nspiritum uitae: ubi remotis omnibus dubitationis ambagibus\ngenerale animae nomen esse intellegimus spiritum. cuius\nquidem nominis significatio tam late patet, ut etiam deus\nuocetur spiritus; et iste flatus aerius, quamuis sit corporeus,\nappellatur in psalmo spiritus tempestatis. quapropter eam\nquae anima est etiam spiritum nuncupari puto secundum\nillud: auferens spiritum eorum, et deficient; et\niterum: exiet spiritus eorum, et reuertetur in terram\nsuam, hoc est corpus in puluerem suum. ergo nomen\nanimae spiritus est ab eo, quod spiritalis est; animae nomen\nest ab eo, quod corpus animet, hoc est uiuificet. aestimo\nquod admonitus his quae commemoraui diuinarum testimoniis\npaginarum. ubi et anima pecoris, cui non est intellectus,\nappellata legatur spiritus, non negabis ulterius. quocirca, si et\nilla quae de anima incorporea disputata sunt capis et sapis,\nnon est unde tibi displiceat, quod eam me scire dixi non\ncorpus esse, sed spiritum, quia et corpus non esse monstratur\net generali nomine spiritus nuncupatur.\nCLXXXVI. EX LIBRO DE CATECIZANDIS RVDIBVS. QVOD ANTIQVOS IVSTOS CAPVT CHRISTVS VELVT MANVM PRAEMISERIT NASCITVRVS. Non ob aliud ante aduentum domini scripta sunt omnia,\nquae in sanctis scripturis legimus, nisi ut illius commendaretur\naduentus et futura praesignaretur ecclesia, id est\npopulus dei per omnes gentes, quod est corpus eius, adiunctis\natque annumeratis omnibus sanctis, qui etiam ante aduentum\neius in hoc saeculo uixerunt, ita eum credentes uenturum\nesse, sicut nos uenisse. sicut enim Iacob manum prius, dum\nnasceretur, emisit ex utero, qua etiam pedem praenascentis\nfratris tenebat, deinde utique secutum est caput, tum demum\nnecessario membra cetera, sed tamen caput non tantum ea\nmembra, quae secuta sunt, sed etiam ipsam manum, quae in\nnascendo praecessit, dignitate ac potestate praecedit, et quamuis\nnon tempore apparendi, tamen naturae ordine prius est: ita\net dominus Iesus Christus, etsi, antequam appareret in carne\net quodam modo ex utero secreti sui ad hominum oculos\nmediator dei et hominum homo procederet, qui est super\nomnes deus benedictus in saecula, praemisit in sanctis\npatriarchis et prophetis quandam partem corporis sui, qua\nuelut manu se nasciturum esse praenuntians etiam populum\nsuperbe praecedentem uinculis legis tamquam digitis quinque\nsupplantat — quia et per quinque temporum articulos praenuntiari\nfuturus prophetarique non destitit; et huic rei\n\n\n\n\n\n\nconsonans per quem lex data est quinque libros conscripsit; et\nsuperbi carnaliter sentientes et suam iustitiam uolentes constituere\nnon aperta manu Christi repleti sunt benedictione,\nsed constricta atque conclusa retenti sunt; itaque illis obligati\nsunt pedes et ceciderunt; nos uero surreximus et erecti\nsumus — quamuis ergo, ut dixi, praemiserit dominus Christus\nquandam partem sui corporis in sanctis, qui eum nascendi\ntempore praeierunt, tamen ipse est caput corporis ecclesiae\nillique omnes eidem corpori, cuius ille caput est, cohaeserunt,\ncredendo in eum quem praenuntiabant. non enim praecurrendo\ndiuulsi sunt, sed adiuncti potius exsequendo. nam etsi manus\na capite praemitti potest, conexio tamen eius sub capite est.\nquapropter omnia, quae ante scripta sunt, ut nos doceremur\nscripta sunt et figurae nostrae fuerunt et in figura contingebant\neis, scripta sunt autem propter nos, in\nquibus finis saeculi obuenit.\n\nQuae autem maior causa est aduentus domini, nisi ut\nostenderet deus dilectionem suam in nobis, commendans eam\nuehementer, quia, cum adhuc inimici essemus, Christus pro\nnobis mortuus est? hoc autem ideo, quia finis praecepti et\nplenitudo legis caritas est, ut et nos inuicem diligamus et,\n\n\n\n\n\n\nquemadmodum ille pro nobis animam suam posuit, sic et\nnos pro fratribus nostris animas nostras ponamus et ipsum\ndeum, quoniam prior dilexit nos et filio suo unico non pepercit,\nsed pro nobis omnibus tradidit eum, si amare pigebat,\nsaltem redamare non pigeat. [nulla est enim maior ad amorem\ninuitatio quam praeuenire amando.]\nCLXXXVII. EX EODEM LIBRO DE CATECIZANDIS EVDIBVS. VT CHRISTIANI SCHOLASTICI SOLOECISMOS QVORVNDAM PIE TOLERENT SACER- DOTVM. His ergo qui loquendi arte ceteris hominibus excellere\nuidentur, cum ueniunt, ut christiani fiant, hoc amplius quam\nillis inlitteratis impertire debemus, quod sedulo monendi sunt,\nut humilitate induti christiana discant non contemnere quos\ncognouerint morum uitia quam uerborum amplius deuitare et\ncordi casto linguam exercitatam ne conferre audeant, quam\netiam praeferre consueuerant. maxime autem isti docendi\nsunt scripturas diuinas audire, ne sordeat eis solidum eloquium,\nquia non est inflatum, neque arbitrentur carnalibus integumentis\ninuoluta atque operta dicta uel facta hominum, quae\n\n\n\n\n\n\nin illis libris leguntur, non euoluenda atque aperienda, ut\nintellegantur, sed sic accipienda, ut litterae sonent; de qua\nipsa utilitate secreti — unde etiam mysteria uocantur — quid\nualeant aenigmatum latebrae ad amorem ueritatis acuendum\ndiscutiendumque fastidii torporem ipsa experientia probandum\nest talibus, cum aliquid eis, quod in promtu positum non ita\nmouebat, enodatione allegoriae alicuius eruitur. his enim\nmaxime utile est nosse ita esse praeponendas uerbis sententias,\nut praeponitur animus corpori. ex quo fit, ut ita malle\ndebeant ueriores quam disertiores audire sermones, sicut malle\ndebent prudentiores quam formonsiores habere amicos. nouerint\netiam non esse uocem ad aures dei nisi animi affectum.\nita enim non irridebunt, si aliquos antistites et ministros\necclesiae forte animaduerterunt uel cum barbarismis et soloecismis\ndeum inuocare uel eadem uerba, quae pronuntiant, non\nintellegere perturbateque distinguere: non quia ista minime\ncorrigenda sunt, ut populus ad id quod plane intellegit dicat\namen, sed tamen pie toleranda sunt ab eis qui didicerint ut\nsono in foro sic uoto in ecclesia benedici. [itaque forensis\nilla nonnumquam forte bona dictio numquam tamen benedictio\ndici potest.]\nCLXXXVIII. ITEM EX EODEM LIBRO. DE HVMILITATE GALLINAE ILLIVS\" CVIVS BLANDAS ALAS REFVGIENTES SVPERBI PRAEDA FIVXT ALITIBVS. Cogitemus quid nobis praerogatum sit ab illo qui demon-strauit nobis exemplum, ut sequamur uestigia eius. quantumuis\nenim differat articulata uox nostra ab intellegentiae nostrae\nuiuacitate, longe differentior est mortalitas carnis ab aequalitate\ndei; et tamen, cum in eadem forma esset, semet ipsum\nexinaniuit formam serui accipiens et cetera usque ad\nmortem crucis. quam ob causam, nisi quia factus est infirmis\ninfirmus, ut infirmos lucri faceret? audi eius imitatorem\nalibi etiam dicentem: siue enim mente excessimus, deo,\nsiue temperantes sumus, nobis. caritas enim Christi\ncompellit nos iudicantes hoc, quia unus pro\nomnibus mortuus est. quomodo enim paratus esset impendi\npro animabus eorum, si eum pigeret inclinari ad aures\neorum? hinc ergo factus est paruulus in medio nostrum tamquam\nnutrix fouens filios suos. num enim delectat, nisi amor\ninuitet, decurtata et mutilata uerba immurmurare? et tamen\noptant homines habere infantes, quibus id exhibeant, et suauius\nest matri minuta mansa inspuere paruulo filio quam\n\n\n\n\n\n\nipsam mandere ac deuorare grandiora. non ergo recedat de\npectore cogitatio gallinae illius, quae languidulis plumis teneros\nfetus operit et susurrantes pullos confracta uoce aduocat,\ncuius blandas alas refugientes superbi praeda fiunt alitibus.\nsi enim intellectus delectat in penetrabilibus sincerissimis,\nhoc etiam intellegere delectat, quomodo caritas, quanto\nofficiosius descendit in infima, tanto robustius recurrit in\nintima per bonam conscientiam nihil quaerendi ab eis ad\nquos descendit praeter eorum sempiternam salutem.\nCLXXXVIIIEX EODEM LIBRO. DE STATVTIS NOSTRIS SINE TRISTITIA, SI NECESSITAS EVENERIT, IMMVTANDIS. Si autem confregit animum tuum alterius actionis, cui tamquam\nmagis necessariae iam suspensus eras, omissio et proplsterea\ntristis insuauiter catecizas, cogitare debes, excepto quod\nscimus misericorditer nobis agendum quidquid cum hominibus\nagimus et ex officio sincerissimae caritatis, hoc ergo excepto incertum\nesse quid utilius agamus et quid opportunius aut\nintermittamus aut omnino omittamus. quia enim merita hominum\nnum, pro quibus agimus, qualia sint apud deum non nouimus,\nquid eis ad tempus expediat ant nulla aut tenuissima et incertissima\nconiectura suspicamur potius quam comprehendimus.\n\n\n\n\n\n\nquapropter res quidem agendas pro nostro captu ordinare debemus.\nquas eo modo, quo statuimus, si peragere potuerimus,\nnon ideo gaudeamus, quia nobis, sed quia deo sic eas agi\nplacuit; si autem aliqua inciderit necessitas, qua noster ille\nordo turbetur, flectamur facile, ne frangamur, ut, quem deus s\nnostro praeposuit, ipse sit noster. aequius est enim, ut nos\neius quam ut ille nostram uoluntatem sequatur, quia et ordo\nagendarum rerum, quem nos pro arbitrio tenere uolumus, ille\nutique approbandus est, ubi potiora procedunt. cur ergo nos\ndolemus homines a domino deo tanto potiore praecedi, ut eo\nipso, quo nostrum amamus ordinem, inordinati esse cupiamus ?\nnemo enim melius ordinat quid agat, nisi qui paratior est\nnon agere quod diuina potestate prohibetur, quam cupidior\nagere quod humana cogitatione meditatur, quia multae\ncogitationes sunt in corde uiri, consilium autemis\ndomini manet in aeternum.\n\nSi autem de aliquo errato nostro uel peccato nos maestitudo\ncomprehendit, non tantum meminerimus sacrificium deo spiritum\nesse contribulatum, sed etiam illud, quia sicut aqua\nignem, sic elemosyna extinguet peccatum, et: quia\nmisericordiam, inquit, uolo quam sacrificium. sicut\nergo, si periclitaremur incendio, ad aquam utique curreremus,\n\n\n\n\n\n\nquo posset extingui, gratularemur, si quis eam de proximo\nofferret: ita et, si de nostro faeno aliqua peccati flamma surrexit\net propterea conturbamur, data occasione misericordissimi\noperis tamquam de oblato fonte gaudeamus, ut inde illud quod\n5 exarserat opprimatur. nisi forte tam stulti sumus, ut alacrius\narbitremur cum pane currendum, quo uentrem esurientis impleamus,\nquam cum uerbo dei, quo mentem studentis instruamus.\nhuc accedit, quia, si tantummodo prodesset hoc facere,\nnon facere autem nihil obesset, infeliciter in periculo salutis,\nnon iam proximi, sed nostrae oblatum remedium sperneremus.\ncum uero ex ore domini tam minaciter sonet: serue nequam\net piger, dares pecuniam meam nummolariis,\nquae tandem dementia est, quoniam peccatum nostrum nos\nangit, ideo rursus uelle peccare non dando pecuniam dominicam\nuolenti et petenti?\nCXC. EX EODEM LIBRO. QVEMADMODVM CATECIZANDVS SIT QVI VVLT FIERI CHRISTIANVS. Sed faciam aliquem uenisse ad nos, qui uult esse christianus,\net de genere quidem idiotarum, non tamen rusticanorum, sed\nurbanorum, quales aput Carthaginem plures experiri te necesse\n\n\n\n\n\n\nest; interrogatum etiam, utrum propter uitae praesentis aliquod\ncommodum, an propter requiem, quae post hanc uitam\nsperatur, christianus esse desideret, propter futuram requiem\nrespondisse: tali fortasse a nobis instrueretur alloquio. \"deo\ngratias, frater; ualde tibi gratulor et gaudeo de te, quod in\ntantis et periculosis huius saeculi tempestatibus de aliqua uera\net certa securitate cogitasti. nam et in hac uita homines\nmagis laboribus requiem quaerunt et securitatem, sed prauis\ncupiditatibus non inueniunt; uolunt enim requiescere in rebus\ninquietis et non permanentibus. et quia illa et tempore subtrahuntur\net transeunt, timoribus eos et doloribus agitant nec\nquietos eos permittunt. si enim in diuitiis uelit homo requiescere,\nmagis superbus efficitur quam securus.\"\n\n\" V ere, frater, illa magna et uera beatitudo est, quae in\nfuturo saeculo sanctis promittitur. omnia uero uisibilia transeunt\net omnes huius saeculi pompae et deliciae et curiositas\ninteribunt et secum ad interitum trahunt amatores suos. a\nquo interitu, hoc est poenis sempiternis, deus misericors uolens\nhomines liberare, si sibi ipsi non sint inimici et non resistant\nmisericordiae creatoris sui, misit unigenitum filium suum, hoc\nest uerbum suum, aequalem sibi, per quod condidit omnia. et\nmanens quidem in sua diuinitate et non recedens a patre nec\nin aliquo mutatus, assumendo tamen hominem et in carne\nmortali hominibus apparendo uenit ad homines, ut, quemadmodum\nper unum hominem, qui prius factus est, id est Adam,\n\n\n\n\n\n\nmors intrauit in genus humanum, quia consensit mulieri suae\nseductae a diabolo, ut praeceptum dei transgrederentur, sic\nper unum hominem, qui etiam deus, dei filium legum Christum\ndeletis omnibus peccatis praeteritis credentes in eum\nomnes in aeternam uitam ingrederentur.\"\n\n\nn Omnia enim, quae nunc uides in ecclesia dei et sub Christi\nnomine per totum orbem terrarum geri, ante saecula iam\npraedicta sunt et, sicut legimus, ita et uidemus et inde aedificamur\nin fidem. factum est aliquando diluuium per totam\nterram, ut peccatores delerentur; et tamen illi qui euaserunt\nin arca sacramentum ecclesiae futurae demonstrabant, quae\nnunc in fluctibus saeculi natat et per lignum crucis Christi a\nsubmersione liberatur. praedicatum est Abrahae fideli seruo\ndei, uni homini, quod de illo esset populus nasciturus, qui\ncoleret unum deum inter ceteras gentes, quae idola colebant;\net omnia, quae illi populo uentura praedicata sunt, sic euenerunt,\nut praedicta sunt. prophetatus est in illo populo etiam\nChristus rex omnium sanctorum et deus uenturus ex semine\nipsius Abraham secundum carnem, quam assumsit, ut omnes\netiam filii essent Abrahae, qui fidem eius imitarentur; et sic\nest factum. natus est Christus de Maria uirgine, quae ex illo\ngenere fuit. praedictum est per prophetas, quod in cruce\npassurus esset ab eodem populo Iudaeorum, de cuius genere\nsecundum carnem ueniebat; et sic factum est. praedictum\nest, quod resurrecturus esset; resurrexit. et secundum ipsa\npraedicta prophetarum ascendit in caelum et discipulis suis\n\n\n\n\nspiritum sanctum misit. praedictum est enim non solum a\nprophetis sed etiam ab ipso domino Iesu Christo, quod ecclesia\neius per uniuersum orbem terrarum esset futura, per\nsanctorum martyria passionesque disseminata, et tunc praedictum,\nquando adhuc nomen eius et latebat gentes et ubi\nnotum erat ridebatur. et tamen in uirtutibus miraculorum\neius, siue per se ipse siue quae per seruos suos fecit,\ndum annuntiantur haec et creduntur, iam uidemus quod praedictum\nest esse completum regesque ipsos terrae, qui antea\npersequebantur christianos, iam Christi nomini subiugatos.\npraedictum est etiam, quod schismata et haereses ex eius\necclesia essent exiturae et ex eius nomine per loca, ubi possent,\nsuam, non Christi gloriam quaesiturae; et ista completa sunt.\"\n\n\"Numquid ergo illa quae restant non sunt uentura? manifestum\nest, quia, sicut ista praedicta uenerunt, sic etiam illa\nuentura sunt, quaecumque iustorum tribulationes adhuc restant,\net iudicii dies, qui separabit omnes impios a iustis in resurrectione\nmortuorum, et non solum eos qui sunt extra ecclesiam,\nsed etiam ipsius ecclesiae paleas, quas oportet usque ad\nnouissimam ueutilationem patientissime sufferat, ad ignem\ndebitum segregabit. qui autem irrident resurrectionem putantes,\nquod caro ista, quia putrescit, resurgere non potest, ad\npoenas in ea resurrecturi sunt et ostendet eis deus, quia qui\npotuit haec corpora facere, antequam essent, potest ea momento\nrestituere, sicut erant. omnes autem fideles regnaturi\ncum Christo ita resurgent in eodem corpore, ut etiam mutari\nmereantur ad incorruptionem angelicam, ut fiant aequales\n\n\n\n\nangelis dei, sicut dominus ipse promisit, et laudent eam sine\naliquo defectu et sine aliquo fastidio, semper uiuentes in illo\net de illo cum tali gaudio et beatitudine, qualis nec dici nec\ncogitari ab hominibus potest.\"\n\n„Tu itaque credens ista caue temtationes, quia diabolus\nquaerit qui secum pereant, ut non solum per eos qui extra\necclesiam sunt siue pagani siue Iudaei siue haeretici non te\nhostis ille seducat, sed etiam quos in ipsa ecclesia catholica\nuideris male uiuentes aut immoderatis uoluptatibus uentris\net gutturis aut impudicos aut uanis curiositatibus uel inlicitis\ndeditos sine spectaculorum sine remediorum aut diuinationum\ndiabolicarum, siue in pompa et in tyfo auaritiae atque superbiae\nsine in aliqua uita, quam lex damnat et punit, non eos\nimiteris, sed potius coniungaris bonis, quos inuenturus es\nfacile, si et tu talis fueris, ut simul colatis et diligatis deum\ngratis, quia totum praemium nostrum ipse erit, ut in illa\naeterna uita bonitate eius et pulchritudine perfruamur. sed\namandus est non sicut aliquid, quod uidetur oculis, sed sicut\namatur sapientia et ueritas et sanctitas et iustitia et caritas\net si quid aliud tale dicitur; non quemadmodum sunt ista in\nhominibus, sed quemadmodum sunt in ipso fonte incorruptibilis\net incommutabilis sapientiae. quoscumque ergo uideris\nhaec amare, illis coniungere, ut per Christum, qui homo\nfactus est, ut esset mediator dei et hominum, reconcilieris\ndeo. homines autem peruersos, etiam si intrent parietes\necclesiae, non eos arbitreris intraturos in regnum caelorum,\nquia suo tempore separabuntur, si se in melius non commutauerint.\nhomines ergo bonos imitare, malos tolera, omnes ama,\n\n\n\n\n\n\n\n\n\n\nquia non scis quid cras futurus sit qui hodie malus est. nec\neorum ames iniustitiam, sed ipsos ideo ames, ut apprehendant\niustitiam, quia non solum nobis dilectio dei praecepta est sed\netiam dilectio proximi, in quibus duobus praeceptis tota lex\npendet et prophetae. quam non implet nisi qui donum acceperit\nspiritum sanctum, patri et filio utique coaequalem, quia\nipsa trinitas deus est. in quo deo spes omnis ponenda est.\nnam in homine non est ponenda, qualiscumque ille fuerit.\naliud est enim ille a quo iustificamur, aliud illi cum quibus\niustificamur. non autem solum per cupiditates diabolus temtat\nsed etiam per terrores insultationum et dolorum et ipsius\nmortis. quidquid homo autem passus fuerit pro nomine Christi\net pro spe uitae aeternae et permanens tolerauerit, maior ei\nmerces donabitur, quia, si consenserit diabolo, cum illo damnabitur.\nsed opera misericordiae cum pia humilitate impetrant\na domino, ut non permittat seruos suos temtari ultra quam\npossunt sustinere.\"\nCXCI. EX LIBRO DE FIDE ET OPERIBVS. QVOD NON SIT CONTRARIVS APOSTOLVS DICENS: PECCANTES CORAM OMNIBVS AR- GVE, DOMINO DICENTI: CORRIPE EVM INTER TE ET IPSVM SOLVM. Prohibet etiam sanctum dari canibus; nec contrarius est\napostolus domino, quia dicit: peccantes coram omnibus\n\n\n\n\n\n\nargue, ut ceteri timorem habeant, cum ille dicat:\ncorripe eum inter te et ipsum. utrumque enim faciendum\nest, sicut infirmitatis diuersitas admonet eorum, quod\nutique non perdendos, sed corrigendos curandosque suscepimus,\net alius sic, alius autem sic sanandus est; ita etiam est ratio\ndissimulandi et tolerandi malos in ecclesia, et est rursus ratio\ncastigandi, corripiendi, non admittendi uel a communione\nremouendi.\n\nErrant autem homines non seruantes modum et, cum in\nunam partem procliuiter ire coeperint, non respiciunt diuinae\nauctoritatis alia testimonia, quibus possint ab illa intentione\nreuocari et in ea quae ex utrisque temperata est ueritate ac\nmoderatione consistere; nec in hac re tantum, de qua nunc\nquaestio est, sed etiam in aliis multis. nam quidam intuentes\ndiuinarum testimonia litterarum, quibus unus colendus deus\ninsinuatur, eundem patrem, qui est filius, spiritumque sanctum\nputauerunt. alii rursus ueluti morbo contrario laborantes,\ncum attenderent ea quibus trinitas declaratur nec ualerent\nintellegere quomodo sit unus deus, cum et pater non sit\nfilius nec filius sit pater nec spiritus sanctus aut filius aut\npater, diuersitates etiam substantiarum asserendas putarunt.\nquidam intuentes in scripturis sanctae uirginitatis laudem\nconubia damnauerunt. quidam rursus ea testimonia consectantes,\nquibus casta coniugia praedicantur, uirginitatem nuptiis\naequauerunt. quidam cum legerent: bonum est, fratres,\n\n\n\n\n\n\n\n\nnon manducare carnem neque bibere uinum et\nnonnulla similia, creaturam dei et quas uoluerunt escas immundas\nesse senserunt. quidam uero legentes: omnis creatura\ndei bona est et nihil abiciendum, quod cum\ngratiarum actione accipitur, in uoracitatem uinolentiamque\nconlapsi sunt, non sibi ualentes auferre uitia, nisi eis\ne contrario uel tanta uel maiora succederent. sic etiam in\nhac causa, quae habetur in manibus, quidam intuentes praecepta\nseueritatis, quibus admonemur corripere inquietos, non\ndare sanctum canibus, ut ethnicum habere ecclesiae contemtorem,\na compage corporis, quod scandalizat, euellere, ita\nperturbant ecclesiae pacem, ut conentur ante tempus separare\nzizania atque hoc errore caecitatis ipsi potius a Christi unitate\nseparentur. qualis nobis causa est aduersus schisma Donati,\net hoc non cum illis qui nouerant Caecilianum non ueris, sed\ncalumniosis criminibus appetitum et perniciosam sententiam\nsuam mortifero pudore non deserunt, sed cum illis quibus\ndicimus: \"etiam si mali fuissent — propter quod in ecclesia non\nestis — uos tamen eos ferendo quos emendare aut segregare\nminime poteratis, in ecclesia permanere debuistis.\" quidam\nuero contrario periclitantes, cum bonorum malorumque commixtionem\nin ecclesia demonstratam uel praedictam esse perspexerint\net patientiae praecepta didicerint — quae nos firmissimos\nreddunt, ut, etiam si uidentur in ecclesia esse zizania,\nnon tamen impediantur aut fides aut caritas nostra, ut quoniam\nzizania in ecclesia esse cernimus, ipsi de ecclesia\n\n\n\n\n\n\nrecedamus — destituendam putant ecclesiae disciplinam, quandam\nperuersissimam securitatem praepositis tribuentes, ut ad\neos non pertineat nisi dicere quid cauendum quidue sit faciendum,\nquodlibet autem quisque faciat non curare.\n\nNos uero ad sanam doctrinam pertinere arbitramur ex\nutrisque testimoniis uitam sententiamque moderari, ut et\ncanes in ecclesia propter pacem ecclesiae toleremus et canibus\nsanctum, ubi est pax ecclesiae tuta, non demus. cum ergo\nsiue per neglegentiam praepositorum siue per aliquam excusabilem\nnecessitatem siue per occultas obreptiones inuenimus\nin ecclesia malos, quos ecclesiastica disciplina corrigere aut\ncohercere non possumus, tunc ne ascendat in cor nostrum\nimpia et perniciosa praesumtio, qua existimemus nos ab his\nesse separandos, ut peccatis eorum non inquinemur, atque ita\npost nos trahere conemur ueluti mundos sanctosque discipulos,\nab unitatis compage quasi a malorum consortio segregatos.\nueniant in mentem illae de scripturis similitudines et diuina\noracula uel certissima exempla, quibus demonstratum et praenuntiatum\nest malos in ecclesia permixtos bonis usque in\nfinem saeculi tempusque iudicii futuros et nihil bonis unitate\nac participatione sacramentorum, qui eorum factis non consenserint,\nobfuturos. cum uero eis per quos ecclesia regitur\nadest pace salua potestas disciplinae aduersus improbos aut\nnefarios exercendae, tunc rursus, ne socordia segnitiaque dormiamus,\naliis aculeis praeceptorum, quae ad seueritatem\n\n\n\n\ncohercitionis pertinent, excitandi sumus, ut gressus nostros in\nuia domini ex utrisque testimoniis illo duce atque adiutore\ndirigentes nec patientiae nomine torpescamus nec obtentu\ndiligentiae saeuiamus.\nCXCII.EX EODEM LIBRO DE FIDE ET OPERIBVS. NON FACIENDOS HOMINES MALE SECVROS, VT PROPTER RECTAM FIDEM, ETIAM 81 IN CRIMINIBVS PERMANSERINT, NON DAMNENTVR. Caueamus ergo diligenter in adiutorio domini dei nostri\nnon facere homines male securos, dicentes eis quod, si fuerint\nin Christo baptizati, quomodolibet in ea fide uixerint, eos ad\nsalutem aeternam esse uenturos, ne sic faciamus christianos\nquomodo Iudaei proselytos, quibus dominus ait: uae uobis,\nscribae et pharisaei, qui circuitis mare et terram\nfacere unum proselytum; cum autem feceritis, facitis\neum filium gehennae duplo quam uos estis;\nsed potius sanam doctrinam dei magistri in utroque teneamus,\nut sancto baptismo consona sit uita christiana nec cuiquam.\nhomini, si utrumlibet defuerit, uita promittatur aeterna. qui\nenim dixit: nisi quis renatus fuerit ex aqua et spiritu\nsancto, non intrabit in regnum caelorum, ipse etiam\ndixit: nisi abundauerit iustitia uestra super scribarum\net pharisaeorum, non intrabitis in regnum\ncaelorum. de illis quippe ait: scribae et pharisaei\n\n\n\n\n\n\ncathedram Moysi sedent. quae dicunt facite; quae\nautem faciunt facere nolite; dicunt enim et non\nfaciunt. ergo iustitia eorum est dicere et non facere, ac\nper hoc nostram esse uoluit abundantem super illorum, dicere\net facere. quae si non fuerint, non intrabitur in regnum\ncaelorum, non quia quisquam debet ita extolli, ut, non dicam\napud alios iactare, sed aput se ipsum putare audeat se in hac\nuita esse sine peccato; sed nisi essent quaedam ita grauia, ut\netiam excommunicatione plectenda sint, non diceret apostolus:\ncongregatis uobis et meo spiritu tradere huius\nmodi satanae in interitum carnis, ut spiritus saluus\nsit in diem domini Iesu. unde etiam dicit: ne\nlugeam multos ex his qui ante peccauerunt et non\negerunt paenitentiam super immunditia et fornicatione,\nquam gesserunt. item nisi essent quaedam non\nea humilitate paenitentiae sananda, qualis in ecclesia datur\neis qui proprie paenitentes uocantur, sed quibusdam correptionum\nmedicamentis, non diceret dominus ipse: corripe\neum inter te et ipsum et, si te audierit, lucratus\nes fratrem tuum. postremo nisi essent quaedam, sine quibus\nhaec uita non agitur, non cotidianam medellam poneret\nin oratione, quam docuit, ut dicamus: dimitte nobis debita\nnostra, sicut et nos dimittimus debitoribus\nnostris.\n\n\n\n\n\n\n\nIam satis, quantum arbitror, de illa tota opinione quid\nmihi uideretur exposui. ubi tres quaestiones mouerunt: una\nde permixtione in ecclesia bonorum et malorum tamquam\ntritici et zizaniorum; ubi cauendum est, ne ideo putemus esse\npropositas istas similitudines uel hanc uel de immundis in\narca animalibus uel quaecumque alia, quae idem significant,\nut dormiat ecclesiae disciplina, de qua in figura illius mulieris\ndictum est: seuerae sunt conuersationes domus eius,\nsed ut non eo usque progrediatur dementiae potius temeritas\nquam seueritas diligentiae, ut quasi bonos a malis per nefaria\nschismata separare praesumat. neque enim per has similitudines\net praenuntiationes consilium desidiae bonis datum est,\nquo neglegant quod prohibere debent, sed patientiae, qua perferant\nsalua doctrina ueritatis quod emendare non ualeant.\nnec quia scriptum est introisse ad Noe in arcam etiam\nimmunda animalia, ideo praepositi uetare non debent, si\nqui immundissimi ad baptismum uelint intrare saltantes,\nquod est certe mitius; sed per hanc figuram rei gestae\npraenuntiatum est immundos in ecclesia futuros propter tolerantiae\nrationem, non propter doctrinae corruptionem uel\ndisciplinae dissolutionem. non enim quacumque libuit intrauerunt\nimmunda animalia areae compage confracta, sed ea\nintegra per unum atque idem ostium, quod artifex fecerat.\naltera quaestio est, in qua eis uisum est fidem solam baptizandis\nesse tradendam, postea uero iam baptizatos docendos\nesse de moribus. sed satis demonstratum est, nisi fallor, tunc\n\n\n\n\n\n\nmagis pertinere ad curam speculatoris, cum omnes, qui fidelium\ncompetunt sacramentum, omnia quae dicuntur intentius et\nsollicitius audiunt, non tacere de poena, quam male uiuentibus\ndominus comminatur, ne in ipso baptismo rei sint grauissimorum\ncriminum, quo ueniunt, ut remittatur reatus omnium\npeccatorum. tertia quaestio est periculosissima, qua parum\nconsiderata et non secundum diuinum eloquium pertractata\ntota illa opinio mihi uidetur exorta, in qua promittitur scelestissime\nturpissimeque uiuentibus, etiam si eo modo uiuere\nperseuerent et tantummodo credant in Christum eiusque\nsacramenta percipiant, eos ad salutem uitamque aeternam\nesse uenturos, contra apertissimam domini sententiam, qui\ndesideranti uitam aeternam respondit: si uis uenire ad\nuitam, serua mandata; et commemorauit, quae mandata,\nubi ea scilicet peccata uitantur, quibus nescio quomodo salus\naeterna promittitur propter fidem sine operibus mortuam. de\nhis tribus quaestionibus satis, quantum existimo, disputaui\ndemonstrauique sic tolerandos in ecclesia malos, ut non neglegatur\necclesiastica disciplina; sic catecizandos eos qui baptismum\npetunt, ut non solum audiant atque suscipiant quid\ncredere, uerum etiam qualiter uiuere debeant; sic promitti\nfidelibus uitam aeternam, ut non etiam per fidem mortuam,\nquae sine operibus saluare non potest, ad eam se quisque\nperuenire posse arbitretur, sed per illam fidem gratiae, quae\nper dilectionem operatur.\nCXCIII. EX LIBRO QVAESTIONVM AD PAVLINVM NOLANVM EPISCOPVM. QVI SINT PROPHETAE, DE QVIBVS AIT APOSTOLVS: SECVNDO PROPHETAS. De prophetis quod ait apostolus: quosdam quidem\ndedit deus in ecclesia apostolos, quosdam autem\nprophetas, hoc intellego quod ipse scripsisti, prophetas eos\ndictos ex isto loco, ex quibus Agabus erat, non illos qui uenturum\nin carne dominum prophetarunt. euangelistas uero\ninuenimus quos apostolos fuisse non legimus, sicut fuerunt\nMarcus et Lucas; pastores autem et doctores, quos maxime\nut discerneremus uoluisti, eosdem puto esse, sicut et\ntibi uisum est, ut non alios pastores, alios doctores intellegamus,\nsed ideo, cum praedixisset pastores, subiunxisse\ndoctores, ut intellegerent pastores ad officium suum pertinere\ndoctrinam. ideo enim non ait: \"quosdam autem pastores,\nquosdam uero doctores\", sed, cum superiora ipso locutionis\ngenere distingueret dicendo: quosdam apostolos, quosdam\nautem prophetas, quosdam uero euangelistas,\nsed hos tamquam unum aliquid de duobus nominibus amplexus\nest: quosdam autem pastores et doctores.\nCXCIIII. EX EODEM LIBRO AD PAVLINVM EPISCOPVM. QVAE SINT OBSECRATIONES, ORATIONES, POSTVLATIONES, GRATIARVM ACTIONES, QVAS AD TIMOTHEVM DICIT APOSTOLVS. Illa plane difficillime discernuntur, ubi ad Timotheum\nscribens ait: obsecro itaque primum omnium fieri\nobsecrationes, orationes, interpellationes, gratiarum\nactiones.\n\nPrecationem et deprecationem, multi nostri haec idem\nputant et hoc cotidiano usu iam omnino praeualuit. qui autem\ndistinctius latine locuti sunt, precationibus utebantur in optandis\nbonis, deprecationibus uero in deuitandis malis. precari\nenim dicebant esse precando bona optare, imprecari mala,\nquod uulgo iam dicitur maledicere; deprecari autem, mala\nprecando depellere. sed usitatum iam loquendi modum potius\nsequamur et siue precationes siue deprecationes inuenerimus,\nquas Graeci derjaeis uocant, non putemus esse emendandum.\n\nINTER CETERA. Multa hinc dici possunt, quae improbanda non sint. sed\neligo in his uerbis hoc intellegere quod omnis uel paene\nomnis frequentat ecclesia, ut precationes accipiamus dictas,\nquas facimus in celebratione sacramentorum, antequam illud\n\n\n\n\n\n\nquod est in domini mensa incipiat benedici, orationes, cum\nbenedicitur et sanctificatur et ad distribuendum comminuitur,\nquam totam petitionem fere omnis ecclesia dominica oratione\nconcludit.\n\nInterpellationes autem siue, ut uestri codices habent\npostulationes fiunt, cum populus benedicitur; tunc enim\nantistites uelut aduocati susceptos suos per manus impositionem\nmisericordissimae offerunt potestati. quibus peractis et participato\ntanto sacramento gratiarum actio cuncta concludit,\nquam in his etiam uerbis ultimam commendauit apostolus.\nhaec autem causa praecipua fuit ista dicendi, ut his breuiter\nperscriptis atque significatis non putaretur neglegendum quod\nsequitur: pro omnibus hominibus, pro regibus et his\nqui in sublimitate sunt, ut quietam et tranquillam\nuitam agamus in omni pietate et caritate, ne quisquam,\nsicut se habet humanae cogitationis infirmitas, aestimaret\nnon ista esse facienda pro his a quibus persecutionem\npatiebatur ecclesia, cum membra Christi ex omni essent hominum\ngenere colligenda. unde adiungit et dicit: hoc enim\nbonum est et acceptum coram saluatore nostro deo,\nqui omnes homines uult saluos fieri et ad agnitionem\nueritatis uenire. et ne quisquam diceret posse esse\nsalutis uiam in bona conuersatione et unius dei omnipotentis\ncultu sine participatione corporis et sanguinis Christi: unus\nenim deus, inquit, et unus mediator dei et hominum,\nhomo Christus Iesus, ut illud quod dixerat: omnes\nhomines uult saluos fieri, nullo alio modo intellegatur\n\n\n\n\n\n\npraestari nisi per mediatorem, non deum, quod semper erat\nuerbum, sed hominem Christum Iesum, cum uerbum caro\nfactum est et habitauit in nobis.\nCXCV. EX EODEM LIBRO QVAESTIONVM AD PAVLINVM. DE, ID QVOD AIT LVCAS, OCVLI EORVM TENEBANTVR, NE EVM AGNOSCERENT, ET MARCVS: APPARVIT, INQVIT, EIS IN ALIA EFFIGIE. De euangelio inquisitio tua solet multos mouere, quomodo\ndominus post resurrectionem, cum in eodem corpore resurrexerit,\na quibusdam qui eum nouerant utriusque sexus hominibus\net agnitus non sit et agnitus sit. ubi primum quaeri\nsolet, utrum in eius corpore an potius in illorum oculis aliquid\nfactum sit, quo non posset agnosci. cum enim legitur: tenebantur\noculi eorum, ne agnoscerent eum, impedimentum\nquoddam agnoscendi uidetur in luminibus factum\nesse cernentium; cum uero aperte alibi dicitur: apparuit\neis in alia effigie, utique in ipso corpore, cuius alia erat\neffigies, aliquid factum fuisse, quo impedimento tenerentur,\nid est moram agnoscendi paterentur oculi illorum. sed ego\nmiror, cum duo sint in corpore, quibus cuiusque species agnoscatur,\nliniamenta et color, cur ante resurrectionem quod\nin monte ita transfiguratus est, ut fieret uultus eius splendidus\nsicut sol, et neminem mouet usque ad tantam excellentiam\n\n\n\n\n\n\nfulgoris et lucis colorem sui corporis eum mutare potuisse,\net post resurrectionem monet aliquatenus liniamenta mutasse,\nut non posset agnosci, et rursus eadem potentiae facilitate\nsicut tunc pristinum colorem, sic et post resurrectionem pristina\nliniamenta reuocasse. nam et illi tres discipuli, ante\nquorum oculos in monte transfiguratus est, non eum agnoscerent,\nsi ad eos talis aliunde uenisset, sed quia cum illo\nerant, ipsum esse certissime retinebant. at enim corpus ipsum\nerat, in quo resurrexit. quid hoc ad rem? nam et illud utique\nipsum corpus erat, in quo in monte transfiguratus est, et\nipsum erat iuuenis, in quo natus est, et tamen, si quis eum\niuuenem repente uidisset, qui non nisi infantulum nosset, non\nutique agnosceret. an uero ad liniamenta mutanda non potest\nceleriter dei potestas, quod potest per annorum moras hominis\naetas?\nCXCVI.EX EODEM LIBRO QVAESTIONVM AD PAVLINVM EPISCOPVM. DE GLADIO, QVI MABIAE ANIMAM PERTRANSUT. De uerbis Symeonis, ubi ait uirgini matri domini: et tuam\nipsius animam pertransiet gladius, in alia epistula,\ncuius exemplum etiam modo misi, dixi quid mihi uideatur;\nquod etiam tibi inter cetera uisum est. et quod adiunxit:\nut denudentur multorum cordium cogitationes,\nhoc intellegendum puto, quia per domini passionem et insidiae\nIudaeorum et discipulorum infirmitas patuit. tribulationem\n\n\n\n\n\n\nigitur gladii nomine significatam esse credibile est, quo materna\nanima uulnerata est doloris affectu. ipse fuit gladius in ore\npersecutorum, de quibus in psalmo dicitur: et gladius in\nore eorum. ipsi enim erant filii hominum, quorum\ndentes arma et sagittae, et lingua eorum gladius\nacutus. nam et ferrum, quod pertransiuit animam Ioseph,\npro dura tribulatione positum ferrum mihi uidetur. aperte\nquidem dicitur: ferrum pertransiit animam eius,\ndonec ueniret uerbum eius, id est tamdiu fuit in dira\ntribulatione, donec fieret quod praedixit. hinc enim magnus\nhabitus et ab illa tribulatione liberatus. sed ne humanae\nsapientiae tribueretur quod uenit uerbum eius, id est factum\nest quod praedixit, more suo scriptura sancta deo inde dat\ngloriam et continuo subiungit: eloquium domini igniuit eum.\nCXCVII. EX LIBRO PRIMO DE BAPTISMO. QVOMODO NON SIT CONTRA- RIVM: QVI MECVM NON EST, CONTRA ME EST, QVI CONTRA VOS NON EST, PRO VOBIS EST. Dominus in euangelio dicit: qui non est mecum, aduersum\nme est, et qui mecum non colligit, spargit.\ntamen, cum ad eum discipuli rettulissent uidisse se quendam\nin eius nomine pellentem daemonia et prohibuisse, quia cum\nillis eum non sequebatur: nolite, inquit, prohibere; qui\ncontra uos non est, pro uobis est. non potest enim\n\n\n\n\n\n\nquisquam in meo nomine facere aliquid et male\nloqui de me. si nihil in illo corrigendum erat, securus sit\nergo quisquis extra communionem ecclesiae constitutus colligit\nin Christi nomine, dissociatus a societate christiana. atque\nita falsum erit illud: qui non est mecum, aduersus me\nest, et qui mecum non colligit, spargit. si autem,\nquod discipuli domini per ignorantiam facere uoluerunt, id in\neo corrigendum est, quod dominus dixit: nolite prohibere,\ncur hoc ipse prohiberi prohibuit? et quomodo erit uerum\nquod ibi ait: qui contra uos non est, pro uobis es t?\nin hoc enim facto non contra eos, sed pro eis erat, ubi per\nnomen Christi sanitates operabantur. ut ergo utraque sententia\nuera sit — sicuti uera est et illa ubi ait: qui non est\nmecum, aduersum me est, et qui mecum non colligit,\nspargit, et illa ubi ait: nolite prohibere; qui enim\ncontra uos non est, pro uobis est — quid restat intellegendum,\nnisi quia ille in tanti nominis ueneratione confirmandus\nfuit, ubi non erat contra ecclesiam, sed pro ecclesia,\net in illa tamen separatione culpandus, ubi, si colligeret, spargeret\net, si forte ueniret ad ecclesiam, non illud quod habebat\nibi acciperet, sed in quo aberrauerat emendaret?\nCXVIII. EX EODEM LIBRO SEQVITVR: COMPARATIONEM FACIT DE CORNELIO ET AEGROTO. Neque enim et Cornelii gentilis hominis orationes non sunt\nexauditae aut elemosynae non sunt acceptae, immo et angelum\nad se mitti et missum meruit intueri, per quem posset utique\nsine hominis alicuius accessu cuncta necessaria discere. sed\nquoniam quidquid boni in orationibus et elemosynis habebat\nprodesse illi non poterat, nisi per uinculum christianae societatis\net pacis incorporaretur ecclesia, iubetur mittere ad\n\n\nPetrum et per illum discit Christum; per illum etiam baptizatus\nchristiano populo consortio quoque communionis adiungitur,\ncui sola bonorum operum similitudine iungebatur. perniciose\nquippe contemneret bonum, quod nondum habebat,\nsuperbiens ex illo quod habebat. sic etiam qui se ipsos a\nsocietate ceterorum separantes caritate uiolata unitatis uinculum\nrumpunt, si nihil faciunt eorum quae in illa societate\nacceperunt, in omnibus separati sunt; et ideo quem sibi\nsociauerint, si uenire ad ecclesiam uoluerit, debet omnia, quae\nnon accepit, accipere. si uero nonnulla eadem faciunt, non se\nin eis separauerunt et ex ea parte in texturae compage detinentur,\nin cetera scissi sunt. proinde si quem sibi sociauerint,\nex ea parte nectetur ecclesiae, in qua nec illi separati sunt;\n\n\n\n\n\n\n\n\n\n\net ideo, si uenire ad ecclesiam uoluerit, in eo sanatur ubi\nlaniatus errabat, ubi uero sanus conectebatur, non curatur,\nsed agnoscitur, ne, cum sana curare uolumus, potius uulneremus.\nitaque illos quos baptizant sanant a uulnere idolatriae\nuel infidelitatis, sed grauius feriunt uulnere schismatis. idolatras\nenim in populo dei gladius interemit, schismaticos\nautem terrae hiatus absorbuit; et apostolus: si habeam,\ninquit, omnem fidem, ita ut montes transferam, caritatem\nautem non habeam, nihil sum.\n\nSi quis adducatur ad medicum in aliqua necessaria parte\ncorporis graui uulnere sauciatus, si dixerit medicus: \"moritur\ninde, nisi curetur\", non opinor, ut illi qui eum adduxerunt ita\ndesipiant, ut consideratis atque numeratis ceteris membris\neius sanis respondeant medico et dicant: \"ergone ista sana tot\nmembra non ualent ad eius uitam, et unum illud uulneratum\nualet ad mortem?\" non utique hoc dicunt, sed curandum\nofferunt. nec ideo tamen, quia curandum offerunt, medicum\nrogant, ut etiam illa quae sana sunt curet, sed illi uni loco\nmedicinam instanter adhibeat, unde mors etiam saluis ceteris\nimminet et, nisi sanetur, adueniet. quid ergo prodest homini\nuel sana fides uel sanum fortasse solum fidei sacramentum,\nubi letali uulnere schismatis peremta est sanitas caritatis, per\ncuius solius peremtionem etiam illa integra trahuntur ad\nmortem? quod ne fiat, non cessat misericordia dei per unitatem\nsanctae ecclesiae suae, ut ueniant et curentur per\n\n\n\n\n\n\nmedicamentum reconciliationis, per uinculum pacis. nec ideo se\nputent sanos esse, quia dicimus eos habere aliquid sanum,\nnec rursus ideo putent curandum esse quod sanum est, quia\nostendimus aliquid uulneratum. itaque in sacramenti sanitate\nquia contra nos non sunt, pro nobis sunt; in schismatis autem\nuulnere quidquid cum Christo non colligunt, spargunt. non\nextollantur ex his quae habent. quid tantum per ea quae\nsana sunt superbos oculos ducunt? et uulnus suum dignentur\nhumiliter intueri nec solum quid adsit, sed etiam quid desit\nattendant.\n\n\nVideant quam multa et quam magna nihil prosint, si unum\nquiddam defuerit, et uideant quid sit ipsum unum nec me\nin hoc audiant, sed apostolum: si linguis hominum, inquit,\nloquar et angelorum, caritatem autem non\nhabeam, factus sum aeramentum sonans et cymbalum\ntinniens; et si habuero prophetiam et sciero\nomnia sacramenta et omnem scientiam, et si habuero\nomnem fidem, ut montes transferam, caritatem\nautem non habeam, nihil sum. quid ergo eis\nprodest, si linguam in sacris mysteriis habeant angelorum et\npropheticam quemadmodum Caiphas et Saul, ut aliquando\nprophetent, quos fuisse damnabiles sancta scriptura testatur?\nsi sacramenta non tantum sciant sed et habeant, sicut habuit\nSimon Magus ? si fidem, sicut daemonia confessa sunt Christum?\nneque enim non credebant, cum dicerent: quid nobis\net tibi est, fili dei; scimus qui sis. si dispertiant etiam\n\n\n\n\n\n\n\n\nipsi substantiam suam pauperibus, sicut multi non solum in\ncatholica, sed in diuersis haeresibus faciunt ? si aliqua ingruente\npersecutione tradant ad flammas nobiscum corpus suam\npro fide, quam pariter confitentur? tamen, quia separati haec\nagunt, non sufferentes inuicem in dilectione neque studentes\nseruare unitatem spiritus in uinculo pacis, caritatem utique\nnon habendo, etiam cum illis omnibus, quae nihil eis prosunt,\nad aeternam salutem peruenire non possunt.\nCXCVIIII SEQVITVR SETEXTVS: OBEECTIONEM DONATISTARVM, VTRVM GENERET FILIOS BAPTISMVS CHRISTI IN PARTE DONATI AN NON GENERET, SOLVIT. Sed uidentur sibi argutissime quaerere utrum generet filios\nbaptismus Christi in parte Donati an non generet; ut, si\nconsenserimus quod generet, suam esse asseuerent ecclesiam\nmatrem, quae filios potuit de Christi baptismate generare,\net quia unam oportet esse ecclesiam, ex hoc iam nostram non\nesse ecclesiam criminentur; si autem dixerimus: \"non generat\n\"cur ergo\" inquiunt \"apud uos non renascuntur per baptismum\nqui transeunt a nobis ad uos, cum apud nos fuerint baptizati,\nsi nondum nati sunt?\" quasi uero ex hoc generat unde separata\nest, et non ex hoc unde coniuncta est. separata est enim a\nuinculo caritatis et pacis, sed iuncta est in uno baptismate.\nitaque una est ecclesia, quae sola catholica nominatur, et\n\n\n\n\n\n\nquidquid suum habet in communionibus diuersorum a sua\nunitate separatis, per hoc quod suum in eis habet ipsa utique\ngenerat, non illae. neque enim separatio earum generat, sed\nquod secum de ista tenuerunt; quod si et hoc dimittant, omnino\nnon generant.\nCC. SEQVITVB SETEXTVS: QVOD ETIAM MALE CONVEBSANTES CATHOLICOS IPSA GENERET, QVAE ET SIMONEM. Haec itaque in omnibus generat, cuius sacramenta retinentur,\nunde possit tale aliquid ubicumque generari, quamuis\nnon omnes, quos generat, ad eius pertineant unitatem, quae\nusque in finem perseuerantes saluabit. neque enim hi solum\nad eam non pertinent qui separationis aperto sacrilegio manifesti\nsunt, sed etiam illi qui in eius unitate corporaliter mixti\nper uitam pessimam separantur. etenim Simonem Magum per\nbaptisma ipsa pepererat; cui tamen dictum est, quod non haberet\npartem in hereditate Christi. numquid ei baptismus,\nnumquid euangelium, numquid sacramenta defuerunt? sed\nquia ei caritas defuit, frustra natus est et ei expediebat fortasse\nnon nasci. numquid non erant nati quibus apostolus\ndicit: tamquam paruulis in Christo lac uobis potum\ndedi, non escam? eos tamen a sacrilegio schismatis reuocat,\nin quod ideo irruebant, quia carnales erant: quasi paruulis,\ninquit, in Christo lac uobis potum dedi, non\nescam; nondum enim poteratis. sed nec adhuc\n\n\n\n\n\n\nquidem potestis; adhuc enim estis carnales. cum\nenim sint inter uos aemulatio et contentio, nonne\ncarnales estis et secundum hominem ambulatis?\ncum enim quis dicat: ego quidem sum Pauli, alius\nautem: ego Apollo, nonne homines estis? de his enim\nsupra dicit: obsecro autem uos, fratres, per nomen\ndomini nostri Iesu Christi, ut id ipsum dicatis omnes\net non sint in uobis schismata, sitis autem\nperfecti in eodem sensu et in eadem scientia. nuntiatum\nest mihi de uobis, fratres mei, ab his qui\nsunt Cloes, quia contentiones sunt in uobis. hoc\nautem dico, quia unusquisque uestrum dicit: ego\nquidem sum Pauli, ego autem Apollo, ego uero\nCefae, ego autem Christi. diuisus est Christus?\nnumquid Paulus pro uobis crucifixus est? aut in\nnomine Pauli baptizati estis? isti ergo, si in hac obstinatione\net peruersitate remanerent, certe quidem nati erant,\nnec tamen ad ipsam ecclesiam, de qua nati erant, per pacis\natque unitatis uinculum pertinerent.\nCCL. SEQVITVE SETEXTVS*. QVOD CATHOLICA GENERET ETIAM PER MALOS TAMQVAM PER VTEROS ANCILLARVM. Ergo ipsa generat per uterum suum et per uteros ancillarum\nex eisdem sacramentis tamquam ex uiri sui semine. non enim\n\n\n\n\n\n\nfrustra dicit apostolus omnia illa in figura esse gesta. sed\nqui superbiunt et legitimae matri non adiunguntur, similes\nsunt Hismaheli, de quo dictum est: eice ancillam et\nfilium eius; non enim heres erit filius ancillae\ncum filio meo Isaac. qui autem pacifice diligunt legitimam\npatris sui coniugem, cuius legitimo iure regenerati sunt,\nsimiles sunt filiis Iacob quamuis de ancillis natis, sed tamen\neandem hereditatem sumentibus. qui autem de utero ipsius\nmatris intus in unitate nati neglegunt gratiam, quam acceperunt,\nsimiles sunt Esau filio Isaac, qui reprobatus est deo\nattestante et dicente: Iacob dilexi, Esau autem odio\nhabui, cum ambo ex uno concubitu concepti, ex uno utero\nnati sint.\nCCII.SEQVITVB SETEXTVS: VTRVM APVD HAERETICOS FIAT NECNE REMISSIO PECCATORVM. Quaerunt etiam utrum peccata dimittantur per baptismum\nin parte Donati, ut, si dixerimus dimitti, respondeant: \"ergo\nest illic spiritus sanctus\" quia, cum insufflante domino datus\nesset discipulis, tunc secutus est et ait: baptizate gentes\nin nomine patris et filii et spiritus sancti; si cui\ndimiseritis peccata, dimittentur ei; si cui tenueritis,\ntenebuntur. ,,et si ita est\" inquiunt ,,communio nostra\n\n\n\n\n\n\nest ecclesia Christi. non enim praeter ecclesiam dimissionem\npeccatorum spiritus sanctus operatur. et si nostra communio\nest ecclesia Christi, non est ecclesia Christi uestra communio.\"\nuna est enim, quaecumque illa sit, de qua dictum est: una\nest columba mea, una est matri suae, nec possunt\necclesiae tot esse quot schismata. si autem dixerimus non ibi\ndimitti peccata: \"ergo\" inquiunt \"non est illic uerus baptismus,\net propterea quos a nobis suscipitis uos baptizare debetis;\nquod quia non facitis, in ecclesia Christi uos non esse fatemini.\"\n\nHis ita resistimus, secundum scripturas eos interrogantes,\nut quod a nobis quaerunt sibi ipsi respondeant. quaero enim,\nut dicant utrum dimittantur peccata ubi caritas non est. peccata\nenim tenebrae animarum sunt. audimus Iohannem quippe\ndicentem: qui odit fratrem suum, in tenebris est\nusque adhuc; nulli autem schismata facerent, si fraterno\nodio non excaecarentur. si ergo dicimus non ibi dimitti peccata,\nquomodo renascitur qui apud eos baptizatur? quid est\nenim renasci per baptismum nisi a uetustate renouari? quomodo\nautem renouatur a uetustate cui peccata praeterita non\ndimittuntur? quod si renatus non est, nec Christum induit.\nex quo conficitur, ut denuo baptizandus uideatur, quia dicit\napostolus: quotquot enim in Christo baptizati estis,\nChristum induistis; quem ille si non induit, nec in\nChristo baptizatus habendus est. porro quia in Christo dicimus\nbaptizatum, fatemur eum Christum induisse; et si hoc fatemur,\nregeneratum fatemur. quod si ita est, et peccata dimissa\n\n\n\n\n\n\nsunt. quomodo ergo dicit Iohannes: qui odit fratrem\nsuum, in tenebris manet usque adhuc, si iam facta\nest remissio peccatorum? an non est in schismate odium\nfraternum ? quis hoc dixerit, cum et origo et pertinacia schismatis\nnulla sit alia nisi odium fratris?\n\n\nHanc illi quaestionem soluere sibi uidentur, cum dicunt:\n\"non est ergo in schismate remissio peccatorum et ideo nec\nregeneratio noui hominis, et propterea nec baptismum Christi.\"\nnos autem quia fatemur ibi esse baptismum Christi, hanc eis\nquaestionem soluendam proponimus, Magus ille Simon utrum\nuero Christi baptismate tinctus sit. respondebunt: \"ita u, quia\nsanctae scripturae auctoritate coguntur. quaero ergo utrum\nfateantur ei dimissa peccata. profecto fatebuntur. item quaero,\ncur ei dixerit Petrus non eum habere partem in sorte sanctorum.\n\"quia\" inquiunt \"postea peccauit pecunia uolens emere\ndonum dei, cuius uenditores apostolos credidit.\"\n\nQuid, si ad ipsum baptismum fictus accessit, dimissa sunt\nei peccata an non sunt dimissa ? eligant quod uolunt; utrumlibet\nelegerint, sufficiat nobis. si dimissa dixerint, quomodo\nergo spiritus sanctae disciplinae effugiet fictum,\nsi in isto ficto operatus est peccatorum remissionem? si\ndixerint non esse dimissa, quaero, si postea fictionem suam\ncorde concusso et uero dolore fateretur, denuo baptizandus\niudicaretur? quod si dementissimum est dicere, fateantur\nuero baptismo Christi baptizari posse hominem, et tamen cor\n\n\n\n\n\n\neius in malitia uel sacrilegio perseuerans peccatorum abolitionem\nnon sinere fieri, atque ita intellegant in communionibus ab\necclesia separatis posse homines baptizari, ubi Christi baptismus\neadem sacramenti celebratione datur et sumitur, qui\ntamen tum prosit ad remissionem peccatorum, cum quisque\nreconciliatus unitati sacrilegio dissensionis exuitur, quo eius\npeccata tenebantur et dimitti non sinebantur. sicut enim in\nillo qui fictus accesserat fit, ut non denuo baptizetur, sed ipsa\npia correctione et ueraci confessione purgetur, quod non posset\nsine baptismo, sed ut quod ante datum est tunc ualere incipiat\nad salutem, cum illa fictio ueraci confessione recesserit: sic\netiam iste qui baptisma Christi, quod non amiserunt qui se\nseparauerunt, inimicus caritatis et pacis Christi in aliqua\nhaeresi aut schismate accepit, quo sacrilego scelere peccata\neius non dimittebantur, cum se correxerit et ad ecclesiae\nsocietatem unitatemque uenerit, non iterum baptizandus est,\nquia ipsa reconciliatione ac pace praestatur, ut ad remissionem\npeccatorum eius in unitate iam prodesse incipiat sacramentum,\nquod acceptum in schismate prodesse non poterat.\n\nSi autem dixerint in illo qui fictus accessit per sanctam\nuim tanti sacramenti dimissa quidem illi esse peccata in ipso\ntemporis puncto, sed per fictionem ipsius redisse continuo, ut\nspiritus sanctus et adfuerit baptizato, ut peccata recederent,\net perseuerantiam fictionis fugerit, ut redirent, ut et illud\nuerum sit: quotquot in Christo baptizati estis,\n\n\n\n\n\n\nChristum induistis, et illud: sanctus enim spiritus disciplinae\neffugiet fictum, id est ut et induat eum Christo\nsanctitas baptismi et exuat eum Christo pernicies fictionis,\nsicut fit, cum quisque a tenebris per lucem transit ad tenebras;\noculi quidem eius in tenebras perpetuo diriguntur, sed non\npotest eum lux nisi perfundere transeuntem — si hoc ergo dixerint,\nhoc etiam in eis intellegant fieri qui extra ecclesiae\ncommunionem, sed tamen baptismate ecclesiae baptizantur.\nquod ubicumque fuerit, sanctum est per se ipsum, et ideo non\nest eorum qui se separant, sed eius unde se separant. ualet\ntamen apud eos hactenus, ut per eius lucem transeant ad\ndissensionis suae tenebras, continuo redeuntibus peccatis, quae\nbaptismatis sanctitas in illo temporis puncto dimiserat, tamquam\nredeunte obscuritate, quam lux in transitu excusserat.\nCCCIII. SEQVITVB SETEXTVS: QVOD SINE CARITATE PECCATA REDEANT, QVAE DIMISSA FVERANT, PROBAT PER SERVVM, CVI OMNE DEBITVM DIMISERAT DOMINVS SWS. Nam redire dimissa peccata, ubi fraterna caritas non est,\napertissime dominus in euangelio docet de illo seruo,. quem\ncum inuenisset debitorem decem milium talentorum, deprecanti\nomnia dimisit; ille autem conseruum suum, qui ei debebat\ncentum denarios, cum miseratus non fuisset, iussit eum dominus\nreddere quae ei dimiserat. tempus ergo, quo accipitur indulgentia\nper baptismum, tamquam tempus est reddendae\nrationis, ut omnia debita, quae inuenta fuerint, dimittantur.\nnon tamen ille seruus postea dedit conseruo suo mutuam\n\n\n\n\n\n\npecuniam; quam cum ille non posset reddere, non eius misertus\nest, sed iam ei debebat conseruus eius, cum ipse rationem\ndomino suo reddens tanti numeri debito solueretur; nec dimiserat\nconseruo suo quod ei debebat et sic accesserat, ut ei\ndimitteret dominus. hoc indicant uerba conserui dicentis:\npatientiam habe in me, et reddam tibi. alioquin\ndiceret: \"iam mihi hoc dimiseras; cur iterum repetis?\" hoc et\nipsius domini uerba manifestius aperiunt. ait enim: egressus\nautem seruus ille inuenit unum de conseruis suis,\nqui debebat ei centum denarios. non dixit: \"cui debitum\niam centum denariorum dimiserat\"; si enim dimiserat, non ei\ndebebat. quia ergo dixit: debebat ei, manifestum est quod\nnon dimiserat. et melius quidem fuerat atque hoc potius congruebat\ntanto debitori reddituro rationem et exspectanti\nmisericordiam domini sui, ut prior ipse conseruo dimitteret\nquod ei debebatur et sic ad rationem reddendam, ubi misericordia\ndomini imploranda erat, accederet. nec tamen illud\nquod nondum conseruo dimiserat impediuit domino eius, quominus\nin illo tempore accipiendae rationis dimitteret ei omnia,\nquae debebat. sed quid profuit, quando quidem in caput eius\npropter odiorum perseuerantiam rursus omnia continuo replicata\nsunt? sic non impeditur baptismi gratia, quominus omnia\npeccata dimittat, etiam si odium fraternum in eius cui dimittuntur\nanimo perseuerat. soluitur enim hesternus dies et\nquidquid supra est soluitur, etiam ipsa hora momentumque\nante baptismum et in baptismo; deinceps autem continuo reus\n\n\n\n\n\n\nesse incipit non solum consequentium sed etiam praeteritorum\ndierum, horarum, momentorum, redeuntibus omnibus, quae\ndimissa sunt. et saepe ista contingunt in ecclesia.\nCCIIII. SEQVITVR SETEXTVS: DE BAPTIZANDO CVI SVBITVM PERICVLVM MORTIS IMMINEAT ET HABEAT INIMICVM, QVEM INIQVISSIME ODERIT. Nam plerumque fit, ut homo habeat inimicum, quem iniquissime\noderit, quamquam etiam inimicos diligere iubeamur\net orare pro eis; subito autem periculo mortis incipit perturbari\net poscit baptismum, quem tanta festinatione accipit, ut\nnecessariam interrogationem paucorum uerborum uix periculi\ntempus admittat, quanto minus sermonem longissimum, ut\nillud odium corde pellatur, etiam si baptizanti sit cognitum.\ncerte ista non solum apud nos sed etiam apud illos euenire\nnon cessant. quid ergo dicimus? dimittuntur peccata huic\nhomini an non dimittuntur? prorsus quod uolunt eligant. si\nenim dimittuntur, continuo redeunt, euangelium loquitur,\nueritas clamat. siue ergo dimittantur siue non dimittantur,\nnecessaria est postea medicina, nec tamen, si uixerit atque\nid corrigendum esse didicerit atque correxerit, denuo baptizatur\nsiue apud illos siue apud nos. sic et illa quae schismatici\nuel haeretici non aliter habent nec aliter agunt quam uera\necclesia, cum ad nos ueniunt, non emendamus, sed potius\napprobamus. in quibus enim non dissentiunt a nobis, in eis\n\n\n\n\nnon disiunguntur a nobis. sed tamen, quia nihil eis prosunt.\nquamdiu schismatici et haeretici sunt, propter alia in quibus\na ueritate dissentiunt et propter ipsum separationis immanissimum\nscelus, siue permanserint in eis peccata siue continuo\ndimissa redierint, ut ad salutem pacis atque caritatis ueniant\nadhortamur, non solum ut aliquid habeant quod non habebant,\nsed ut eis etiam illud prodesse incipiat quod habebant.\nCCV. SEQVITVR SETEXTVS: QVOD BAPTISMVS DEI SIT ECCLESIAE, VBICVMQVE INVENTVS FVERIT. Frustra ergo nobis dicunt: \"si baptismum nostrum acceptatis,\nquid minus habemus, quod nobis de uestra communione consulendum\nputetis?\" respondemus enim: non baptismum uestrum\nacceptamus — quia non est baptismus ille schismaticorum\nuel haereticorum — sed dei et ecclesiae, ubicumque fuerit inuentum\net quocumque translatum; uestrum autem non est\nnisi quod praue sentitis et sacrilege agitis et impie separamini.\nnam si cetera omnia uera uel habeatis uel sentiatis et\nin eadem tamen separatione duretis aduersus uinculum pacis\nfraternae, aduersus unitatem omnium fratrum, qui toto terrarum\norbe, sicut promissi sunt, ita exhibiti, quorum omnium causas\net corda nullo modo umquam nosse ac discutere potuistis, ut\nmerito damnaretis; qui non possunt propterea rei esse, quia\n\n\n\n\niudicibus ecclesiasticis potius quam litigatoribus crediderunt:\nhoc solum minus habetis, quod minus habet qui caritatem\nnon habet. iam quid opus est, ut nos retexamus? uos ipsi in\napostolo inspicite, quantum sit quod minus habetis. quid\nautem interest, qui caritatem non habet utrum foras auolet\naliquo uento temtationis ablatus an intus de messe dominica\nnon recedat in ultima uentilatione separandus ? et tamen etiam\ntales si iam semel per baptismum nati sunt, iterum eos nasci\nnon oportet.-\nCCVI SEQVITVR SETEXTVS: QVOD ECCLESIA PARIAT SIVE PER SE SIVE PER ANCILLARVM VTERVM DE SEMINE VIRI SVI; VBI PONIT SIMILITVDINEM DE ESAV ET ASER. Ecclesia quippe omnes per baptismum parit, siue apud se,\nid est ex utero suo, siue extra se de semine uiri sui. sed et\nEsau de uxore natus propter fraternam discordiam separatus\nest a populo dei et Aser per uxoris quidem potestatem, sed\nex ancilla natus propter fraternam concordiam terram promissionis\naccepit. unde et Hismaheli, ut separaretur a populo\ndei, non offuit mater ancilla, sed offuit fraterna discordia; et\nnon profuit potestas uxoris, cuius magis filius erat, quia per\nipsius iura coniugalia et ancilla seminatus erat et ex ancilla\nsusceptus; sicut apud istos ecclesiae iure, quod est in baptismo,\nnascuntur quicumque nascuntur. sed si concordent cum fratribus\nper unitatem pacis, ad terram ueniunt promissionis, non\n\n\n\n\nde materno utero rursus eiciendi, sed in paterno semine\ncognoscendi. si autem in discordia perseuerent, ad Hismahelis\nfuniculum pertinebunt. prior autem fuit Hismahel et postea\nIsaac, et prior Esau, posterior autem Iacob, non quia prior\n. peperit haeresis quam ecclesia, aut ipsa ecclesia prius carnales\nuel animales et postea spiritales, sed quia in ipsa sorte mortalitatis\nnostrae, ex quo de Adam nascimur, non est prius\nquod spiritale, sed quod animale, postea quod\nspiritale. ex ipso autem animali sensu, quia homo animalis\nnon percipit quae sunt spiritus dei, omnes\ndissensiones et his schismata generantur. in quo sensu perseuerantes\napostolus dicit ad uetus testamentum pertinere, id\nest ad terrenorum promissorum cupiditatem, in quibus quidem\nspiritalia figurantur, sed animalis homo non percipit\nquae sunt spiritus dei.\nCCVII. QVOD ANTIQVA RES SIT ECCLESIA, IN ALIIS HABENS ANIMALEM PORTIONEM, IN ALIIS SPIRITALEM. Quocumque ergo tempore tales homines esse coeperint in\nhac uita, ut iam diuinis pro saeculorum distributione sacramentis\nimbuti, adhuc tamen carnaliter sapiant et carnalia de\ndeo siue in hac uita siue post hanc uitam sperent atque\ndesiderent, animales sunt. ecclesia uero, quod est populus\ndei, etiam in istius uitae peregrinatione antiqua res est, in\n\n\n\n\n\n\naliis hominibus habens animalem portionem, in aliis autem\nspiritalem. ad animales pertinet uetus testamentum, ad spiritales\nnouum. sed primis temporibus utrumque occultum fuit,\nab Adam usque ad Mosen. a Mose autem manifestatum est\nuetus et in eo ipso occultabatur nouum, quia occulte significabatur.\npostea uero quam in carne dominus uenit, reuelatum\nest nouum; ueteris autem sacramenta cessarunt, sed concupiscentiae\ntales non cessauerunt. in illis enim sunt quos\napostolus iam per sacramentum noui testamenti natos, adhuc\ntamen dicit animales non posse percipere quae sunt spiritus\ndei. sicut enim in sacramentis ueteris testamenti uiuebant\nquidam spiritales, ad nouum scilicet testamentum, quod tunc\noccultabatur, occulte pertinentes, sic et nunc in sacramento\nnoui testamenti, quod iam reuelatum est, plerique uiuunt animales.\nqui proficere si nolunt ad percipienda quae sunt spiritus\ndei, quo eos hortatur sermo apostolicus, ad uetus testamentum\npertinebunt; si autem proficiunt, et antequam capiant\nipso profectu et accessu ad nouum pertinent et, si priusquam\nspiritales fiant ex hac uita rapiuntur, custoditi per sacramenti\nsanctitatem in terra uiuentium computantur, ubi est spes\nnostra et portio dominus. nec inuenio quid uerius intellegatur\nin eo quod scriptum est: inperfectum meum uiderunt\noculi tui, quando quidem sequitur: et in libro tuo omnes\nscribentur.\n\ni Quae autem peperit Abel et Enoch et Noe et Abraham,\nipsa peperit et Mosen et prophetas tempore posteriores ante\ndomini aduentum; et quae istos, ipsa et apostolos et martyres\n\n\n\n\n\n\n\n\n\n\nnostros et omnes bonos christianos. omnes enim diuersis quidem\ntemporibus nati apparuerunt, sed societate unius populi\ncontinentur et eiusdem ciuitatis ciues labores huius peregrinationis\nexperti sunt, et quidam eorum nunc experiuntur et\nusque in finem ceteri experientur. item quae peperit Cain et\nCham et Hismahelem et Esau, eadem ipsa peperit et Dathan\net alios in eodem populo similes; et quae istos, eadem ipsa\net ludam pseudoapostolum et Simonem Magum et ceteros\nusque ad haec tempora pseudochristianos in affectione animali\npertinaciter obduratos, siue in unitate permixti sint siue aperta\npraecisione dissentiant.\nCCVIII.QVOMODO GENERET ECCLESIA BONOS ET MALOS TAMQVAM I\\'ER SE IPSAM REBECCA GEMINOS. Sed cum tales ab spiritalibus euangelizantur et sacramentis imbuuntur, tamquam per se ipsam Rebecca eos parit sicut\nEsau; cum autem per illos qui non caste annuntiant euangelium\ntales in dei populo generantur, Sarra quidem, sed per\nAgar. item boni spiritales quando euangelizantibus uel baptizantibus\ncarnalibus generantur, Lia quidem uel Rachel iure\nconiugali eos, sed per ancillarum uterum parit. cum uero\nper spiritales in euangelio generantur boni fideles, qui uel\n\n\n\n\n\n\neuadunt in spiritalis aetatis affectum uel eo tendere non desistunt\nuel ideo non faciunt, quia non possunt, sicut ex utero\nSarrae Isaac uel Rebeccae Iacob in nonam uitam et nonum\ntestamentum nascuntur.\n\nItaque siue intus uersari uideantur siue aperte foris sint,\nquod caro est, caro est; siue in area in sua sterilitate perse-\nuerent siue occasione temtationis tamquam uento extra tollantur,\nquod palea est, palea est, et semper ab illius ecclesiae,\nquae sine macula et ruga est, unitate diuisus est etiam qui\ncongregationi sanctorum in carnali obduratione miscetur. de\nnullo tamen desperandum est, siue qui intus talis apparet\nsiue qui foris manifestius aduersatur. spiritales autem siue\nad hoc ipsum pio studio proficientes non eunt foras, quia et\ncum aliqua uel peruersitate uel necessitate hominum uidentur\nexpelli, ibi magis probant quam intus permaneant, cum aduersus\necclesiam nullatenus eriguntur, sed in solida unitatis\npetra fortissimo caritatis robore radicantur. ad hoc enim\npertinet quod in illo Abrahae sacrificio dicitur: aues autem\nnon diuisit.\nCCVIIII. EX EODEM LIBRO. QVOD PROPTEREA DOMINVS NON APERVIT CVPRIANO SENTENTIAM, QVAM POSTEA PLENARIO CONCILIO PATEFECIT, VT EIVS PLENIVS CARITAS APPARERET. Extant beati martyris Cypriani in eius litteris documenta,\nut ad illum iam ueniam, de cuius sibi auctoritate isti carnaliter\nblandiuntur, cum eius caritate spiritaliter perimantur.\nnam illis temporibus, antequam plenarii concilii sententia quid\nin hac re sequendum esset totius ecclesiae consensio confirmaret,\nuisum est ei cum ferme octoginta coepiscopis suis\nAfricanarum ecclesiarum hominem, qui extra ecclesiae catholicae\ncommunionem baptizatus fuisset, oportere ad ecclesiam\nuenientem denuo baptizari: quod non recte fieri tanto uiro\nnimirum propterea dominus non aperuit, ut eius pia et\nhumilitas et caritas in custodienda salubriter ecclesiae pace\npatesceret. [minus ergo ille penetrauit, ut cerneret secretum\nabditum sacramenti; sed, si sciret omnia sacramenta, caritatem\nautem non haberet, nihil esset. cum autem minus illud perspiciens\nhanc tamen humiliter, fideliter, fortiter custodiuit, ad\nmartyrii coronam meruit peruenire, ut, si qua in eius lucidam\nmentem ex humana condicione nebula inrepserat, gloriosa\nserenitate fulgentis sanguinis fugaretur. non enim frustra ipse\ndominus Iesus Christus, cum se ipsum diceret uitem, suos\n\n\n\n\n\n\nautem tamquam in uite sarmenta, praecidi dixit eos et de\nuite auferri tamquam inutilia sarmenta, quae fructum non\ndarent. quis est autem fructus nisi nonus ille fetus, de quo\nitem dicit: mandatum nouum do uobis, ut uos inuicem\ndiligatis? ipsa est illa caritas, sine qua cetera\nnihil prosunt. dicit et apostolus: fructus autem spiritus\nest caritas, gaudium, pax, longanimitas, benignitas,\nbonitas, fides, mansuetudo, continentia. quae .\nomnia incipiunt a caritate et per ceteram iuncturam quasi\nbotrum mirabilem faciunt. nec tamen frustra idem dominus\naddidit: quae autem sarmenta in me dant fructum,\npurgat illa pater meus, ut maiorem fructum afferant,\nnisi quia et ipsi qui fructu praeualent caritatis\npossunt tamen aliquid habere purgandum, quod incultum\nagricola non relinquit. quod ergo ille uir sanctus de baptismo\naliter sentiens quam se res habebat, quae postea pertractata\net diligentissima consideratione firmata est, in catholica unitate\npermansit, et caritatis ubertate compensatum est et\npassionis falce purgatum.]\nCCX. EX LIBRO DE BAPTISMO IIII. QVOD SICVT INTVS QVOD DIABOLI EST ARGVENDVM EST, SIC ET PORIS QVOD CHRISTI EST AGNOSCENDVM EST. Sicut ergo et intus quod diaboli est arguendum est, sic et\nforis quod Christi est agnoscendum est. an extra unitatem\n\n\n\n\n\n\necclesiae non habet sua Christus et in unitate ecclesiae habet\nsua diabolus? hoc fortasse de hominibus dici potest, ut sic\nextra ecclesiae communionem non habeat deus aliquem suorum.\nsicut inter angelos sanctos non habet diabolus aliquem suorum,\necclesiae uero huic, quae adhuc carnis mortalitatem portat,\nquamdiu peregrinatur a domino, licuerit diabolo miscere\nzizania, hoc est malos homines, et permissus sit propter ipsius\necclesiae peregrinationem, ut requies illius patriae, qua sancti\nangeli perfruuntur, desideraretur ardentius. de sacramentis\nautem hoc dici non potest. sicut enim ea possunt habere\natque tractare non ad salutem, sed ad perniciem suam, in\nqua igni destinata sunt, interiora zizania, sic et exteriora\nzizania, quae ab interioribus recedentibus acceperunt, quia\nrecedentia non amiserunt. quod sine dubio manifestatur, cum\nredeuntibus non restituitur, quando forte aliquis ex eis ipsis\nqui recesserant reuertuntur. nec quisquam dixerit: \"quid enim\nfrumenti habet zizania?\" si enim hoc ita est, et intus et foris\nad hoc dumtaxat par condicio est. neque enim in zizaniis exterioribus\nnon inueniuntur grana frumenti et in interioribus\ninueniuntur. de sacramento autem cum quaeritur, non utrum\nhabeant aliquid frumenti zizania quaeritur, sed utrum habeant\naliquid caeli. et exterioribus enim et interioribus zizaniis cum\nipso tritico est pluuia communis, quae caelestis et dulcis est\nipsa, etiam si ex ea zizania steriliter crescunt: sic et\n\n\n\n\neuangelicum Christi sacramentum diuinum et suaue est neque\npropter eorum sterilitatem quos etiam foris compluit improbandum.\nCCXI.SEX EODEM LIBRO DE BAPTISMO IIII. QVOD NON ITA SIBI BAPTISMVS VERVS SVCCEDERE POSSIT, SICVT FALSAE FIDEI VERA SVCCEDIT. Iam satis ostendimus ad baptismum, qui uerbis euangelicis\nconsecratur, non pertinere cuiusquam uel dantis uel accipientis\nerrorem, siue de patre siue de filio siue de spiritu sancto\naliter sentiat quam doctrina caelestis insinuat. multi enim\ncarnales et animales etiam intus baptizantur, cum aperte dicat\napostolus: animalis autem homo non percipit ea quae\nsunt spiritus dei, et percepto iam baptismo dicit eos adhuc\nanimales esse. secundum autem sensum carnalem non\npotest nisi carnaliter de deo sapere anima corporeis sensibus\ndedita. unde multi post baptismum proficientes, et maxime\nqui infantes uel pueri baptizati sunt, quanto magis eorum\nintellectus serenatur et inluminatur, dum interior homo renouatur\nde die in diem, priores suas opiniones, quas de deo\nhabebant, cum suis phantasmatis ludificarentur, irrident et\ndetestantes atque confitentes abiciunt. nec tamen ideo non\naccepisse baptismum existimantur aut tale baptismum\n\n\n\n\n\n\naccepisse dicuntur, qualis fuit error ipsorum, sed in eis et sacramenti\nintegritas honoratur et mentis uanitas emendatur, etiam\nsi confirmata et fortasse multis contentionibus defensa calluerat..\nquapropter etiam haereticus, qui perspicue foris est, baptismum\nillic euangelicum accepit: non talem utique baptismum accepit,\nquali errore caecatur. et propterea, si respiciens uiderit\nrelinquendum esse quod male tenuerat, non simul ei relinquendum\nest et bonum, quod acceperat, nec quia error illius\nimprobandus est, propterea in illo Christi baptismus exsufflandus\nest. iam enim ex his quos intus contigit de deo falsa\nopinantes baptizari satis elucet discernendam esse sacramenti\nueritatem a male credentis errore, quamuis utrumque in homine\nuno ualeat inueniri; et ideo, cum etiam foris in errore\naliquo constitutus, uero tamen sacramento fuerit baptizatus,\ncum ecclesiae redditur unitati, sicut falsae fidei uera succedit,\nnon sic potest etiam uero baptismo uerus baptismus succedere:\nqui quidem ipse sibi succedere non potest, quia nec decedere\npotest. ad hoc ergo haeretici ad catholicam ueniunt, ut quod\neorum malum est corrigatur, non quod dei bonum est\nrepetatur.\n\n\nDicit aliquis: \"nihilne ergo interest, si duo in errore pari\natque malitia constituti sint nec uita et corde mutato alius\neorum foris, alius intus baptizetur?\" fateor interesse. ille enim\npeior est qui etiam foris baptizatur, non eo quod baptizatur,\nsed eo quod foris est. est etiam ipsius diuisionis nec nullum\nnec paruum malum, si tamen ille qui intus baptizatur non\npropter aliquod terrenum aut temporale commodum intus esse\n\n\n\n\nnoluit, sed quod unitatem ecclesiae toto orbe diffusae schismatum\nconcisionibus praetulit; alioquin etiam ipse inter illos\nqui foris sunt deputandus est. constituamus ergo duos aliquos\nisto modo: unum eorum, uerbi gratia, id sentire de\nChristo quod Fotinus opinatus est et in eius haeresi baptizari\nextra ecclesiae catholicae unitatem; alium uero hoc idem sentire,\nsed in catholica baptizari, existimantem ipsam esse\ncatholicam fidem: istum nondum haereticum dico, nisi manifestata\nsibi doctrina catholicae fidei resistere maluerit et illud\nquod tenebat elegerit; quod antequam fiat, manifestum est\nillum qui foris est esse peiorem. itaque in hoc sola falsa\nopinio, in illo autem etiam ipsa diuisio corrigenda est, sed\nin neutro ipsorum sacramenti ueritas repetenda. quod si quisquam\nidem sentiat quod illi, et esse haeresem nouerit ab unitate\ncatholicae separatam, ubi hoc docetur et discitur, sed\nalicuius saecularis emolumenti causa in catholica unitate\nbaptizari uoluerit uel in ea baptizatus propter hoc inde exire\nnoluerit, non solum separatus habendus est uerum etiam tanto\nsceleratius, quanto magis errori haeresis et diuisioni unitatis\nfallaciam simulationis adiungit. quam ob rem cuiusque hominis\nprauitas quanto periculosior est et tortuosior, tanto instantius\net operosius corrigenda est. nec ideo tamen, si quid habet\nintegrum, praesertim non suum, sed dei, propter eius prauitatem\nuel nullum putandum est uel eodem modo uituperandum\nuel eius prauitati tribuendum ac non illius largitati, qui etiam\nfornicanti a se animae et eunti post amatores suos dedit\n\n\n\n\n\n\npanem suum et uinum suum et oleum suum et alia uel alimenta\nuel ornamenta, quae nec a se ipsa nec ab eius amatoribus\nei sunt, sed ab illo qui eam miserans ubique uoluit\nad quem redeat admonere.\nCCXII.EX EODEM LIBRO DE BAPTISMO IIII. DE BONORVM MORVM HAERETICO ET CATHOLICO CRIMINOSO. Constituamus ergo aliquem castum, continentem, non auarum,\nnon idolis seruientem, hospitalem, indigentibus ministrantem,\nnon cuiusquam inimicum, non contentiosum, patientem, quietum,\nnullum aemulantem, nulli inuidentem, sobrium, frugalem\nhaereticum: nulli utique dubium est, propter hoc solum quod\nhaereticus est regnum dei non possessurum. constituamus\nalium fornicatorem, immundum, luxuriosum, auarum uel etiam\napertius idolis deditum, ueneficum, discordiosum, contentiosum,\naemulum, animosum, seditiosum, inuidum, ebriosum, comisatorem\ncatholicum: numquid propter hoc solum quod catholicus\nest regnum dei possidebit, agens talia de quibus sic concludit\napostolus: quae praedico uobis, sicut praedixi, quoniam\nqui talia agunt regnum dei non possidebunt?\nsi hoc dicimus, nos ipsos seducimus. nam sermo dei non nos\nseducit, qui nec tacet nec parcit nec ulla adulatione nos\ndecipit. ideo quippe et alibi dicit: hoc autem scitote\ncognoscentes, quoniam omnis fornicator aut\n\n\n\n\n\n\nimmundus aut auarus, quod est idolorum seruitus,\nnon habet hereditatem in regno Christi et dei;\nnemo uos seducat inanibus uerbis. non est ergo quod\nde sermone dei conqueramur. dicit omnino et aperte ac libere,\ndicit eos qui male uiuunt ad regnum dei non pertinere.\n\n\nHis igitur omnibus uitiis circumseptum catholicum non\nadulemus nec ei, quia christianus catholicus est, impunitatem,\nquam scriptura diuina non promittit, promittere audeamus;\nnec si aliquid unum habeat ex his quae dicta sunt, debemus\nei societatem supernae illius patriae polliceri. ad Corinthios\nenim singula enumerat, in quibus singulis subauditur, quod\nregnum dei non possidebunt: nolite, inquit, errare: neque\nfornicatores neque idolis seruientes neque adulteri\nneque molles neque masculorum concubitores neque\nfures neque auari neque ebriosi neque maledici\nneque rapaces regnum dei possidebunt. non\nait: \"qui haec omnia uitia simul habuerint, regnum dei non\npossidebunt\", sed: neque illi neque illi, ut singulis hoc subaudias,\nquod nulli eorum regnum dei possidebunt. sicut ergo\nhaeretici regnum dei non possidebunt, sic auari regnum dei\nnon possidebunt. nec dubitandum est quidem poenas ipsas,\nquibus cruciabuntur qui regnum dei non possidebunt, pro\ndiuersitate criminum esse diuersas et aliis alias acriores, ut\nin ipso igne aeterno pro disparibus ponderibus peccatorum\nsint disparia tormenta poenarum. neque enim frustra ipse\ndominus ait: tolerabilius erit Sodomis quam uobis\nin die iudicii.\nCXIII EX LIBRO DE BAPTISMO V. QVOD AQVA BAPTISMATIS ET INTRA ECCLESIAM SALVET ET EXTRA ECCLESIAM DAMNET. Sunt etiam quidam ex eo numero, qui adhuc nequiter uiuant\naut etiam in haeresibus uel in gentilium superstitionibus\niaceant, et tamen etiam illic dominus nouit qui sunt eius.\nnamque in illa ineffabili praescientia multi, qui foris uidentur,\nintus sunt et multi, qui intus uidentur, foris sunt. ex illis\nergo omnibus, qui, ut ita dicam, intrinsecus et in occulto\nintus sunt, constat ille hortus conclusus, fons signatus,\nputeus aquae uiuae, paradisus cum fructu pomorum.\nhorum munera concessa diuinitus partim sunt propria,\nsicut in hoc tempore infatigabilis caritas et in futuro uita\naeterna, partim uero cum malis peruersisque communia, sicut\nomnia cetera, in quibus sunt et sacrosancta mysteria.\n\n\nHinc itaque iam facilior nobis et expeditior arcae illius,\ncuius Noe fabricator et gubernator fuit, consideratio proponitur.\nait enim Petrus: in arca Noe pauci, id est octo animae\nhominum saluae factae sunt per aquam; quod et\nuos simili forma baptismi saluas facit, non carnis\ndepositio sordium, sed conscientiae bonae\n\n\n\n\n\n\ninterrogatio. quapropter, sicut apparet hominibus, in unitate catholica\nbaptizati, qui saeculo uerbis solis et non factis renuntiant,\nquomodo pertinent ad huius arcae mysterium, in quibus non\nest conscientiae bonae interrogatio ? aut quomodo salui fiunt\nper aquam qui sancto baptismate male utentes, cum uideantur\nesse intus, usque in finem uitae in flagitiosis et perditis\nmoribus perseuerant? aut quomodo non sunt per aquam saluati\nquos in praeteritum cum eo baptismate, quod in haeresi\nacceperant, in ecclesiam simpliciter admissos Cyprianus ipse\ncommemorat ? eadem quippe arcae unitas eos saluos fecit, in\nqua nemo nisi per aquam saluatus est. ipse enim dicit: potens\nest dominus misericordia sua indulgentiam\ndare et eos qui ad ecclesiam simpliciter admissi\nin ecclesia dormierunt ab ecclesiae suae muneribus\nnon separare. si non per aquam, quomodo in arca? si non\nin arca, quomodo in ecclesia? si autem in ecclesia, utique in\narca; et si in arca, utique per aquam. potest ergo fieri et\nut quidam foris baptizati per dei praescientiam uerius intus\nbaptizati deputentur, quia illic eis incipit aqua prodesse ad\nsalutem; neque enim aliter dici possunt salui facti in arca.\nnisi per aquam. et rursus quidam, qui uidebantur intus baptizati,\nper eandem praescientiam dei foris baptizati uerius\ndeputentur; male quippe utentes baptismo per aquam moriuntur,\nquod nulli tunc accidit, nisi qui praeter arcam fuit.\n\n\n\n\n\n\ncerte manifestum est id quod dicitur in ecclesia intus et foris\nin corde, non in corpore cogitandum, quando quidem omnes,\nqui corde sunt in arcae unitate, per eandem aquam salui fiunt,\nper quam omnes, qui corde sunt foris, siue etiam corpore foris\nsunt siue non sint, tamquam unitatis aduersarii moriuntur.\nsicut ergo non alia, sed eadem aqua et in arca positos saluos\nfecit et extra aream positos interemit, sic non alio, sed eodem\nbaptismo et boni et catholici salui fiunt et mali catholici uel\nhaeretici pereunt.\nCCXIIII. EX LIBRO DE BAPTISMO VI. QVOD MVLTIS LVPIS INTERIVS INSIDIANTIBVS ET MVLTIS OVIBVS EXTERIVS ERRANTIBVS SCIT DOMINVS QVI SVNT EIVS; ET DE SANCTO CVPRIANO VEL APO- STOLO PETRO. I\nI\n1\nEtiam corde tardiores, quantum existimo, intellegunt baptis-15\nmum Christi nulla peruersitate hominis siue dantis siue accipientis\nposse uiolari. nec ob aliud illis temporibus, quando\nista quaestio contra utilem consuetudinem disputationibus salua\ncaritate atque unitate altercantibus discutiebatur, uisum est\nquibusdam etiam egregiis uiris, antistitibus Christi, inter quos\npraecipue beatus Cyprianus eminebat, non esse posse apud\nhaereticos uel schismaticos baptismum Christi, nisi quia non\ndistinguebatur sacramentum ab effectu uel usu sacramenti;\net quia eius effectus atque usus in liberatione a peccatis et\n\n\n\n\ncordis rectitudine apud haereticos non inueniebatur, ipsum\nquoque sacramentum illic non esse putabatur. sed conuertentibus\noculos ad interioris paleae multitudinem, cum et hi\nqui in ipsa unitate peruersi sunt et perdite uiuunt appareant\nremissionem peccatorum nec' dare posse nec habere, quia non\nmalignis, sed bonis filiis dictum est: si cui dimiseritis\npeccata, dimittentur ei; si cui tenueritis, tenebuntur,\nhabere tamen et dare et accipere baptismi sacramentum:\nsatis eluxit pastoribus ecclesiae catholicae toto orbe\ndiffusae, per quos postea plenarii concilii auctoritate originalis\nconsuetudo firmata est, etiam ouem, quae foris errabat et\ndominicum caracterem a fallacibus depraedatoribus suis foris\nacceperat, uenientem ad christianae unitatis salutem ab errore\ncorrigi, a captiuitate liberari, a uulnere sanari, caracterem\ntamen in ea dominicum agnosci potius quam improbari, quando\nquidem ipsum caracterem multi et lupi et lupis infigunt, qui\nuidentur quidem intus esse, uerum tamen ad illam ouem, quae\netiam ex multis una est, non pertinere morum suorum fructibus\nconuincuntur, in quibus in finem usque perdurant, quia\nsecundum praescientiam dei, sicut multae oues errant exterius,\nsic multi lupi insidiantur interius, inter quos tamen nouit\ndeus qui sunt eius, qui non audiunt uocem nisi pastoris,\netiam cum clamat per similes pharisaeorum, de quibus dictum\nest: quae dicunt facite.\n\nSicut enim homo spiritalis habens finem praecepti, id est\ncaritatem de corde puro et conscientia bona et fide non ficta,\n\n\n\n\n\n\npotest aliquid ex corpore, quod adhuc corrumpitur et aggrauat\nanimam, minus liquide cernere et aliter sapere, quod in eadem\ncaritate permanenti deus cum uoluerit reuelabit: sic in homine\ncarnali atque peruerso potest aliquod bonum et utile reperiri,\nquod aliunde sit, non ex ipso. nam ut in palmite fructuoso\ninuenitur aliquid quod purgandum sit, ut maiorem fructum\nferat, ita et in harundine sterili atque arida uel alligata solet\nuua pendere. et ideo, sicut stultum est fructiferi palmitis\npurgamenta diligere, commode autem facit qui poma suauia\nubique suspensa non respuit, ita quisquis ab unitate praecisus\npropterea rebaptizat, quia Cypriano uisum est ab haereticis\nuenientes denuo baptizari oportere, laudanda in tanto uiro\nauersatur et emendanda sectatur nec ea ipsa quae sectatur\nassequitur. ille enim dum zelo dei grauiter detestatur eos\nqui se ab unitate separauerunt, etiam ab ipso baptismo separatos\nesse arbitratus est; isti autem parum sceleris putantes\nquod ipsi a Christi unitate separati sunt, etiam baptismum\neius illic non esse et secum exisse contendunt. tam ergo\nlonge sunt a fecunditate Cypriani, ut nec purgamentis eius\naequentur.\n\n\nItem quisquis non habens caritatem et perditas uias morum\ningrediens pessimorum intus uidetur esse, cum foris sit, et\nbaptismum Christi nec in haereticis repetit, nihil eius adiuuat\nsterilitatem quod non fecundatur suo, sed fructu oneratur\n\n\n\n\n\n\nalieno. fieri autem potest, ut aliquis nigeat in radicem caritatis\net in quo Cyprianus aliter sapnit rectissime sapiat, et\ntamen in Cypriano quam in isto plura fecunda sint et in\nisto quam in Cypriano plura purganda sint. non solum itaque\nmalos catholicos nullo modo comparamus, sed nec bonos facile\ncoaequamus beato Cypriano, quem inter raros et paucos excellentissimae\ngratiae uiros numerat pia mater ecclesia, quamuis\nisti et apud haereticos agnoscant baptismum Christi, illi\nautem aliter uisum sit, ut per eum minus aliquid uidentem\net in unitate firmissime permanentem manifestius demonstraretur\nhaereticis, quam sacrilego scelere rumperetur uinculum\npacis. neque enim pharisaei caeci, quamuis dicentes aliquando\nquod fieri debebat, comparandi erant apostolo Petro, quamuis\ndicenti aliquando quod fieri non debebat. non solum autem\nistorum ariditas illius uiriditati non conferenda est, sed nec\naliorum fructus illius ubertati adaequandus est. gentes enim\niudaizare nemo nunc cogit, nec ideo tamen quisquam nunc\nin ecclesia, quantumlibet profecerit, Petri apostolatui conferendus\nest. quapropter reddens debitam reuerentiam dignumque\nhonorem, quantum ualeo, persoluens pacifico episcopo et\nglorioso martyri Cypriano audeo tamen dicere aliter eum sensisse\nde schismaticis uel haereticis baptizandis, quam postea\nueritas prodidit, non ex mea, sed ex uniuersa ecclesiae sententia\nplenarii concilii auctoritate roborata atque firmata,\nsicut uenerans pro sui merito Petrum, primum apostolorum\net eminentissimum martyrem, audeo tamen dicere non eum\n1\n\n\n\n\n\n\n\n\nrecte fecisse, ut gentes iudaizare cogerentur. etiam hoc enim\ndico non ex mea, sed ex apostoli Pauli salutari doctrina per\nuniuersam ecclesiam retenta atque seruata.\n\nDisputans ergo de sententia Cypriani multum infra merita\nCypriani dico sacramentum baptismi et bonos et malos posse\nhabere, posse dare, posse accipere, et bonos quidem utiliter\nac salubriter, malos autem perniciose atque poenaliter, cum\nillud tamen in utrisque sit aequaliter integrum, atque nihil\ninteresse ad eius aequalem in omnibus integritatem, quanto\npeior id habeat inter malos, sicut nihil interest, quanto melior\nid habeat inter bonos. ac per hoc nihil etiam interest, quanto\npeior id tradat, sicut nihil interest, quanto melior; atque ita\nnihil interest, quanto peior id accipiat, sicut nihil interest,\nquanto melior. illud enim per se ipsum et in eis qui non\naequaliter (iusti sunt et in eis qui non aequaliter) iniqui sunt\naequaliter sanctum est.\nCCXV. EX EODEM LIBRO VI DE BAPTISMO. QVOD SVB EODEM BAPTISMO PECCATA DIMITTANTVR PROPTER VINCVLVM CARI- TATIS, SVB QVO TENEBANTVB PROPTER SACRILEGIVM DIVISIO- NIS; ET DE LAVDE SANCTI CVPRIANI. Sed, ut dictum est, nihil interest ad baptismi sanctitatem,\nquanto quisque peior id habeat et quanto peiori tradat. potest\ntamen tradere separatus, sicut potest habere separatus; sed\n\n\n\n\n\n\nquam perniciose tradere! ille autem cui tradit potest salubriter\naccipere, si ipse non separatus accipiat, sicut plerisque\naccidit, ut catholico animo et corde ab unitate pacis\nnon alienato aliqua necessitate mortis urguentis in aliquem\nhaereticum irruerent et ab eo Christi baptismum sine illius\nperuersitate perciperent et, sine defuncti siue liberati, nequaquam\napud eos remanerent ad quos numquam corde\ntransierant. si autem etiam ipse separatus accipiat, tanto\nperniciosius accipit, quanto magis bonum est quod non\nbene accipit, et tanto magis ualet ad exitium separato,\nquanto magis posset ad salutem ualere coniuncto. et ideo, si\nab illa peruersitate correctus et a separatione conuersus\nuenerit ad catholicam pacem, sub eodem baptismate, quod\nacceperat, eius peccata dimittentur propter uinculum caritatis,\nsub quo baptismate peccata eius tenebantur propter sacrilegium\ndiuisionis, quia illud et in homine iusto et in homine iniusto\nsemper sanctum est, quod neque alicuius aequitate augetur\nneque alicuius iniquitate minuitur.\n\nQuae cum ita sint, quid huic perspicuae ueritati offuit,\nquod multi coepiscopi Cypriano in illam sententiam consenserunt\nsuasque in idem conuenientes proprias protulerint, nisi\nut magis magisque illius uiri erga unitatem Christi caritas\ninnotescat? si enim solus ista sentiens nullo consentiente\nremaneret, uideretur propterea refriguisse ab scelere schismatis,\nquia socios non inueniebat erroris; tam multis autem\n\n\n\n\n\n\nsibi consentientibus quod cum ceteris diuersa sentientibus in\nunitate permansit catholicae uniuersitatis, sanctissimum uinculum\nnon timore solitudinis, sed pacis amore seruauit.\nCCXVI. EX EODEM LIBRO VI. QVOD SACRAMENTVM BAPTISMI ET IN MALO ET IN BONO HOMINE SIT AEQVALE. Potest ergo fieri, ut aliquis peior sit ethnico et tamen in\neo Christi sacramentum non solum sit sed etiam non sit peius\nquam in homine sancto et iusto. etsi enim, quantum in illo\nhomine est, non eum seruauit, sed animo et uoluntate uiolauit,\ntamen, quantum ad ipsum attinet sacramentum, et cum\ncontemtore et repudiatore suo integrum inuiolatumque permansit.\nnonne Sodomitae ethnici erant, id est gentiles ? peiores\nergo erant Iudaei, quibus dominus dicit: tolerabilius erit\nSodomis in die iudicii quam uobis, et quibus propheta\ndicit: iustificastis Sodomam, id est: in comparatione\nuestra Sodoma iustificata est. numquid tamen ideo sacramenta\ndiuina, quae apud Iudaeos erant, talia erant, quales\nipsi erant? quae dominus quoque ipse suscepit et ad ea celebranda\nleprosos, quos mundauerat, misit, et ea Zachariae\nministranti angelus astitit eumque in templo sacrificantem\n\n\n\n\n\n\nexauditum esse nuntiauit. haec eadem sacramenta et in bonis\nhominibus illius temporis erant et in malis peioribus quam\nsunt ethnici, quando quidem in malitia Sodomitis praelati\nsunt, et tamen illa sacramenta erant utrisque integra atque\ndiuina.\n\n\nNam et ipsi gentiles si quid diuinum et rectum in doctrinis\nsuis habere potuerunt, non improbauerunt sancti nostri, quamuis\nilli per suas superstitiones et idolatriam et superbiam\nceterosque perditos mores detestandi essent et, nisi corrigerentur,\ndiuino iudicio puniendi. nam et Paulus apostolus\napud Athenienses, cum de deo quaedam diceret, perhibuit\ntestimonium, quod quidam eorum tale aliquid dixerint, quod\nutique, si ad Christum uenirent, agnosceretur in eis, non improbaretur,\net sanctus Cyprianus talibus aduersus eosdem\nethnicos utitur testibus. nam cum de magis loqueretur:\ntamen, inquit, praecipuus Ostanes et formam ueri\ndei negat conspici posse et angelos ueros dicit\nsedi eius assistere. in quo et Plato pari ratione\nconsentit et unum deum seruans ceteros angelos\nuel daemonas dicit; Hermes quoque Trimegistus\nunum deum loquitur et eum incomprehensibilem\natque inaestimabilem confitetur. si ergo isti uenissent\nad percipiendam christianam salutem, non eis utique\ndiceretur: \"hoc malum habetis\" uel: \"falsum habetis\", sed plane\nmerito diceretur: \"hoc uobis, quamuis integrum et uerum,\nnihil tamen prodesset, nisi ad Christi gratiam ueniretis\". si\n\n\n\n\n\n\n\nergo in ipsis ethnicis potest aliquid diuinum inueniri recteque\napprobari, quamuis eis salus adhuc a Christo praestanda sit,\nnon oportet nos ita moueri, etiam si peiores sint haeretici,\nut quod in eis malum ipsorum est uelimus corrigere et quod\nin eis bonum est Christi nolimus agnoscere.\nCCXVII. EX LIBRO VII DE BAPTISMO. QVOD CARITATE CVPRIANI SANCTI HI QVI PER ILLIVS SENTENTIAM SE VOLVNT EXCVSARE DAM- NENTVR. Verius uniuersitati ecclesiae catholicae placuit, ut haeretici\nuel schismatici, qui iam Christi baptismum illic unde ueniunt\nacceperunt, in catholicam communionem cum illo admittantur\nab errore suo correcti, in caritate radicati atque fundati, ut,\nquod attinet ad baptismi sacramentum, non adsit quod deerat,\nsed prosit quod inerat. et beatus quidem Cyprianus iam\ncorpore, quod corrumpitur, non aggrauante animam nec deprimente\nterrena inhabitatione sensum multa cogitantem serenius\nperspicit ueritatem, quam meruit adipisci per caritatem. adiuuet\nitaque nos orationibus suis in istius carnis mortalitate\ntamquam in caliginosa nube laborantes, ut donante domino\nbona eius, quantum possumus, imitemur. si quid autem aliter\nsensit et quibusdam fratribus collegisque persuasit, quod nunc\neo quem dilexit reuelante iam cernit, nos longe impares\nmeritis suis ecclesiae tamen catholicae auctoritatem, cuius\nipse egregium et carissimum membrum est, pro nostra infirmitate\nsectantes aduersus haereticos atque schismaticos\n\n\n\n\n\n\nenodemus: quos praecisos ab unitate, quam tenuit, et arescentes\ncaritate, qua uiguit, et elapsos ab humilitate, qua stetit, tanto\namplius improbat atque condemnat, quanto magis eos nouit\nad insidiandum perscrutari uelle quod scripsit et ad paciicandum\nimitari nolle quod fecit. sicut illi qui se christianos\n\n\nNazarenos uocant et more iudaico carnalia praeputia circumcidunt,\nnati haeretici ex illo errore, in quem Petrus deuians\na Paulo reuocatus est, in hoc adhuc usque persistunt: sicut\nergo illi Petro in primatu apostolorum martyrii gloria coronato\nin sua peruersitate praecisi ab ecclesia remanserunt, sic\nisti Cypriano per abundantiam caritatis in sorte sanctorum\npassionis claritate suscepto se ipsos exules unitatis agnoscunt\net contra unitatis patriam pro suis calumniis ciuem unitatis\nopponunt.\nCCVIII. EX EODEM LIBRO VII. QVOD VT IN PESSIMIS CATHOLICIS CORRECTIS BAPTISMA NON INCIPIT ADESSE, QVOD DEERAT, SED PRODESSE, QVOD INERAT, SIC ET IN HAERETICIS. Ostendit dominus deus noster per pacificum episcopum\nCyprianum et illos qui ei consenserunt, quantum sit catholica\nunitas diligenda, ut in eo quod aliter sapiebant, donec deus\nid quoque reuelaret, tolerarent potius diuersa sentientes quam\nse ab eis nefario schismate separarent. ubi Donatistarum\nprorsus ora clauduntur, etiam si de Maximianistis nihil\n\n\n\n\n\n\ndicamus. si enim mali bonos in unitate contaminant, nullam\niam ecclesiam, cui sociaretur, uel ipse Cyprianus inuenit: si\nautem mali bonos in unitate non maculant, nullam causam\nseparationis sacrilegus Donatista proponit. baptismum autem\nsi habent et tradunt alii tam multi, qui operantur opera carnis\n— qualia qui agunt regnum dei non possidebunt — habent ac\ntradunt et haeretici, qui inter illa opera enumerati sunt. quod\nquia recedendo non amiserunt, et tradere manendo potuerunt;\nsed tam infructuose atque inutiliter tales talibus, quam et illi\nceteri pares eorum in eo quod regnum dei non possidebunt.\net quemadmodum illis correctis baptisma non incipit adesse,\nquod erat de, sed prodesse, quod inerat, sic et haereticis. unde\nCyprianus et qui cum eo senserunt catholicae ecclesiae, quam\nnoluerunt praecidere, non potuerunt praescribere. quod uero\naliter sapuerunt non expauiscimus, quia cum eis ueneramur\net Petrum; quod autem ab unitate non recesserunt gaudemus,\nquia cum eis aedificamur in petra.\nCCVIIII. EX LIBRO DE GRATIA NOVI TESTAMENTI AD HONORATVM. QVAE SINT TENEBRAE EXTERIORES.\nTimore itaque casto permanenti in saeculum saeculi timeat deum omne semen Israhel. timeant quem diligunt non alta\nsapiendo, sed humilibus consentiendo, cum timore et tremore\nsuam ipsorum salutem operentur. deus est enim, qui operatur\nin eis et uelle et Operari pro bona uoluntate..\n\n\n\n\n\nHaec est iustitia dei, hoc est quod deus donat homini, cum\niustificat impium; hanc dei iustitiam ignorantes superbi Iudaei\net suam uolentes constituere iustitiae dei non sunt subiecti;\nhac superbia deiciuntur, ut humilis inseratur oleaster, et illi\nibunt in tenebras exteriores, de quibus inter alia requisisti,\nuenientibus ab oriente et occidente multis, qui recumbant\ncum Abraham et Isaac et Iacob in regno caelorum. sunt\nenim modo in exteris tenebris, unde correctio desperanda non\nest. quam si contemserint, ibunt in tenebras exteriores, ubi\ncorrectionis locus non erit, quoniam deus lux est et\ntenebrae in eo non sunt ullae; sed lux cordis, non\nistorum qui in carne sunt oculorum. nec omnino talis huius\nuisibilis lucis phantasia cogitatur, quamquam et ibi est uidere,\nsed longe aliter, longe dissimiliter. qualis enim lux est ipsa\ncaritas, quis uerbis explicat? quis earum rerum, quae sensibus\ncorporis adiacent, ullo demonstrat exemplo? an forte lux caritas\nnon est? audi apostolum dicentem Iohannem. ipse quippe\ndixit quod modo commemoraui: quoniam deus lux est\net tenebrae in eo non sunt ullae, qui rursus dicit:\ndeus caritas est. ac per hoc, si deus lux est et deus\ncaritas est, profecto caritas lux ipsa est, quae diffunditur\nin cordibus nostris per spiritum sanctum, qui datus\nest nobis. item dicit: qui odit fratrem suum, in\ntenebris est usque adhuc. istae sunt tenebrae, in quas\ndiabolus et angeli eius multum superbiendo progressi sunt.\ncaritas enim non aemulatur, non inflatur; ideo non\naemulatur, quia non inflatur. ubi enim praecedet inflatio,\n\n\n\n\n\n\ncontinuo sequitur aemulatio, quoniam superbia mater est inuidentiae.\n\nDiabolus igitur et angeli eius a luce atque feruore caritatis\nauersi et nimis in superbiam inuidiamque progressi uelut\nglaciali duritia torperunt et ideo per figuram tamquam in\naquilone ponuntur. unde cum generi humano diabolus incubaret,\nuentura gratia saluatoris dicitur in cantico canticorum:\nexsurge, aquilo, et ueni, auster, et perfla hortum\nmeum, et fluent aromata. exsurge qui irruisti, qui subditis\nincumbis, qui possessos premis; exsurge, ut a tuo pondere\nreleuati erigantur quorum animas premendo curuasti.\net ueni, auster, inquit, spiritum inuocans flantem de meridie\nuelut a parte feruida et luminosa, ut fluant aromata.\nunde apostolus dicit: Christi bonus odor sumus in\nomni loco. hinc etiam dicitur in quodam psalmo: conuerte,\ndomine, captiuitatem nostram sicut torrens\nin austro; captiuitatem scilicet, qua sub diabolo tamquam\nsub aquilone tenebantur, ubi abundante iniquitate friguerant\net quodam modo congelauerant. hinc enim et euangelium\ndicit: quoniam abundabit iniquitas, refrigescit\ncaritas multorum. at uero flante austro glacies resoluitur\net torrentes fluent, id est peccatis remissis populi ad\nChristum caritate concurrunt. hinc et alibi scriptum est:\nsicut glacies in sereno, ita soluuntur peccata tua.\n\n\n\n\n\nProinde rationalis creatura siue in angelico spiritu siue in\nanima humana ita facta est, ut sibi ipsa bonum, quo beata\nfiat, esse non possit, sed, mutabilitas eius si conuertatur ad\nincommutabile bonum, fiat beata; unde si auertatur, misera\nest. auersio eius uitium eius et conuersio uirtus eius est.\nnatura ergo non est mala, quia creatura spiritus uitae rationalis\netiam priuata bono, cuius participatione beatificatur, id\nest etiam uitiosa, melior est corpore, quod summum est in\ncorporibus, id est hac luce, quae sentitur oculis carnis, quia\net ipsa corpus est. omni autem corpore quaelibet incorporea\nnatura praestantior, non mole, quia non nisi corporum est\nmoles, sed ui quadam, qua supergreditur omnem phantasiam,\nquam uolutat animus haustam de sensibus corporis. sed quemadmodum\nin ipsis corporibus ea quae inferiora sunt, sicut\nterra et aqua et ipse aer, meliora fiunt participatione melioris,\nid est cum luce inluminantur et feruore uegetantur: sic incorporeae\ncreaturae rationales ipsius creatoris fiunt participatione\nmeliores, cum ei cohaerent purissima et sanctissima\ncaritate, qua omni modo si caruerint, tenebriscent et obduriscent\nquodam modo.\n\n\nProinde infideles homines tenebrae sunt. qui per fidem conuersi\nad deum quadam praemissa inluminatione lux fiunt; in\nqua proficiendo si ex fide ad speciem peruenerint, ut id quod\ncredunt etiam prospicere, sicut tantum bonum potest conspici,\nmereantur, perfectam recipient imaginem dei. talibus enim\ndicit apostolus: fuistis aliquando tenebrae, nunc autem\nlux in domino. porro diabolus et angeli eius tenebrae\nsunt infidelibus hominibus exteriores. plus enim ab illa\n\n\n\n\n\n\ncaritate auersi et in suum fastum opstinationemque progressi\nsunt. et quoniam extremo iudicio dicturus est Christus eis\nquos ad sinistram discernit: ite in ignem aeternum, qui\nparatus est diabolo et angelis eius, his malignis\nspiritibus coniungendos simulque damnandos dicit ituros in\ntenebras exteriores, id est in societatem poenalem diaboli et\nangelorum eius. huic poenae contrarium est quod bono seruo\ndicitur: intra in gaudium domini tui, ut, quanto sunt\nistae tenebrae exteriores, tanto sit lumen illud interius. non\nhaec per locorum interualla inani phantasmate cogitanda sunt.\nlocalia spatia non occupant nisi corporum moles. non est hoc\nspiritus uitae, non est hoc anima rationalis, multo minus\ndeus, omnium benignissimus conditor et iustissimus ordinator.\nuoluntatibus et affectibus ista uel propinquare uel longe fieri\nuel intrare uel exire dicuntur.\n\n\nSed quia malo opere, id est tenebrose, delectantur facientes,\nsecutura est autem poena, quae torqueat, ideo dominus ubi\ndicit: tenebras exteriores, addit etiam: ibi erit ploratus\net stridor dentium, ne talibus oblectationibus,\nqualibus hic iniqui perfruuntur, quando infidelitate atque in-\n. iustitia tenebrae sunt, etiam in illo supplicio se usuros dementer\nexistiment. quia enim uolentes iniuste utuntur bonis,\niuste nolentes cruciabuntur malis. unde possunt etiam tenebrae\nexteriores intellegi poenae corporales. corpus quippe est animae\nexterius, ut sint animae mala, quibus a caritatis lumine.\nauersa in peccatis oblectatur, exterae tenebrae, corporis autem\nmala, quibus aeternis in fine torquebitur, exteriores tenebrae,\n\n\n\n\n\n\nquas solas timent qui seruili adhuc timore detinentur. nam\nsi eis liceret in illis exteris, quae sunt in peccatis, impune\nsemper uolui et inuolui, profecto numquam uellent accedere\nad deum et inluminari et inhaerere illi per caritatem, ubi\neat timor castus, permanens in saeculum saeculi.\nqui timor non cruciat, sed tenaciorem facit animam boni illius;\nquod si dimiserit, cadit.\nCCXX. EX LIBSO DE GRATIA NOVI TESTAMENTI AD HONORATVM. QVAE SIT LATITVDO ET LONGITVDO ET ALTITVDO ET PRO- FVNDVM, QVOD AIT APOSTOLVS. Merito ergo istorum qui saturantur uiuunt corda in saeculum\nsaeculi. uita enim Christus est, qui habitat in cordibus eorum,\ninterim per fidem, post etiam per speciem. uident enim nunc\nper speculum in aenigmate, tunc autem facie ad faciem.\nunde ipsa caritas nunc in bonis operibus dilectionis exercetur,\nqua se ad subueniendum quaquauersum potest porrigit; et\nhaec latitudo est. nunc longanimitate aduersa tolerat et in eo\nquod ueraciter tenuit perseuerat; et haec longitudo est. hoc autem\ntotum propter adipiscendam uitam facit aeternam, quae illi\npromittitur in excelso; et haec altitudo est. exsistit uero ex\nocculto ista caritas, ubi fundati quodam modo et radicati\nsumus, ubi causae uoluntatis dei non inuestigantur, cuius\n\n\n\n\n\n\ngratia sumus salui facti, non ex operibus iustitiae, quae nos\nfecimus, sed secundum eius misericordiam. uoluntarie\nquippe genuit nos uerbo ueritatis, et haec uoluntas\neius in abdito est. cuius secreti profunditatem quodam modo\nexpauescens apostolus clamat: o altitudo d i ui tiar um sa.pientiae\ndei ao scientiae! quam inscrutabilia sunt\niudicia eius et inuestigabiles uiae eius! quis enim\ncognouit sensum domini? et hoc est profundum. alti-\n. tudo quippe commune nomen est excelso et profundo, sed\ncum in excelso dicitur, sublimitatis eminentia commendatur,\ncum autem in profundo, difficultas inuestigationis et cognitionis.\nunde et illud deo dicitur: quam magnificata sunt\nopera tua, domine; nimis profundae factae sunt\ncogitationes tuae. et iterum: iudicia tua uelut multa\nabyssus. hinc igitur est illud apostoli quod requirendum\ninter cetera posuisti: huius rei gratia, inquit, flecto\ngenua mea ad patrem domini nostri Iesu Christi,\nex quo omnis paternitas in caelo et in terra nominatur,\nut det uobis secundum diuitias gloriae\nsuae uirtute corroborari per spiritum eius in interiorem\nhominem, habitare Christum per fidem\nin cordibus uestris, ut in caritate radicati et fundati\npraeualeatis comprehendere cum omnibus\nsanctis, quae sit latitudo et longitudo et altitudo\net profundum, scire etiam supereminentem scientiam\ncaritatis Christi, ut impleamini in omnem\nplenitudinem dei.\n\n\n\n\n\nAttende omnia diligenter. huius rei gratia, inquit,\nflecto genua cordis mea ad patrem domini nostri\nIesn Christi, ex quo omnis paternitas in caelo et\nin terra nominatur. quaeris, cuius rei gratia? hoc supra\ndixerat: propter quod peto non infirmari in tribulationibus\nmeis pro uobis. hoc ergo eis optat, ut non\ninfirmentur in tribulationibus apostoli, quas pro illis sustinebat,\net propter hoc genua flectebat ad patrem. proinde non\ninfirmari unde illis sit sequitur et dicit: ut det uobis secundum\ndiuitias gloriae suae uirtute corroborari\nper spiritum eius. hae sunt diuitiae, de quibus dicit: o\naltitudo diuitiarum abditas enim habent causas; ubi\nnullis meritis praecedentibus quid habemus quod non accepimus?\ndeinde sequitur et quid oportet adiungit: in interiore,\ninquit, homine habitare Christum per fidem in cordibus\nuestris; haec est uita cordium, qua uiuimus in saeculum\nsaeculi ab initio fidei usque ad finem speciei, ut in\ncaritate, inquit, radicati et fundati praeualeatis\ncomprehendere cum omnibus sanctis. ista est communio\ncuiusdam diuinae caelestisque reipublicae; hinc saturantur\npauperes, non sua quaerentes, sed quae Iesu Christi,\nid est non commoda priuata sectantes, sed in commune, ubi\nsalus omnium est, consulentes. nam de ipso pane, quo tales\nsaturantur, quodam loco apostolus dicit: unus panis, unum\ncorpus multi sumus. quid ergo comprehendere? quae\nsit, inquit, latitudo, sicut iam dixi, in bonis operibus,\nquibus beniuolentia porrigitur usque ad diligendos inimicos,\n\n\n\n\n\n\net longitudo, ut longanimitate pro hac latitudine molestiae\ntolerentur, et altitudo, ut pro his aeternum quod in supernis\nest praemium, non uanum aliquid temporale speretur, et\nprofundum, unde gratuita gratia dei secundum secretum et\nabditum uoluntatis eius exsistit. ibi enim radicati, ibi fundati\nsumus; radicati propter agriculturam, fundati propter\naedificationem. quae quoniam non est ab homine, dicit alio\nloco idem apostolus: dei agricultura, dei aedificatio\nestis. hoc totum agitur, cum in hac nostra peregrinatione\nfides per dilectionem operatur. in futuro autem saeculo perfecta\net plena caritas sine ulla malorum tolerantia non fide\ncredit quod non uidet, nec spe desiderat quod non tenet, sed\nin aeternum ueritatis incommutabilem speciem contemplabitur,\ncuius sine fine quietum opus erit laudare quod amat et amare\nquod laudat. de hac consequenter dicit: scire etiam super-is\neminentem scientiam caritatis Christi, ut impleamini\nin omnem plenitudinem dei.\n\nIn hoc mysterio figura crucis ostenditur. qui enim quia\nuoluit mortuus est, quomodo uoluit mortuus est. non frustra\nigitur tale genus mortis elegit, nisi ut in eo quoque latitudinis\nhuius et longitudinis et altitudinis et profunditatis magister\nexisteret. nam latitudo est in eo ligno, qua transuersum\ndesuper figitur; hoc ad bona opera pertinet, quia. ibi extenduntur\nmanus. longitudo in eo quod ab ipso ligno usque ad\nterram conspicuum est; ibi enim quodam modo statur, id est\npersistitur et perseueratur, quod longanimitati tribuitur. altitudo\nest in ea ligni parte, quae ab illo quod transuersum\nfigitur sursum uersus relinquitur, hoc est ad caput crucifixi,\n\n\n\n\n\n\nquia bene sperantium superna exspectatio est. iam uero illud\nex ligno, quod non apparet, quod fixum occultatur, unde totum\nillud exsurgit, profunditatem significat gratuitae gratiae, in\nqua multorum ingenia conteruntur id uestigare conantia, ut\nad extremum eis dicatur: o homo, tu quis es, qui respondeas\ndeo? uiuent ergo corda saturatorum pauperum in\nsaeculum saeculi, hoc est humilium caritate flagrantium, non\nsua quaerentium, sed sanctorum societate gaudentium.\nCCXXI. EX EPISTVLA AD BONIFATIVM EPISCOPVM DE PARVVLIS REQVTRENTEM, VTRVM PARENTES BAPTIZATIS PARVVLIS SVXS NOCEANT, CVM EO8 DAEMONIORVM SACRIFICIIS SANARE CONANTVR. Quaeris a me, utrum parentes baptizatis paruulis suis\nnoceant, cum eos daemoniorum sacrificiis sanare conantur, et\nsi non nocent, quomodo eis prosit, cum baptizantur, parentum\nfi les, quorum eis non potest obesse perfidia. ubi respondeo\ntantam illius sacramenti, hoc est baptismi salutaris, esse uirtutem\nin sancta compage corporis Christi, ut semel generatus\nper aliorum carnalem uoluptatem, cum semel regeneratus\nfuerit per aliorum spiritalem uoluntatem, deinceps non possit\nuinculo alienae iniquitatis obstringi, cui nulla sua uoluntate\nconsentit. etenim anima patris mea est, inquit, et\nanima filii mea est; anima, quae peccauerit, ipsa\nmorietur ur. non autem peccat ipsa, cum parentes ei omnino\n\n\n\n\n\n\n\n\n\n\nnescienti uel quilibet alius adhibet sacrilegia daemoniorum.\nsed ideo ex Adam traxit quod sacramenti illius gratia solueretur,\nquia nondum erat anima separatim uiuens, id est altera\nanima, de qua diceretur: et anima patris mea est, et\nanima filii mea est. iam itaque, cum homo in se ipso\nest ab eo qui genuit alter effectus, peccato alterius sine sua\nconsensione non tenetur obnoxius. traxit ergo reatum, quia\nunus erat cum illo a quo traxit, quando quod traxit admissum\nest. non autem trahit alter ab altero, quando sua unoquoque\npropria uita uiuente. iam est unde dicatur: anima, quae\npeccauerit, ipsa morietur.\n\nVt autem possit regenerari per officium uoluntatis alienae,\ncum offertur consecrandus, facit hoc unus spiritus, ex quo\nregeneratur oblatus. non enim scriptum est : \"nisi quis renatus\nfuerit ex parentum uoluntate aut ex offerentium uel ministrantium\nfide\", sed: nisi quis renatus fuerit ex aqua\net spiritu. aqua igitur exhibens forinsecus sacramentum\ngratiae et spiritus operans intrinsecus beneficium gratiae, soluens\nuinculum culpae, reconcilians bonum naturae regenerant\nhominem in uno Christo, ex uno Adam generatum. regenerans\nergo spiritus in maioribus offerentibus ut paruulo oblato\nrenatoque communis est. ideo per societatem unius eiusdemque\nspiritus prodest offerentium uoluntas paruulo oblato. quando\nautem in paruulum maiores peccant offerentes eum atque\nobligare conantes daemonum sacrilegis uinculis, non est anima\nutrorumque communis, ut etiam culpam possint habere\n\n\n\n\n\n\ncommunem; non enim sic communicatur culpa per alterius uoluntatem,\nquemadmodum communicatur gratia per sancti spiritus\nunitatem. potest enim et in hoc et in illo homine esse unus\nspiritus sanctus, etiam si inuicem nesciant per quem sit\nutriusque gratia communis. non autem potest spiritus hominis\nesse et huius et illius, per quem peccante altero et altero\nnon peccante sit tamen culpa communis; ac per hoc potest\nparuulus semel ex parentum carne generatus dei spiritu\nregenerari, ut ex illis obligatio contracta soluatur. non potest\nautem semel dei spiritu regeneratus ex parentum carne\nregenerari, ut obligatio, quae soluta est, iterum contrahatur;\net ideo semel perceptam paruulus Christi gratiam non amittit\nnisi propria impietate, si aetatis accessu tam malus euaserit.\ntunc enim etiam propria incipiet habere peccata, quae non\nregeneratione auferantur, sed alia curatione sanentur.\n\n\nVerum tamen recte dicuntur parentes uel quicumque maiores\nfilios seu quoslibet paruulos baptizatos daemoniorum\nsacrilegio obligare conantes spiritaliter homicidae. nam in\nillis quidem interfectionem non faciunt, sed, quantum in ipsis\nest, interfectores fiunt. recte illis dicitur, quando ab hoc\nscelere prohibentur: nolite occidere paruulos uestros; dicit\nenim apostolus: spiritum nolite extinguere, non quia\nille extingui potest, sed, quantum in ipsis est, extinctores eius\nmerito dicuntur, qui sic agunt, ut extinctum uelint.\n\n» INTER CETERA. Si enim sacramenta quandam similitudinem rerum earum,\nquarum sacramenta sunt, non haberent, omnino sacramenta\n\n\n\n\n\n\n\n\nnon essent. ex hac autem similitudine plerumque iam ipsarum\nrerum nomina accipiunt. sicut ergo secundum quandam\nsacramentum corporis Christi corpus Christi est, sacramentum\nsanguinis Christi sanguis Christi est, ita sacramentum fidei\nfides est. nihil est autem aliud credere quam fidem habere;\nac per hoc, cum respondetur paruulus credere, qui fidei nondum\nhabet affectum, respondetur fidem habere propter fidei\nsacramentum et conuertere se ad deum propter conuersionis\nsacramentum, quia et ipsa responsio ad celebrationem pertinet\nsacramenti; sicut de ipso baptismo apostolus: consepulti,\ninquit, sumus Christo per baptismum in mortem;\nnon ait: sepulturam significauimus\", sed prorsus ait: consepulti\nsumus. sacramentum enim tantae rei non nisi eiusdem\nrei uocabulo nuncupauit.\n\nItaque paruulum etsi nondum fides illa, quae in credentium\nuoluntate consistit, iam tamen ipsius fidei sacramentum fidelem\nfacit. nam sicut credere respondentur, ita etiam fideles uocantur,\nnon rem ipsam mente annuendo, sed ipsius rei sacramentum\npercipiendo. cum autem sapere homo coeperit, non\nillud sacramentum repetit, sed intellegit eiusque ueritati consona\netiam uoluntate coaptabitur. hoc quamdiu non potest,\nualebit sacramentum ad eius tutelam aduersus contrarias\npotestates et tantum ualebit, ut, si ante maioris usum ex\nhac uita emigrauerit, per ipsum sacramentum commendante\necclesiae caritate ab illa condemnatione, quae per unum hominem\nintrauit in mundum, christiano adiutorio liberetur. hoc\nqui non credit et fieri non posse arbitratur, profecto infidelis\nest, etsi habeat fidei sacramentum, longeque melior est ille\n\n\n\n\n\n\nparuulus, qui etiam si fidem nondum habet in cogitatione,\nnon ei tamen obicem contrariae cogitationis opponit, unde\nsacramentum eius salubriter percipit.\nCCXXII. EX EPISTVLA AD SELEVCIANAM. AN APOSTOLI FVERINT BAPTIZATI. Nescio quale cor habeat qui, cum apostolos baptizatos dicat,\nPetrum baptizatum negat. quod autem dicitur Petrus egisse\npaenitentiam, cauendus est, ne ita putetur egisse, quomodo\nagunt in ecclesia qui proprie paenitentes uocantur. et quis\nhoc ferat, ut primum apostolorum inter tales paenitentes\nnumerandum putemus? paenituit enim eum negasse Christum,\nquod eius indicant lacrimae; sic enim scriptum est, quia\nfleuit amare. nondum enim fuerant resurrectione domini\nconfortati ex illo aduentu spiritus sancti, qui apparuit die\npentecostes, uel illa inspiratione, quam demonstrauit dominus,\npost quam resurrexit a mortuis, cum exsufflauit in eorum faciem\ndicens: accipite spiritum sanctum.\n\nVnde recte dici potest quia, cum Petrus negauit dominum,\nnondum fuerant apostoli baptizati, non tamen aqua, sed\nspiritu sancto. hoc eis dixit, posteaquam resurrexit et conuersatus\nest cum eis: Iohannes quidem baptizauit aqua,\nuos autem baptizabimini spiritu sancto, quem\naccepturi estis non post multos hos dies usque\nad pentecosten. alii autem codices habent: uos autem\nspiritu sancto incipietis baptizari. sed siue dicatur\n\n\n\n\n\n\nbaptizabimini, siue dicatur incipietis baptizari, ad\nrem nihil interest; nam in quibuscumque codicibus inueniuntur\nbaptizabitis aut incipietis baptizare, mendosi\nsunt: qui ex graecis facillime conuincuntur. si autem dicimus\naqua non fuisse baptizatos, metuendum est, ne grauiter in eis\nerremus, ne demus hominibus auctoritatem contemnendi\nbaptismum, quem usque adeo non contemnendum ipsa apostolica\ndisciplina commendat, ut Cornelius centurio et hi qui\ncum illo erant etiam accepto spiritu sancto fuerint baptizati.\n\nSicut antiqui iusti si non circumciderentur, non erat eis\npeccatum, postea uero quam iussit deus, ut circumcideretur\nAbraham eiusque posteritas, iam, si non fieret, graue peccatum\nfuit: sic etiam antequam dominus Christus in ecclesia sua\nsacramentum noui testamenti pro circumcisione carnis sanctum\nbaptismum dedit et apertissime dixit: si quis non renatus\nfuerit ex aqua et spiritu sancto, non intrabit in\nregnum caelorum, iam non debemus quaerere, quando\nquisque fuerit baptizatus, sed quoscumque legimus in corpore\nChristi, quod est ecclesia, pertinere ad regnum caelorum, non\nnisi baptizatos intellegere debemus, nisi forte quos angustia\npassionis inuenit et nolentes negare Christum, antequam\nbaptizarentur, occisi sunt; quibus ipsa passio pro baptismo\ndeputata est. sed numquid hoc possumus de apostolis dicere,\nqui usque adeo largum tempus habuerunt, quo baptizarentur,.\nut alios etiam baptizauerint? sed non omnia, quae facta sunt,\netiam scripta inueniuntur, uerum tamen facta esse ex, ceteris\ndocumentis probatur. scriptum est, quando baptizatus est\napostolus Paulus, et scriptum non est, quando baptizati sunt\n\n\n\n\n\n\napostoli alii; uerum tamen etiam ipsos baptizatos intellegere\ndebemus, quemadmodum scriptum est, quando baptizatae\nsunt plebes ecclesiarum in Hierusalem et in Samaria; quando\nautem baptizatae sint aliae plebes gentium, quibus apostoli\nepistulas miserunt, non est utique scriptum, et tamen etiam\nipsas minime dubitamus propter illam domini sententiam:\nnisi quis renatus fuerit ex aqua et spiritu sancto,\nnon intrabit in regnum caelorum.\n\nVtrumque autem de domino scriptum est, et quia baptizabat\nplus quam Iohannes, et quia ipse non baptizabat,\nsed discipuli eius, ut intellegeremus et ipsum\nquidem baptizasse praesentia maiestatis, non tamen ipsum\nbaptizasse manibus. ipsius enim erat baptismi sacramentum,\nad discipulos autem baptizandi ministerium pertinebat. tunc\nergo, quando dicit Iohannes euangelista in euangelio suo:\npost haec exiit Iesus et discipuli eius in Iudaeam\nterram et illic morabatur cum eis et baptizabat,\ntunc paulo post de ipso loquens ait: ut ergo cognouit\nIesus, quod audierunt pharisaei, quod Iesus plures\ndiscipulos haberet et baptizaret plures quam\nIohannes — quamquam Iesus ipse non baptizaret,\nsed discipuli eius — reliquit Iudaeam terram et\nabiit iterum in Galilaeam: tunc ergo, quando ab Hierosolymis\nexiit cum discipulis suis in Iudaeam et illic morabatur\ncum eis, baptizabat non per se ipsum, sed per discipulos\nsuos, quos intellegimus iam fuisse baptizatos siue baptismo\nIohannis, sicut nonnulli arbitrantur, siue, quod magis credibile\nest, baptismo Christi. neque enim ministerium baptizandi\n\n\n\n\n\n\ndefugeret, ut haberet baptizatos seruos, per quos ceteros\nbaptizaret, qui non defugit memorabilis illius humilitatis\nministerium, quando eis lauit pedes et petenti Petro, ut non\ntantum pedes, uerum etiam manus et caput ei lauaret, respondit:\nqui lotus est, non indiget, nisi ut pedes lauet,\nsed est mundus totus; ubi intellegitur, quod iam Petrus\nfuerat baptizatus.\n[EX LIBRO DE CIVITATE DEI XIIII INTER CETERA ET AD LOCVM. QVOD SVPERBIS VEL OCCVLTE PECCANTIBVS VTTLJE SIT CADERE IN ALIQVOD APERTVM MANIFESTVMQVE PECCATVM. Manifesto ergo apertoque peccato, ubi factum est quod deus\nfieri prohibuerat, diabolus hominem non cepisset, ni iam ille\nsibi ipsi placere coepisset. hinc enim et delectauit quod\ndictum est: eritis sicut di. quod melius esse possent summo\nueroque principio cohaerendo per oboedientiam, non suum sibi\nexsistendo principium per superbiam. di enim creati non sua\nueritate, sed dei ueri participatione sunt di. plus autem\nappetendo minus est qui, dum sibi sufficere delegit, ab illo\nqui ei uere sufficit defecit. illud itaque malum, quo, cum sibi\nhomo placet, tamquam sit et ipse lumen, auertitur ab eo\nlumine, quod ei si placeat et ipse fit lumen â€” illud, inquam,\nmalum praecessit in abdito, ut sequeretur hoc malum, quod\n\n\n\n\n\n\nperpetratum est in aperto. ueram est enim quod scriptum est:\nante ruinam exaltatur cor et ante gloriam humiliatur.\nilla prorsus ruina, quae fit in occulto, praecedit\nruinam, quae est in manifesto, dum illa ruina esse non putatur.\nquis enim exaltationem ruinam putat, cum iam ibi sit\ndefectus, quo est relictus excelsus? quis autem ruinam esse\nnon uideat, quando fit mandati euidens atque indubitata\ntransgressio ? propter hoc deus illud prohibuit, quod cum\nesset admissum, nulla defendi posset imaginatione iustitiae.\net audeo dicere superbis esse utile cadere in aliquod apertum\nmanifestumque peccatum, unde sibi displiceant, qui iam sibi\nplacendo ceciderant. salubrius enim Petrus sibi displicuit,\nquando fleuit, quam sibi placuit, quando praesumsit. hoc\ndicit et sacer psalmus: imple facies eorum ignominia,\net quaerunt nomen tuum, domine, id est, ut et tu eis\nplaceas quaerentibus nomen tuum, qui sibi placuerant quaerendo\nsuum.\n\nSed est peior damnabiliorque superbia, qua etiam in peccatis\nmanifestis suffugium excusationis inquiritur; sicut illi primi\nhomines, quorum et illa dixit: serpens seduxit me, et\nmanducaui, et ille dixit: mulier, quam dedisti mecum,\nhaec mihi dedit a ligno, et edi. nusquam hic sonat\npetitio ueniae, nusquam imploratio medicinae.]\nCCXXIII. EX EPISTVLA DE TRINITATE AD COKSENTIVM. Cogitationis carnalis compositionem uanumque figmentum\nubi uera ratio labefactare incipiet, continuo intus illo adiuuante\natque inluminante qui cum talibus idolis in corde\nnostro habitare non uult, ita ista confringere atque a fide\nnostra quodam modo excussare festinamus, ut ne puluerem\nquidem ullum talium phantasmatum illic manere patiamur.\n\nQuam ob rem nisi rationem disputationis, qua forinsecus\nadmoniti ipsi intrinsecus ueritate lucente haec falsa esse perspicimus,\nfides in nostro corde antecessisset, quae nos indueret\npietate, nonne incassum quae uera sunt audiremus? ac per\nhoc, quoniam id quod ad eam pertinebat fides egit, ideo subsequens\nratio aliquid eorum quae inquirebat inuenit. falsae\nitaque rationi non solum ratio uera, qua id quod credimus\nintellegimus, uerum etiam fides ipsa rerum nondum intellectarum\nsine dubio praeferenda est. melius est enim quamuis\nnondum uisum credere quod uerum est, quam putare te uerum\nuidere quod falsum est. habet namque fides oculos suos,\nquibus quodam modo uidet uerum esse quod nondum uidet,\net quibus certissime uidet nondum se uidere quod credit.\nporro autem qui uera ratione iam quod tantummodo credebat\n\n\n\n\nintellegit, profecto praeponendus est ei qui cupit adhuc intellegere\nquod credit. si autem nec cupit et ea quae intellegenda\nsunt credenda tantummodo existimat, cui rei fides prosit\nignorat. nam pia fides sine spe et sine caritate esse non\nuult. sic igitur homo fidelis debet credere quod nondum\nuidet, ut uisionem et speret et amet.\n\nEt uisibilium quidem rerum praeteritarum, quae temporaliter\ntransierunt, sola fides est, quoniam non adhuc uidenda sperantur,\nsed facta et transacta creduntur. sicut est illud, quod\nChristus semel pro peccatis nostris mortuus est et resurrexit,\nnec iam moritur et mors ei ultra non dominabitur. ea uero\nquae nondum sunt, sed futura sunt, sicut nostrorum spiritalium\ncorporum resurrectio, ita creduntur, ut etiam uidenda sperentur,\nsed ostendi modo nullo possunt modo. quae uero ita\nsunt, ut neque praetereant neque futura sint, sed aeterna\npermaneant, partim sunt inuisibilia, sicut iustitia, sicut\nsapientia, partim uisibilia, sicut Christi immortale iam corpus.\nsed inuisibilia intellecta conspiciuntur ac per hoc et ipsa\nmodo quodam sibi congruo uidentur et, cum uidentur, multo\ncertiora sunt quam ea quae corporis sensus attingit; sed ideo\ndicuntur inuisibilia, quia oculis istis mortalibus uideri omnino\nnon possunt. at illa quae uisibilia sunt permanentia possunt,\nsi ostendantur, etiam his mortalibus oculis conspici, sicut se\ndiscipulis post resurrectionem dominus ostendit, sicut etiam\npost ascensionem apostolo Paulo et diacono Stephano.\n\n\n\n\n\n\n\n\nProinde ista uisibilia permanentia ita credimus, ut, etiam\nsi non demonstrentur, speremus ea nos quandoque uisuros,\nnec ea conemur ratione intellectuque comprehendere, nisi ut\nea, quia uisibilia sunt, ab inuisibilibus distinctius cogitemus:\net cum cogitatione qualia sint imaginamur, satis utique nouimus\nea nobis nota non esse. nam et Antiochiam cogito incognitam,\nsed non sicut Carthaginem cognitam; illam quippe\nuisionem cogitatio mea fingit, hanc recolit, nequaquam tamen\ndubito, sine quod de illa testibus multis, sine quod de ista\nmeis aspectibus credidi. iustitiam uero et sapientiam et quid- quid eius modi est non aliter imaginamur, aliter contuemur,\nsed haec inuisibilia simplici mentis atque rationis intentione\nintellecta conspicimus sine ullis formis et modulis corporalibus,\nsine ullis liniamentis figurisque membrorum, sine ullis localibus\nsiue finibus sine spatiis infinitis. ipsumque lumen, quo\ncuncta ista discernimus, in quo nobis satis apparet quid credamus\nincognitum, quid cognitum teneamus, quam formam\ncorporis recordemur, quam cogitatione fingamus, quid corporis\nsensus attingat, quid imaginetur animus simile corpori, quid\ncertum et omnium corporum dissimillimum intellegentia contempletur:\nhoc ergo lumen, ubi haec cuncta diiudicantur, non\nutique sicut huius solis et cuiusque corporei luminis fulgore\nper localia spatia circumquaque diffunditur mentemque nostram\nquasi uisibili candore conlustrat, sed inuisibiliter et ineffabiliter,\net tamen intellegibiliter lucet tamque nobis certum\nest, quam nobis efficit certa quae secundum ipsum cuncta\nconspicimus.\n\n\n\n\n\nCum igitur tria sint rerum genera, quae uidentur, unum\ncorporalium, sicut hoc caelum et terra et quidquid in eis\ncorporeus sensus cernit et tangit, alterum simile corporalibus,\nsicut sunt ea quae spiritu cogitata imaginamur, siue recordata\nuel oblata quasi corpora contuemur; unde sunt etiam uisiones,\nquae uel in somnis uel in aliquo mentis excessu his quasi\nlocalibus quantitatibus ingeruntur; tertium ab utroque discretum,\nquod neque sit corpus neque habeat ullam similitudinem\ncorporis, sicuti est sapientia, quae mente intellecta\nconspicitur et in cuius luce de his omnibus ueraciter iudicatur:\nin quo istorum genere credendum est esse istam quam\nnosse uolumus trinitatem ? profecto aut in aliquo aut in nullo.\nsi in aliquo, eo utique quod est aliis duobus praestantius,\nsicut est sapientia. quod si donum eius in nobis est et minus\nest quam illa summa et incommutabilis quae dei sapientia\ndicitur, puto quod non debemus dono suo inferius cogitare\ndonantem. si autem aliquis splendor eius in nobis est, quae\nnostra sapientia dicitur, quantumcumque eius per speculum\net in aenigmate capere possumus, oportet eam et ab omnibus\ncorporibus et ab omnibus corporum similitudinibus secernamus.\n\nSi autem in nullo istorum genere esse putanda est ista\ntrinitas et sic est inuisibilis, ut nec mente uideatur, multo\nminus de illa huius modi opinionem habere debemus, ut eam\nrebus corporalibus uel corporalium rerum imaginibus similem\nesse credamus. non enim corpora pulchritudine molis aut\nmagnitudine superat, sed dissimilitudine ac disparilitate\n\n\n\n\nnaturae. et si discreta est a comparatione bonorum animi\nnostri, qualia sunt sapientia, iustitia, caritas, castitas et\ncetera talia, quae profecto non mole corporis pendimus nec\neorum quasi corporeas formas cogitatione figuramus, sed ea\nquando recte intellegimus, sine aliqua corpulentia uel similitudine\ncorpulentiae in luce mentis aspicimus: quanto est ab\nomnium qualitatum et quantitatum corporalium comparatione\ndiscretior? non eam tamen a nostro intellectu omnino abhorrere\napostolus testis est, ubi ait: inuisibilia enim eius\na constitutione Mundi per ea quae facta sunt intellecta\nconspiciuntur, sempiterna quoque eius\nuirtus ac diuinitas. ac per hoc, cum eadem trinitas\nfecerit et corpus et animam, sine dubitatione est utroque\npraestantior. anima itaque considerata maxime humana et\nrationalis atque intellectualis, quae ad eius imaginem facta\nest, si cogitationes nostras et intellegentias non euicerit, sed\neius quod habet praecipuum, id est ipsam mentem atque intellegentiam,\nmente atque intellegentia potuerimus apprehendere,\nnon erit fortassis absurdum, ut eam ad suum quoque\ncreatorem intellegendum ipso adiuuante meditemur attollere.\nsi autem in se ipsa deficit sibique succumbit, pia fide contenta\nsit, quamdiu peregrinatur a domino, donec fiat in homine\nquod promissum est, faciente illo, qui potens est, sicut\nait apostolus, facere supra quam petimus et intellegimus.\n\n\n\nRestat itaque, ut ita credamus unius esse substantiae trinitatem,\nut ipsa essentia non aliud sit quam ipsa trinitas. ad\nquam uidendam quantumlibet in hac uita proficiamus, per\nspeculum erit et in aenigmate quod uidebimus. cum uero\n\n\n\n\n\n\nquod in resurrectione promittitur spiritale corpus habere coeperimus,\nsine illam mente siue mirabili modo, quoniam ineffabilis\nest spiritalis corporis gratia, etiam corpore uideamus,\nnon tamen per locorum interualla nec in parte minorem, in\nparte maiorem, quoniam non est corpus et ubique tota est,\npro nostra capacitate uidebimus.\n\nQuod uero posuisti in epistula tua, uideri tibi, uel potius\nquod uidebatur tibi nihil uiuum secundum substantiam inesse\niustitiae ideoque te non posse adhuc deum, id est uiuentem\nnaturam iustitiae similem cogitare, nquiaquia iustitia\"\nsicut dicis \"non in se, sed in nobis uiuit, immo potius nos\nsecundum illam uiuimus, ipsa uero per se iustitia nequaquam\nuiuit\": ad hoc ut tibi ipse respondeas, illud intuere, utrum\nrecte dici possit uitam ipsam non uiuere, qua fit, ut uiuat\nquidquid non falso dicimus uiuere. puto enim absurdum\ntibi uideri, ut per uitam uiuatur et uita non uiuat. porro\nsi uita ipsa praecipue uiuit, qua uiuit omne quod uiuit,\nrecole, obsecro, quas dicat scriptura diuina animas mortuas;\nprofecto inuenies iniustas, impias, infideles. nam licet per\nillas uiuant corpora impiorum, de quibus dictum est, quod\nmortui sepeliunt mortuos suos, et ibi intellegantur etiam iniquae\nanimae non esse sine aliqua uita — neque enim aliter\nex eis possent corpora uiuere, nisi qualicumque uita, qua omnino\nanimae carere non possunt, unde immortales merito\nuocantur — non tamen ob aliud amissa iustitia dicuntur\nmortuae, nisi quia et animarum licet immortaliter uita\nqualicumque uiuentium uerior et maior uita iustitia est,\ntamquam uita uitarum; quae cum sunt in corporibus, etiam\n\n\n\n\n\n\nipsa corpora uiua sunt, quae per se ipsa uiuere nequeunt.\nquapropter si animae non possunt nisi etiam in se ipsis utcumque\nuiuere, quia ex eis uiuunt et corpora, a quibus deserta\nmoriuntur: quanto magis uera iustitia etiam in se ipsa uiuere\nintellegenda est, ex qua sic uiuunt animae, ut hac amissa\nmortuae nuncupentur, quamuis quantulacumque uita non desinant\nuiuere.\n\nEa porro iustitia, quae uiuit in se ipsa, procul dubio deus\nest atque incommutabiliter uiuit. sicut autem, cum sit in se\nipsa uita, etiam nobis fit uita, cum eius efficimur utcumque\nparticipes: ita, cum in se ipsa sit iustitia, etiam nobis fit\niustitia, cum ei cohaerendo iuste uiuimus et tanto magis\nminusue iusti sumus, quanto illi magis minusue cohaeremus.\nunde scriptum est de unigenito filio dei, cum sit utique\npatris sapientia atque iustitia et semper in se ipsa sit, quod\nfactus sit nobis a deo sapientia et iustitia et sanctificatio\net redemtio, ut, quemadmodum scriptum\nest, qui gloriatur, in domino glorietur. quod quidem\net ipse uidisti addendo atque dicendo: \"nisi forte non haec\nhumanae aequitatis, sed illa quae deus est sola asseratur esse\niustitia\". est plane ille summus deus uera iustitia uel ille\nuerus deus summa iustitia, quam profecto esurire ac sitire,\nea nostra est in hac peregrinatione iustitia, et qua postea\nsaturari, ea nostra est in aeternitate plena iustitia. non ergo\ndeum nostrae iustitiae similem cogitemus, sed cogitemus nos\npotius tanto similiores deo, quanto esse potuerimus eius\nparticipatione iustiores.\n\n\n\n\n\n\n\nSi ergo cauendum est, ne iustitiae nostrae similem putemus\ndeum, quoniam lumen, quod inluminat, incommutabiliter\nexcellentius illo est quod inluminatur: quanto magis caueri\noportet, ne aliquid inferius et quodam modo decoloratius eum\nesse credamus, quam est nostra iustitia? quid est autem aliud\niustitia, cum in nobis est, uel quaelibet uirtus, qua recte\nsapienterque uiuitur, quam interioris hominis pulchritudo? et\ncerte secundum hanc pulchritudinem magis quam corpus\nsumus ad imaginem dei. unde nobis dicitur: nolite conformari\nhuic saeculo, sed reformamini in nouitate\nmentis uestrae ad probandum uos, quae sit uoluntas\ndei, quod bonum et placitum et perfectum. si\nergo non in mole neque in distantibus per loca sua partibus,\nsicut corpora siue cernuntur siue cogitantur, sed in uirtute\nintellegibili, qualis est iustitia, mentem dicimus seu nouimus\nseu uolumus pulchram et secundum hanc pulchritudinem\nreformamur ad imaginem dei: profecto ipsius dei, qui nos\nreformauit et reformat ad imaginem suam, non in aliqua mole\ncorporea suspicanda est pulchritudo, eoque iustorum mentibus\ncredendus est incomparabiliter pulchrior, quo est incommutabiliter\niustior.\nCCXXIIII. DE VNITATE PATRIS ET FILII ET SPIRITVS SANCTI, QVAE EST VNVS ET SOLVS ET VERVS DEVS. EX LIBRO DE TRINITATE I, TITVLO VI. Qui dixerunt dominum nostrum Iesum Christum non esse\ndeum aut non esse uerum deum aut non cum patre unum et\nsolum deum aut non uere immortalem, quia mutabilem,\nmanifestissima diuinorum testimoniorum et consona uoce conuicti\nsunt. unde sunt illa: in principio erat uerbum,\net uerbum erat apud deum, et deus erat uerbum.\nmanifeste enim uerbum dei filium dei unicum accipimus, de\nquo post dicit: et uerbum caro factum est, propter\nnatiuitatem incarnationis eius, quae facta est in tempore ex\nuirgine. in eo autem declarat non tantum deum esse sed\netiam eiusdem cum patre substantiae, quia, cum dixisset: et\ndeus erat uerbum, hoc erat, inquit, in principio\naput deum; omnia per ipsum facta sunt, et sine\nipso factum est nihil. neque enim dicit omnia, nisi\nquae facta sunt, id est omnem creaturam. unde liquido\napparet ipsum factum non esse per quem facta sunt omnia;\net si factus non est, creatura non est; si autem creatura non\nest, eiusdem cum patre substantiae est. omnis enim substantia,\nquae deus non est, creatura est, et quae creatura non\nest, deus est. et si non est filius eiusdem substantiae, cuius\npater, ergo facta substantia est; si facta substantia est, non\nomnia per ipsum facta sunt; at si omnia per ipsum facta\n\n\n\n\n\n\nsunt, unius igitur eiusdemque cum patre substantiae est, et\nideo non tantum deus sed et uerus deus. quod idem Iohannes\napertissime in epistula sua dicit: scimus, quod filius dei\nuenerit et dederit nobis intellectum, ut cognoscamus\nuerum et simus in uero, filio eius Iesu Christo.\nhic est uerus deus et uita aeterna.\n\nHinc etiam consequenter intellegitur non tantummodo de\npatre dixisse apostolum Paulum: qui solus habet immortalitatem,\nsed de uno et solo deo, quod est ipsa trinitas.\nneque enim ipsa uita aeterna mortalis est secundum aliquam\nmutabilitatem, ac per hoc filius dei, quia uita aeterna est,\ncum patre etiam ipse intellegitur, ubi dictum est: solus\nhabet immortalitatem; eius enim uitae aeternae et nos\nparticipes facti pro modulo nostro immortales efficimur. sed\naliud est ipsa cuius participes efficimur uita aeterna, aliud\nnos qui eius participatione uiuimus in aeternum. si enim\ndixisset: \"quem temporibus propriis ostendit pater beatus et\nsolus potens, rex regum et dominus dominantium, qui solus\nhabet immortalitatem\", nec sic inde separatum filium oporteret\nintellegi. neque enim, quia ipse filius alibi loquens uoce\nsapientiae — ipse est enim sapientia dei — ait: gyrum\ncaeli circuiui sola, separauit a se patrem, quanto magis\nergo non est necesse, ut tantummodo de patre praeter filium\nintellegatur quod dictum est: solus habet immortalitatem,\ncum ita dictum sit: ut serues, inquit, mandatum\nsine macula, inreprehensibile, usque in aduentum\ndomini nostri Iesu Christi, quem temporibus\n\n\n\n\n\n\n\n\npropriis ostendit beatus et solus potens, rex regum et\ndominus dominantium, qui solus habet immortalitatem\net lucem habitat inaccessibilem, quem nemo\nhominum uidit nec uidere potest; cui est honor et\ngloria in saecula saeculorum. in quibus uerbis nec\npater proprie nominatus est nec filius nec spiritus sanctus,\nsed beatus et solus potens, rex regum et dominus\ndominantium, quod est unus et solus et uerus deus, ipsa\ntrinitas.\n\nNisi forte quae secuntur conturbabunt hunc intellectum,\nquia dixit: quem nemo hominum uidit nec uidere\npotest, cum hoc etiam ad Christum pertinere secundum\neius diuinitatem accipiatur, quam non uiderunt Iudaei, qui\ntamen carnem uiderunt et crucifixerunt. uideri autem diuinitas\nhumano uisu nullo modo potest, sed eo uisu uidetur, quo\niam qui uident, non homines, sed ultra homines sunt. recte\nergo ipse deus trinitas intellegitur beatus et solus potens,\nostendens aduentum domini nostri Iesu Christi temporibus\npropriis. sic enim dictum est: solus habet\nimmortalitatem, quomodo dictum est: qui facit mirabilia\nsolus. quod uelim scire, de quo dictum accipiunt; si\nde patre tantum, quomodo ergo uerum est quod ipse filius\ndicit: quaecumque enim pater facit, haec eadem et\nfilius facit similiter? an quicquam est inter mirabilia\nmirabilius quam resuscitare et uiuificare mortuos? dicit autem\nidem filius: sicut pater suscitat mortuos et uiuificat,\nsic et filius quos uult uiuificat. quomodo ergo solus\npater facit mirabilia, cum haec uerba nec patrem tantum nec\n\n\n\n\n\n\nfilium tantum permittant intellegi, sed utique deum unum,\nuerum, solum, id est patrem et filium et spiritum sanctum?\n\nItem dicit idem apostolus: nobis unus deus pater, ex\nquo omnia et nos in ipso, et unus dominus Iesus\nChristus, per quem omnia et nos per ipsum. quis\ndubitet eum omnia quae creata sunt dicere, sicut Iohannes:\nomnia per ipsum facta sunt? quaero itaque, de quo\ndicit alio loco: quoniam ex ipso et per ipsum et in\nipso sunt omnia, ipsi gloria in saecula saeculorum?\nsi enim de patre et filio et spiritu sancto, ut singulis personis\nsingula tribuantur, ex ipso, ex patre, per ipsum, per\nfilium, in ipso, spiritu sancto, manifestum, quod pater et\nfilius et spiritus sanctus unus deus est, quando singulariter\nintulit: ipsi gloria in saecula saeculorum. unde enim\ncoepit hunc sensum, non ait: o altitudo diuitiarum\nsapientiae et scientiae \"patris aut filii aut spiritus sancti\",\nsed sapientiae et scientiae dei; quam inscrutabilia\nsunt iudicia eius et inuestigabiles uiae ipsius.\nquis enim cognouit sensum domini? aut quis consiliarius\neius fuit? aut quis prior dedit illi, et\nretribuetur ei? quoniam ex ipso et per ipsum et in\nipso sunt omnia; ipsi gloria in saecula saeculorum.\namen. si autem hoc de patre tantummodo intellegi uolunt,\nquomodo ergo omnia per patrem sunt, sicut hic dicitur, et\nomnia per filium, sicut ad Corinthios, ubi ait: et unus\ndominus Iesus Christus, per quem omnia, et sicut\nin euangelio Iohannis: omnia per ipsum facta sunt?\nsi enim alia per patrem, alia per filium, iam non omnia per\npatrem nec omnia per filium; si autem omnia per patrem et\n\n\n\n\n\n\nomnia per filium, eadem per patrem quae per filium. aequalis\nergo patri est filius et inseparabilis operatio est patris et\nfilii, quia, si uel filium fecit pater, quem non fecit ipse filius,\nnon omnia per filium facta sunt; at omnia per filium facta\nsunt: ipse igitur factus non est, ut cum patre faceret omnia,\nquae facta sunt. quamquam nec ab ipso uerbo tacuerit apostolus\net apertissime omnino dixerit: qui cum in forma\ndei esset, non rapinam arbitratus est esse aequalis\ndeo, hic deum proprie patrem appellans, sicut alibi:\ncaput autem Christi deus est.\n\n\nSimiliter et de spiritu sancto collecta sunt testimonia, quibus\nante nos qui haec disputauerunt abundantius usi sunt,\nquia et ipse deus, et non creatura. quod si non creatura, non\ntantum deus — nam et homines dicti sunt dii — sed etiam uerus\ndeus. ergo patri et filio prorsus aequalis et in trinitatis unitate\nconsubstantialis et coaeternus. maxime uero illo loco\nsatis claret, quod spiritus sanctus non sit creatura, ubi iubemur\nnon seruire creaturae, sed creatori, non eo modo, quo\niubemur per caritatem seruire inuicem, quod est graece\ndovXeveiv, sed eo modo, quo tantum deo seruitur, quod est\ngraece hxvquveiv\\\\ unde idololatrae dicuntur qui simulacris\neam quae deo debetur exhibent seruitutem. secundum hanc\nenim seruitutem dictum est: dominum deum tuum adorabis\net illi soli seruies. nam hoc distinctius in graeca\nscriptura inuenitur ????? enim habet. porro si tali\n\n\n\n\n\n\nseruitute creaturae seruire prohibemur — quando quidem dictum\nest: dominum deum tuum adorabis et illi soli seruies;\nunde et apostolus detestatur eos qui coluerunt et seruierunt\ncreaturae potius quam creatori—non est utique creatura\nspiritus sanctus, cui ab omnibus sanctis talis seruitus exhibetur\ndicente apostolo: nos enim sumus circumcisio,\nspiritui dei seruientes, quod est in graeco XatQetovreg;\nplures enim codices etiam latini sic habent: qui spiritui\ndei seruimus; graeci autem omnes ant paene omnes. in\nnonnullis autem exemplaribus latinis inuenimus non spiritui\ndei seruimus, sed spiritu deo seruimus. sed qui in\nhoc errant et auctoritati grauiori cedere detractant, numquid\net illud uarium in codicibus reperiunt: nescitis, quia corpora\nuestra templum in uobis est spiritus sancti,\nquem habetis a deo? quid autem insanius magisque\nsacrilegum est, quam ut quisquam dicere audeat membra\nChristi templum esse creaturae minoris secundum ipsos, quam\nChristus est? alio enim loco dicit: corpora uestra membra\nsunt Christi. si autem quae membra sunt Christi,\ntemplum est spiritus sancti, non est creatura spiritus sanctus,\nquia cui corpus nostrum templum exhibemus, necesse est, ut\nhuic eam seruitutem debeamus, qua non nisi deo seruiendum\nest, quae graece appellatur wreeia. unde consequenter dicit:\nglorificate ergo et portate deum in corpore uestro.\nCCXXV. QVOD VNIGENITVS DEI FILIVS PROPTER FORMAM SERVI MINOR PATRE DICATVR, QVI IN FORMA DEI AEQVALIS EST PATRI. EX LIBRO DE TRINITATE SVPRA SCRIPTO, TITVLO VII. ; [His et talibus diuinarum scripturarum testimoniis, quibus,\nut dixi, priores copiosius usi expugnauerunt haereticorum\ntales calumnias uel errores, insinuatur fidei nostrae unitas et\naequalitas trinitatis. sed] quia multa in sanctis libris propter\nincarnationem uerbi dei, quae pro salute nostra reparanda\nfacta est, ut mediator dei et hominum esset homo Christus\nIesus, ita dicuntur, ut maiorem filio patrem significent uel\netiam apertissime ostendant: errauerunt homines minus diligentes,\nscrutantes uel intuentes uniuersam seriem scripturarum,\net ea quae de Christo Iesu secundum hominem dicta sunt ad\neius substantiam, quae ante incarnationem sempiterna erat et\nsempiterna est, transferre conati sunt. et illi quidem dicunt\nminorem esse filium, quam pater est, quia scriptum est ipso\ndomino dicente: pater maior me est. ueritas autem\nostendit secundum istum modum etiam se ipso minorem\nfilium; quomodo enim non etiam se ipso minor factus est\nqui semet ipsum exinaniuit formam serui accipiens?\nneque enim sic accepit formam serui, ut amitteret formam\ndei, in qua erat aequalis patri. si ergo ita accepta est\nforma serui, ut non amitteretur forma dei, cum et in forma\nserui et in forma dei idem ipse sit filius unigenitus dei patris,\nin forma dei aequalis patri, in forma serui mediator dei et\nhominum, homo Christus Iesus: quis non intellegat, quod in\n\n\n\n\n\n\nforma dei etiam ipse se ipso maior est, in forma autem serui\netiam se ipso minor est? non itaque immerito scriptura utrumque\ndicit, et aequalem patri filium et patrem maiorem filio;\nillud enim propter formam dei, hoc autem propter formam\nserui sine ulla confusione intellegitur. et haec nobis regula\nper omnes sanctas scripturas dissoluendae huius quaestionis\nex uno capite epistulae Pauli apostoli promitur, ubi manifestius\nista distinctio commendatur. ait enim: qui cum in\nforma dei esset, non rapinam arbitratus est esse\naequalis deo, sed semet ipsum exinaniuit formam\nserui accipiens, in similitudine hominum factus\net habitu inuentus ut homo. est ergo dei filius deo\npatri natura aequalis, habitu minor; in forma enim serui,\nquam accepit, minor est patre, in forma autem dei, in qua\nerat etiam antequam hanc acciperet, aequalis est patri. in\nforma dei uerbum, per quod facta sunt omnia, in forma\nautem serui factus ex muliere, factus sub lege, ut eos qui\nsub lege erant redimeret. proinde in forma dei fecit hominem,\nin forma serui factus est homo. nam si pater tantum sine\nfilio fecisset hominem, non scriptum esset: faciamus hominem\nad imaginem et similitudinem nostram.\nquia forma dei accepit formam serui, utrumque deus, utrumque\nhomo; sed utrumque deus propter accipientem deum,\nutrumque autem homo propter acceptum hominem. neque\nenim illa susceptione alterum eorum in alterum conuersum\natque mutatum est; nec diuinitas quippe in creaturam mutata\n\n\n\n\n\n\nest, ut desisteret esse diuinitas, nec creatura in diuinitatem,\nut desisteret esse creatura.\n[DE SVBIECTIONE, QVA FILIVS SVBICIENDVS DIOTTVE PATRL. EX EODEM LIBRO DE TRINITATE.\nIllud autem quod ait idem apostolus: cum autem ei\nomnia subiecta fuerint, tunc et ipse filius subiectus\nerit ei qui illi subiecit omnia aut ideo dictum\nest, ne quisquam putaret habitum Christi, qui ex humana\ncreatura susceptus est, conuersum iri postea in ipsam diuinitatem\nuel, ut certius expresserim, deitatem, quae non est\ncreatura, sed est unitas incorporea trinitatis et incommutabilis\net sibimet consubstantialis et coaeterna natura, aut, si quisquam\ncontendit, ut aliqui senserunt, ita dictum: et ipse\nfilius subiectus erit qui illi subiecit omnia, ut\nipsam subiectionem commutationem et conuersionem credat\nfuturam creaturae in ipsam substantiam uel essentiam creatoris,\nid est ut quae fuerat substantia creaturae fiat substantia\ncreatoris, certe uel hoc concedit quod non habet ullam dubitationem,\nnondum hoc fuisse factum, cum dominus diceret:\npater maior me est. dixit enim hoc, non solum antequam\nascendisset in caelum, uerum etiam antequam passus resurrexisset\na mortuis. illi autem qui putant humanam in eo\n\n\n\n\n\n\nnaturam in deitatis substantiam mutari atque conuerti et ita\ndictum: tunc et ipse filius subiectus erit ei qui illi\nsubiecit omnia, ac si diceretur: tunc et ipse filius hominis\net a uerbo dei suscepta humana natura commutabitur in eius\nnaturam, qui illi subiecit omnia: tunc futurum putant, cum\npost diem iudicii regnum tradiderit deo et patri, ac per hoc\netiam secundum istam opinionem adhuc pater maior est quam\nforma serui, quae de uirgine accepta est. quod si et aliqui\nhoc affirmant, quod iam fuerit in dei substantiam mutatus\nhomo Christus Iesus, illud certe negare non possunt, quod\nadhuc natura hominis manebat, quando ante passionem dicebat:\nquoniam pater maior me est. unde nulla cunctatio\nest secundum hoc esse dictum, quod forma serui maior est\npater, cui in forma dei aequalis est filius. nec quisquam, cum\naudierit quod ait apostolus: cum autem dixerit, quia\nomnia subiecta sunt, manifestum, quia praeter\neum qui subiecit illi omnia, ita existimet de patre intellegendum,\nquod subiecerit omnia filio, ut ipsum filium sibi\nomnia subiecisse non putet; inseparabilis enim est operatio\npatris et filii. alioquin nec ipse pater sibi subiecit omnia,\nsed filius ei subiecit, qui ei regnum tradidit et euacuat omnem\nprincipatum et omnem potestatem et uirtutem. de filio quippe\nista dicta sunt: cum tradiderit, inquit, regnum deo et\npatri, cum euacuauerit omnem principatum et omnem\npotestatem et uirtutem; ipse enim subiecit qui\neuacuat.\n\n\n\n\n\nNec sic arbitremur Christum traditurum regnum deo et\npatri, ut adimat sibi; nam et hoc quidam uaniloqui crediderunt.\ncum enim dicitur tradere regnum deo et patri,\nnon separatur ipse, quia simul cum patre unus deus est. sed\ndiuinarum scripturarum incuriosos et contentionum studiosos\nfallit uerbum, quod positum est, donec; ita namque sequitur:\noportet enim illum regnare, donec ponat inimicos\nsub pedibus suis, tamquam cum posuerit non sit regnaturus,\nnec intellegunt ita dictum, sicut est illud: confirmatum\nest cor eius; non commouebitur, donec\nuideat super inimicos suos; non enim, cum uiderit,\niam commouebitur.]\nCCXXVI. DE REGNO, QVOD PATRI FILIVS DICITVB TRADITVRVS. EX LIBRO DE TRINITATE SVPRA SCRIPTO, TITVLO VIII. Quid ergo est: cum tradiderit regnum deo et patri?\nquasi modo non habeat regnum deus et pater. sed quia omnes\niustos, quibus nunc regnat ex fide uiuentibus, mediator\ndei et hominum homo Christus Iesus perducturus est ad\nspeciem, quam uisionem dicit idem apostolus facie ad\nfaciem, ita dictum est: cum tradiderit regnum deo\net patri, ac si diceretur: \"cum perduxerit credentes ad contemplationem\ndei et patris\". sicut enim dicit: omnia mihi\ntradita sunt a patre meo, et nemo nouit filium\nnisi pater; neque patrem quis nouit nisi filius et\n\n\n\n\n\n\ncui noluerit filius reuelare, tunc reuelabitur a filio\npater, cum euacuauerit omnem principatum et omnem\npotestatem et uirtutem, id est ut necessaria non\nsit dispensatio similitudinum per angelicos principatus et\npotestates et uirtutes. ex quarum persona non inconuenienter\nintellegitur dici in cantico canticorum ad sponsam: similitudines\nauri faciemus tibi cum distinctionibus\nargenti, quoad usque rex in recubitu suo est, idest\nquoad usque Christus in secreto suo est, quia uita nostra\nabscondita est cum Christo in deo; cum Christus,\ninquit, apparuerit, uita uestra, tunc et uos cum\nipso apparebitis in gloria. quod antequam fiat, uidemus\nnunc per speculum in aenigmate — hoc est in\nsimilitudinibus — tunc autem facie ad faciem.\n\nHaec enim nobis contemplatio promittitur actionum omnium\nfinis \\'atque aeterna perfectio gaudiorum. filii dei\nenim sumus, et nondum apparuit quod erimus;\nscimus, quia cum apparuerit similes ei erimus,\nquoniam uidebimus eum, sicuti est. quod enim dixit\nfamulo suo Moysi: ego sum qui sum; et dices itaque\nfiliis Israhel: qui est, misit me ad uos: hoc contemplabimur,\ncum uiuemus in aeternum. ita quippe ait: haec\nest uita aeterna, ut cognoscant te unum uerum\ndeum et quem misisti legum Christum. hoc fiet, cum\nuenerit dominus et inluminauerit occulta tenebrarum, cum\ntenebrae mortalitatis huius corruptionisque transierint. tunc\nerit mane nostrum, de quo in psalmo dicitur: mane\n\n\n\n\n\n\nadstabo tibi et contemplabor. de hac contemplatione intellego\ndictum: cum tradiderit regnum deo et patri,\nid est cum perduxerit iustos, quibus nunc ex fide uiuentibus\nregnat mediator dei et hominum homo Christus Iesus, ad\ncontemplationem dei et patris. [si desipio, corrigat me qui\nmelius sapit; mihi aliud non uidetur. neque enim quaeremus\naliud, cum ad illius contemplationem peruenerimus, quae\nnunc non est, quamdiu gaudium nostrum in spe est. spes\n. autem, quae uidetur, non est spes; quod enim uidet\nquis, quid sperat? si autem quod non uidemus\nsperamus, per patientiam expectamus, quoad usque\nrex in recubitu suo est. tunc erit quod scriptum est: adimplebis\nme laetitia cum uultu tuo. illa laetitia nihil\namplius requiretur, quia nec erit quod amplius requiratur.\nostendetur enim nobis pater et sufficiet nobis. quod bene intellexerat\nPhilippus, ut diceret: domine, ostende nobis\npatrem et sufficit nobis; sed nondum intellexerat eo\nquoque modo id ipsum se potuisse dicere: \"domine, ostende\nnobis te, et sufficit nobis\". ut enim hoc intellegeret, responsum\nest ei a domino: tanto tempore uobiscum sum, et non\ncognouistis me? Philippe, qui uidet me, uidet et\npatrem. sed quia uolebat eum ex fide uiuere, antequam illud\nposset uidere, secutus est et ait: non credis, quia ego in\npatre et pater in me? quamdiu enim sumus in corpore,\nperegrinamur a domino; per fidem enim ambulamus,\nnon per speciem. contemplatio quippe merces\n\n\n\n\n\n\nest fidei, cui mercedi per fidem corda mundantur, sicut\nscriptum est: mundans fide corda eorum. probatur\nautem, quod illi contemplationi corda mundantur, illa maxime\nsententia: beati mundicordes, quoniam ipsi deum\nuidebunt. et quia haec est uita aeterna, dicit deus in\npsalmis: longitudine dierum replebo eum et ostendam\nilli salutare meum. siue ergo audiamus: \"ostende\nnobis filium\", siue audiamus: ostende nobis patrem, tantundem\nualet, quia neuter sine altero potest ostendi. unum\nquippe sunt, sicut ait: ego et pater unum sumus. denique\npropter ipsam inseparabilitatem sufficienter aliquando\nnominatur uel pater solus uel filius solus adimpleturus nos\nlaetitia cum uultu suo.\n\nNec inde separatur utriusque spiritus, id est patris et filii\nspiritus, qui spiritus sanctus proprie dicitur spiritus ueritatis,\nquem hic mundus accipere non potest. hoc\nest enim plenum gaudium nostrum, quo amplius non est, frui\ntrinitatis deo, ad cuius imaginem facti sumus. propter hoc\naliquando ita loquitur de spiritu sancto, tamquam ipse solus\nsufficiat ad beatitudinem nostram; et ideo solus sufficit, quia\nseparari a patre ac filio non potest, sicut et pater solus sufficit,\nquia separari a filio et spiritu sancto non potest, et filius\nideo sufficit solus, quia separari a (patre et) spiritu sancto non\npotest. quid enim sibi uult quod ait: si diligitis m e,\n\n\n\n\n\n\nmandata mea seruate. et ego rogabo patrem, et\nalium aduocatum dabit uobis, ut nobiscum sit in\naeternum, spiritum ueritatis, quem hic mundus\naccipere non potest, id est dilectores mundi? animalis\nautem homo non percipit quae sunt spiritus dei.\nsed adhuc uideri potest ideo dictum: et ego rogabo patrem,\net alium aduocatum dabit uobis, quasi non\nsufficiat solus filius. illo autem loco ita de illo dictum est,\ntamquam solus omnino sufficiat: cum uenerit ille spiritus\nueritatis, docebit uos omnem ueritatem. numquid\nergo hinc separatur, tamquam ipse non doceat omnem\nueritatem ? aut quasi hoc impleat spiritus sanctus quod minus\npotuit docere filius? dicant ergo, si placet, maiorem esse filio\nspiritum sanctum, quem minorem illo solent dicere. an quia\nnon dictum est: \"ipse solus\" aut: \"nemo nisi ipse uos docebit\nomnem ueritatem\", ideo permittunt, ut cum illo docere credatur\net filius ? apostolus ergo separauit filium ab sciendis his quae\nsunt dei, ubi ait: sic et quae sunt dei nemo scit nisi\nspiritus dei, ut iam isti peruersi possent ex hoc dicere,\nquod et filium non doceat quae dei sunt nisi spiritus sanctus\ntamquam maior minorem; cui filius ipse tantum tribuit, ut\ndiceret: quia haec locutus sum uobis, tristitia cor\nuestrum impleuit. sed ego ueritatem dico: expedit\nuobis, ut ego eam. nam si non abiero, aduocatus\nnon ueniet ad uos. hoc autem dixit non propter inaequalitatem\nuerbi dei et spiritus sancti, sed tamquam impedimento\nesset praesentia filii hominis apud eos, quominus ueniret ille\n\n\n\n\n\n\nqui minor non esset, quia non semet ipsum exinaniuit sicut\nfilius, formam serui accipiens.\nQVOD VTILE CBEDENTEBVS FVERIT, VT AD PATREM IN FORMA SEBVI CHRISTVS ASCBNDBBIT. EX EODEM LIBRO, TITVLO VIDI. Oportebat ergo, ut auferretur ab oculis eorum forma serui,\nquam intuentes hoc solum esse Christum putabant quod uidebant.\ninde est et illud quod ait: si diligeretis me, gauderetis,\nquoniam eo ad patrem, quia pater maior\nme est, id est propterea me oportet ire ad patrem; quia,\ndum me ita uidetis et ex hoc quod uidetis aestimatis, minor\nsum patre, atque ita circa creaturam susceptumque habitum\noccupati aequalitatem, quam cum patre habeo, non intellegitis.\ninde est et illud: noli me tangere; nondum enim ascendi\nad patrem meum. tactus enim tamquam finem facit\nnotionis, ideoque nolebat in eo esse finem intenti cordis in\nse, ut hoc quod uidebatur tantummodo putaretur. ascensio\nautem ad patrem erat ita uideri, sicut aequalis est patri, ut\nibi esset finis uisionis, quae sufficit nobis.]\nCCXXVI. QVOMODO TBADITVBVS SIT REGNVM FILIVS PATBI. EX LIBRO DE TRINITATE SVPBA SCBIPTO, TITVLO X. [Sed propter insinuationem trinitatis personis etiam singulis\nnominatis dicuntur quaedam, non tamen aliis separatis\n\n\n\n\n\n\n\n\n\n\nintelleguntur propter eiusdem trinitatis unitatem unamque\nsubstantiam atque deitatem patris et filii et spiritus sancti.]\n\nTradet itaque regnum deo et patri dominus noster Iesus\nChristus non se inde separato nec spiritu sancto, quoniam\nperducet credentes ad contemplationem dei, ubi est finis omnium\nbonarum actionum et requies sempiterna et gaudium,\nquod non auferetur a nobis. hoc enim significat in eo quod\ndicit: iterum uidebo uos, et gaudebit cor uestrum,\net gaudium uestrum nemo auferet a uobis. huius\ngaudii similitudinem praesignabat Maria sedens ad pedes\ndomini et intenta in uerbum eius, quieta scilicet ab omni\nactione et intenta in ueritatem secundum quendam modum,\ncuius capax est ista uita, quo tamen praefiguraret illud quod\nfuturum est in aeternum. Martha quippe sorore sua in necessitatis\nactione conuersante quamuis bona et utili, tamen\ncum requies successerit transitura, ipsa requiescebat in uerbo\ndomini, et ideo dominus conquerenti Marthae, quod eam soror\nnon adiuuaret, respondit: Maria optimam partem elegit,\nquae non auferetur ab ea; non partem malam dixit quod\nagebat Martha, sed istam optimam, quae non auferetur. illa\nenim quae in ministerio indigentiae est, cum indigentia ipsa\ntransierit, auferetur. boni quippe operis transituri merces est\nrequies permansura. in illa igitur contemplatione deus erit\nomnia in omnibus, quia nihil ab illo aliud requiretur, sed\nsolo ipso inlustrari perfruique sufficiet. ideoque ille in quo spiritus interpellat gemitibus inenarrabilibus: unam, inquit,\npetii a domino, hanc requiram, ut inhabitem in\ndomo domini per omnes dies uitae meae, ut contempler\ndelectationem domini. contemplabimur enim\n\n\n\n\n\n\ndeum patrem et filium et spiritum sanctum, cum mediator\ndei et hominum homo Christus Iesus tradiderit regnum deo\net patri, ut iam non interpellet pro nobis mediator et sacerdos\nnoster, filius dei et filius hominis, sed et ipse, in quantum\nsacerdos est, assumta propter nos forma serui subiectus sit\nei qui illi subiecit omnia et cui subiecit omnia, ut, in quantum\ndeus est, cum illo nos subiectos habeat, in quantum\nsacerdos, nobiscum illi subiectus sit.\n\nCum ergo tradiderit regnum deo et patri, id est\ncum credentes et uiuentes ex fide, pro quibus nunc mediator\ndei et hominum interpellat, perduxerit ad contemplationem,\ncui percipiendae suspiramus et gemimus, et transierit labor\net gemitus, iam non interpellabit pro nobis tradito regno deo\net patri. hoc significans ait: haec uobis I ocutus s u m in\nsimilitudinibus; ueniet hora, quando iam non in\nsimilitudinibus loquar uobis, sed manifeste de\npatre nuntiabo uobis, id est iam non erunt similitudines,\ncum uisio fuerit faciem ad faciem. hoc est enim quod\nait: sed manifeste de patre nuntiabo uobis, ac si\ndiceret: \"manifeste patrem ostendam uobis\"; nuntiabo quippe\nait, quia uerbum eius est. sequitur enim et dicit: illa die\nin nomine meo petitis, et non dico uobis, quia ego\nrogabo patrem; ipse enim pater amat uos, quia\nuos me amastis et credidistis, quia ego a deo exiui.\n(a patre exiui) et ueni in hunc mundum; iterum\nrelinquo mundum et uado ad patrem. quid est: a\npatre exiui nisi \"non in ea forma, in qua aequalis sum\npatri, sed aliter, id est in assumta creatura minor apparui\" ?\net quid est: ueni in hunc mundum nisi \"formam serui,\n\n\n\n\n\n\n\n\nquam me exinaniens accepi, etiam peccatorum, qui istum\nmundum diligunt, oculis demonstraui\" ? et quid est: iterum\nrelinquo mundum nisi \"ab aspectu dilectorum mundi\naufero quod uiderunt\"? et quid est: uado ad patrem nisi\n\"doceo me sic intellegendum a fidelibus meis, quomodo\naequalis sum patri\" ? hoc qui credunt, digni habentur perduci\na fide ad speciem, id est ad ipsam uisionem, quo perducens\ndictus est tradere regnum deo et patri. fideles quippe eius,\nquos redemit sanguine suo, dicti sunt regnum eius, pro quibus\nnunc interpellat. tunc autem illic eos sibi faciens inhaerere,\nubi aequalis est patri, non iam rogabit patrem pro eis;\nipse enim, inquit, pater amat uos. ex hoc enim rogat, quo\nminor est patre; quo uero aequalis est, exaudit cum patre.\n[unde se ab eo quod dixit: ipse enim pater amat uos,\nutique ipse non separat, sed secundum ea facit intellegi quae\nsupra commemoraui satisque insinuaui, plerumque ita nominari\nunamquamque in trinitate personam, ut et aliae illic\nintellegantur. sic itaque dictum est: ipse enim pater\namat uos, ut consequenter intellegatur et filius et spiritus\nsanctus, non quia modo nos non amat qui proprio filio non\npepercit, sed pro nobis omnibus tradidit eum, sed tales nos\namat deus, quales futuri sumus, non quales sumus. quales\nenim amat, tales in aeternum conseruat. quod tunc erit,\ncum tradiderit regnum deo et patri, qui nunc interpellat\npro nobis, ut iam non roget patrem, quia ipse pater e r\n\n\n\n\n\n\namat uos. quo autem merito nisi fidei, qua credimus, antequam\nillud quod promittitur uideamus? per hanc enim peruenimus\nad speciem, ut tales amet, quales amat ut simus,\nnon quales odit quia sumus, et hortatur ac praestat, ne tales\nesse semper uelimus.]\nCCXXVIII. QVA DISCRETIONE INTELLEGENDVS SIT NVNC AEQVALIS PATRI FILIVS, NVNC AVTEM MINOR, ET QVA RATIONE FILIVS NESCIRE DICATVR DIEM ET HORAM. EX LIBRO DE TRINITATE S. S. T. XI.\\'Quapropter cognita ista regula intellegendarum scripturarum\nde filio dei, ut distinguamus, quid in eis sonet secundum\nformam dei, in qua est et aequalis est patri, et quid secundum\nformam serui, quam accepit et minor est patre, non\nconturbabimur tamquam contrariis ac repugnantibus inter se\nsanctorum librorum sententiis. nam secundum formam dei\naequalis est patri et filius et spiritus sanctus, quia neuter\neorum creatura est, sicut iam ostendimus; secundum formam\nautem serui minor est patre, quia ipse dixit: pater maior\nme est; minor est se ipso, quia de illo dictum est: semet\nipsum exinaniuit; minor est spiritu sancto, quia ipse\nait: qui dixerit blasphemiam in filium hominis,\ndimittetur ei; qui autem dixerit in spiritum sanctum,\nnon dimittetur ei. et in ipso uirtutes operatus\n\n\n\n\n\n\nest dicens: si ego in spiritu eicio daemonia, certe\nsuperuenit super uos regnum dei. et apud Esaiam\ndicit, quam lectionem ipse in synagoga recitauit et de se\ncompletam sine scrupulo dubitationis ostendit: spiritus,\ninquit, domini super me, propter quod unxit me\neuangelizare pauperibus, misit me praedicare\ncaptiuis remissionem et cetera, ad quae facienda ideo\nse dicit missum, quia spiritus domini est super eum. secundum\nformam dei omnia per ipsum facta sunt, secundum\nformam serui ipse factus est ex muliere, factus sub lege;\nsecundum formam dei ipse et pater unum sunt, secundum\nformam serui non uenit facere uoluntatem suam, sed uoluntatem\neius qui misit eum; secundum formam dei, sicut\nhabet pater uitam in semet ipso, sic dedit filio\nhabere uitam in semet ipso; secundum formam serui\ntristis est anima eius usque ad mortem et: pater,\ninquit, si fieri potest, transeat hic calix; secundum\nformam dei ipse est uerus deus et uita aeterna; secundum\nformam serui factus est oboediens usque ad mortem,\nmortem autem crucis; secundum formam dei\nomnia, quae habet pater, ipsius sunt: et omnia, inquit, tua\nmea sunt et mea tua; secundum formam serui non est\ndoctrina illius, sed illius qui eum misit.\n\nEt de die et hora nemo scit, neque angeli in caelo\nneque filius, nisi pater. hoc enim nescit quidquid nescientes\n\n\n\n\n\n\nfacit, id est quod non ita sciebat, ut tunc discipulis indicaret,\nsicut dictum est ad* Abraham: nunc cognoui, quia times\ndeum, id est \"nunc feci, ut cognosceres\", quia et ipse sibi in\nilla temtatione probatus innotuit. nam et illud utique dicturus\nerat discipulis tempore opportuno, de quo futuro tamquam\npraeterito loquens ait: iam non dicam uos seruos, sed\namicos; seruus enim nescit uoluntatem domini\nsui, uos autem dixi amicos, quia omnia, quae audiui\na patre meo, nota uobis feci; quod nondum fecerat,\nsed quia certo facturus erat, quasi iam fecisset locutus est.\nipsis enim ait: multa habeo uobis dicere, sed non\npotestis illa portare modo, inter quae intellegitur et\nde die et de hora. nam et apostolus: neque enim iudicaui\nme, inquit, scire aliquid inter uobis nisi Iesum\nChristum, et hunc crucifixum; eis enim loquebatur\nqui capere altiora de Christi deitate non poterant. quibus\netiam paulo post dicit: non potui uobis loqui quasi\nspiritalibus, sed quasi carnalibus. hoc ergo inter\nillos nesciebat quod per illum scire non poterant, et hoc\nsolum se scire dicebat quod eos per illum scire oportebat.\ndenique sciebat inter perfectos quod inter paruulos nesciebat;\nibi quippe ait: sapientiam loquimur inter perfectos.\neo namque genere locutionis nescire quisque dicitur quod\noccultat, quo dicitur fossa caeca quae occulta est. neque enim\naliquo genere locuntur scripturae, quod in consuetudine humana\nnon inueniatur, quia utique hominibus locuntur.\n\nSecundum formam dei dictum est: ante omnes colles\ngenuit me, id est ante omnes altitudines creaturarum, et:\n\n\n\n\n\n\nante luciferum genui te, id est ante omnia tempora et\ntemporalia; secundum formam autem serui dictum est: dominus\ncreauit me in principio uiarum suarum,\nquia secundum formam dei dixit: ego sum ueritas, secundum\nformam serui: ego sum uia. quia enim ipse est\nprimogenitus a mortuis, iter fecit ecclesiae suae ad regnum\ndei, ad uitam aeternam, cui caput est ad immortalitatem\netiam corporis; ideo creatus est in principio uiarum dei in\nopera eius. secundum enim formam dei principium est,\nquod et loquitur nobis, in quo principio fecit deus caelum\net terram; secundum formam autem serui sponsus procedens\nde thalamo suo. secundum formam dei primogenitus\nomnis creaturae et: ipse est ante omnes et\nomnia illi constant; secundum formam serui ipse est\ncaput corporis ecclesiae. secundum formam dei dominus\ngloriae, unde manifestum est, quod ipse glorificet sanctos\nsuos: quos enim praedestinauit, ipsos et uocauit;\net quos uocauit, ipsos et iustificauit; quos autem\niustificauit, ipsos et glorificauit de illo quippe\ndictum est, quod iustificet impium; de illo dictum est, quod\nsit iustus et iustificans. si ergo quos iustificauit ipsos et\nglorificauit, qui iustificat, ipse glorificat, qui est, ut dixi, dominus\ngloriae. secundum formam tamen serui satagentibus\ndiscipulis de glorificatione sua respondit: sedere ad dexteram\nmeam aut ad sinistram non est meum dare\nuobis, sed quibus paratum est a patre meo.\n\nQuod autem paratum est a patre eius, et ab ipso filio\n\n\n\n\n\n\nparatum est, quia ipse et pater unum sunt. iam enim ostendimus\nin hac trinitate per multos locutionum diuinarum\nmodos etiam de singulis dici quod omnium est propter inseparabilem\noperationem unius eiusdemque substantiae. sicut\net de spiritu sancto dicit: cum ego iero, mittam eum\nad uos. non dixit: \"mittemus\", sed ita, quasi tantum filius\neum missurus esset, non et pater, cum alio loco dicat: haec\nlocutus sum uobis apud uos manens; aduocatus\nautem ille, spiritus sanctus, quem mittet pater\nin nomine meo, ille uobis declarabit omnia. hic\nrursus ita dictum est, quasi non eum missurus esset et filius,\nsed tantum pater. sicut ergo ista, ita et illud quod ait: quibus\nparatum est a patre meo cum patre se intellegi\nuoluit parare sedes gloriae quibus uellet. sed dicit aliquis:\n„illic, cum de spiritu sancto loqueretur, ita missurum se ait,\nut non negaret patrem missurum, et alio loco ita patrem,\nut non negaret se missurum; hic uero aperte ait: non est\nmeum dare, atque ita secutus a patre dixit ista praeparata.\"\nsed hoc est quod praestruximus secundum formam serui\ndictum, ut ita intellegeremus: non est meum dare uobis,\nac si diceretur: \"non est humanae potestatis hoc dare\", ut per\nillud intellegatur hoc dare, per quod deus et aequalis est\npatri. non est meum, inquit, dare, id est: \"non humana\npotestate ista do, sed quibus paratum est a patre meo;\nsed iam tu intellege, quia, si omnia quae habet pater\nmea sunt, et hoc utique meum est et cum patre ista\nparaui\" .\n\nNam et illud quaero, quomodo dictum sit: si quis non\n\n\n\n\n\n\naudit me, ego non iudicabo illum. fortassis enim ita\nhoc dixit: ego non iudicabo illum, quemadmodum ibi:\nnon est meum dare uobis. sed quid hic sequitur? non\nenim ueni, inquit, ut indicem mundum, sed ut saluum\nfaciam mundum. deinde adiungit et dicit: qui me\nspernit et non accipit uerba mea, habet qui se iudicet.\nhic iam intellegeremus patrem, nisi adiungeret et\ndiceret: uerbum, quod locutus sum, ipsum iudicabit\nillum in nouissima die. quid igitur? iam nec filius indicabit,\nquia dixit: ego non iudicabo illum, nec pater\nsed uerbum, quod locutus est filius? immo audi adhuc quod\nsequitur: quia ego, inquit, non ex me locutus sum,\nsed ille qui misit me pater, ille mandatum mihi\ndedit, quid dicam et quid loquar. et scio, quia\nmandatum eius uita aeterna est. quae ego loquor\nita ut dixit mihi pater, sic loquor. si ergo non iudicat\nfilius, sed uerbum, quod locutus est filius, ideo autem\niudicat uerbum, quod locutus est filius, quia non ex se locutus\nest filius, sed qui misit eum pater mandatum ei dedit, quid\ndicat et quid loquatur: pater utique iudicat, cuius uerbum\nest, quod locutus est filius, atque ipsum uerbum, uerbum\npatris, idem ipse est filius. non enim aliud est mandatum\npatris, aliud uerbum patris; nam et uerbum hoc appellauit\net mandatum. uideamus ergo, ne forte quod ait: ego non\nex me locutus sum, hoc intellegi uoluerit: \"ego non ex\n\\'me natus sum\". si enim uerbum patris loquitur, se ipsum\nloquitur, quia ipse est uerbum patris. plerumque enim dicit:\ndedit mihi pater; in quo uult intellegi, quod eum genuerit\npater, ut non iam tamquam exsistenti et non habenti dederit\n\n\n\n\n\n\naliquid, sed ipsum dedisse, ut haberet, genuisse est, ut esset.\nnon enim sicut creatura, ita dei filius ante incarnationem et\nante assumtam creaturam unigenitus, per quem facta sunt\nomnia, aliud est et aliud habet, sed hoc ipsum est, quod est\nid quod habet. quod illo loco manifestius dicitur, si quis ad\ncapiendum sit idoneus, ubi ait: sicut habet pater uitam\nin semet ipso, ita dedit filio habere uitam in\nsemet ipso; neque enim iam exsistenti et uitam non habenti\ndedit, ut haberet uitam in semet ipso, cum eo ipso quod est\nuita sit. hoc est ergo: dedit filio habere uitam in\nsemet ipso, genuit filium esse incommutabilem uitam, quod\nest uita aeterna. cum ergo uerbum dei sit filius dei et filius\ndei sit uerus deus et uita aeterna, sicut in epistula sua\ndicit Iohannes, etiam hic quid aliud agnoscimus, cum dicit\ndominus: uerbum, quod locutus sum, ipsum iudicabit\neum in nouissimo die? et ipsum uerbum patris\nuerbum esse dicit et mandatum patris, ipsumque mandatum\nuitam aeternam. et scio, inquit, quia mandatum eius\nuita aeterna est.\n\nQuaero itaque, quomodo intellegamus: ego non iudicabo,\nsed uerbum, quod locutus sum, iudicabit. quod ex\nconsequentibus apparet ita dictum, ac si diceret: \"ego non\niudicabo, sed uerbum patris iudicabit.\" uerbum autem patris\nest ipse filius dei. sicine intellegendum est: \"ego non iudicabo,\nsed iudicabo\"? quomodo istud potest esse uerum nisi ita:\nnegoego scilicet non iudicabo ex potestate humana, quia filius\nhominis sum, sed ego iudicabo ex potestate uerbi, quoniam\nfilius dei sum.\" aut si contraria et repugnantia uidentur: „ego\nnon iudicabo, sed iudicabo\", quid illic dicemus, ubi ait: mea\n\n\n\n\n\n\ndoctrina non est mea? quomodo mea? quomodo non\nmea? non enim dixit: \"ista doctrina non est mea,\" sed: mea\ndoctrina non est mea; quam dixit suam, eandem dixit\nnon suam. quomodo istud uerum est, nisi secundum aliud\nsuam dixerit, secundum aliud non suam, secundum formam\ndei suam, secundum formam serui non suam? cum enim dicit:\nnon est mea, sed eius qui misit me, ad ipsum uerbum\nnos facit recurrere; doctrina enim patris. est uerbum patris,\nqui est unicus filius. quid sibi et illud uult: qui in me\ncredit, non in me credit? quomodo in ipsum? quomodo\nnon in ipsum ? qua ratione tam contrarium sibique aduersum\npotest intellegi? qui in me, inquit, non in me credit,\nsed in eum qui me misit, nisi ita intellegas: qui in me\ncredit, non in hoc quod uidet credit, ne sit spes nostra in\ncreatura, sed in illo qui suscepit creaturam, in qua humanis\noculis appareret, et sic ad se aequalem patri contemplandum\nper fidem corda mundaret. ideoque ad patrem referens intentionem\ncredentium et dicens: non in me credit, sed in\neum qui me misit, non utique se a patre, id est ab illo\nqui eum misit, uoluit separari, sed ut sic in eum crederetur,\nquomodo in patrem, cui aequalis est. quod aperte alio loco\ndicit: credite in deum, et in me credite, id est \"sicut\ncreditis in deum, sic et in me, quia ego et pater unus deus\".\nsicut ergo hic tamquam abstulit a se fidem hominum et in\npatrem transtulit dicendo: non in me credit, sed in eum\nqui me misit, a quo tamen se non utique separauit: sic\netiam quod ait: non est meum dare, sed quibus paratum\nest a patre meo puto clarere, secundum quid utrumque\naccipiendum sit. tale est enim et illud: ego non iudicabo,\ncum ipse iudicaturus sit uiuos et mortuos, sed quia non ex\n\n\n\n\n\n\npotestate humana, propterea recurrens ad deitatem sursum\nerigit corda hominum, propter quae subleuanda descendit.\nCCXXVIIII. DE VNITATE PERSONAE FILII DEI ET FILII HOMINIS SIVE IN GLORIA SIVE IN HVMILITATE. EX LIBRO DE TRINITATE s. 8. T. XIII. Nisi tamen idem ipse esset filius hominis propter formam\nserui, quam accepit, qui est filius dei propter formam dei, in\nqua est, non diceret apostolus Paulus de principibus huius\nsaeculi: si enim cognouissent, numquam dominum\ngloriae crucifixissent. ex forma enim serui crucifixus\nest, et tamen dominus gloriae crucifixus est; talis enim erat\nilla susceptio, quae deum hominem faceret et hominem deum.\nquid tamen propter quid et quid secundum quid dicatur, adiuuante\ndomino prudens et diligens et pius lector intellegit.\nnam ecce diximus, quia secundum id quod deus est glorificat\nsuos, secundum hoc utique, quod dominus gloriae est; et\ntamen dominus gloriae crucifixus est, quia recte dicitur et\ndeus crucifixus, non ex uirtute diuinitatis, sed ex infirmitate\ncarnis, sicut dicimus, quia secundum id quod deus est iudicat,\nhoc est ex potestate diuina, non ex humana; et tamen ipse\nhomo iudicaturus est, sicut dominus gloriae crucifixus est.\nita enim aperte dicit: cum uenerit filius hominis in\ngloria sua et omnes angeli cum eo, tunc congregabuntur\nante eum omnes gentes et cetera, quae de\nfuturo iudicio usque ad ultimam sententiam in eo loco praedicantur.\net Iudaei quippe, qui in malitia perseuerantes in illo\niudicio puniendi sunt, sicut alibi scriptum est, uidebunt in\nquem pupugerunt. cum enim et boni et mali uisuri sint\n\n\n\n\n\n\niudicem uiuorum et mortuorum, procul dubio eum mali uidere\nnon poterunt nisi secundum formam, qua filius hominis est,\nsed tamen in claritate, in qua iudicabit, non in humilitate,\nin qua iudicatus est. ceterum illam dei formam, in qua\naequalis est patri, procul dubio impii non uidebunt. non enim\nsunt mundicordes; beati enim mundicordes, quoniam\nipsi deum uidebunt. et ipsa uisio est faciem ad faciem,\nquae summum praemium promittitur iustis, et ipsa fiet, cum\ntradet deo regnum et patri. in quo et suae formae uisionem\nuult intellegi, subiecta deo uniuersa creatura et ipsa, in qua\nfilius dei filius hominis factus est, quia secundum hanc et\nipse filius tunc subiectus illi erit, qui ei subiecit\nomnia, ut sit deus omnia in omnibus. alioquin si filius\ndei iudex in forma, in qua aequalis est patri, etiam impiis\ncum iudicaturus est apparebit, quid est quod pro magno\ndilectori suo pollicetur dicens: et ego diligam eum et\nostendam me ipsum illi? quapropter filius hominis iudicaturus\nest, nec tamen ex humana potestate, sed ex ea qua\nfilius dei est; et rursus filius dei iudicaturus est, nec tamen\nin ea forma apparens., in qua deus est aequalis patri, sed in\nea qua filius hominis est.\n\nItaque utrumque dici potest, et: filius hominis iudicabit,\net: non filius hominis iudicabit: (et filius hominis iudicabit),\nut uerum sit quod ait: cum uenerit filius hominis,\ntunc congregabuntur ante eum omnes gentes;\net non filius hominis iudicabit, ut uerum sit quod ait: ego\nnon iudicabo et: ego non quaero gloriam meam;\nest qui quaerat et iudicet. nam secundum id quod in\niudicio non forma dei, sed forma filii hominis apparebit, nec\nipse pater iudicabit. (secundum hoc enim dictum est: pa ter\n\n\n\n\n\n\nnon iudicat quemquam), sed omne iudicium dedit\nfilio. quod utrum ex illa locutione dictum sit, quam supra\ncommemorauimus, ubi ait: sic dedit filio habere uitam\nin semet ipso, ut significaret, quia sic genuit filium, an\nex illa qua loquitur apostolus dicens: propter quod eum\nsuscitauit et donauit ei nomen, quod est super\nomne nomen - hoc enim de filio hominis dictum est, secundum\nquem dei filius suscitatus est a mortuis. ille quippe in\nforma dei aequalis est patri, ex qua se exinaniuit formam\nserui accipiens; in ipsa forma serui et agit et patitur et\naccipit, quae consequenter contexit apostolus: humiliauit\nse, factus oboediens usque ad mortem, mortem autem\ncrucis. propter quod eum exaltauit et donauit\nei nomen, quod est super omne nomen, ut in nomine\nIesu omne genu flectatur caelestium, terrestrium\net infernorum et omnis lingua confiteatur,\nquia dominus Iesus Christus in gloria est dei patris\nâ€” utrum ergo secundum illam an secundum istam locutionem\ndictum sit: omne iudicium dedit filio, satis\nhic apparet, quia, si secundum illud diceretur, secundum quod\ndictum est: dedit filio habere uitam in semet ipso,\nnon utique diceretur: pater non iudicat quemquam:\nsecundum hoc enim, quod aequalem pater genuit filium, iudicat\ncum illo. secundum hoc ergo dictum est, quod in iudicio\nnon in forma dei, sed forma filii hominis apparebit, non quia\nnon iudicabit qui omne iudicium dedit filio, cum de illo filius\ndicat: est qui quaerat et iudicet, sed ita dictum est:\npater non iudicat quemquam, sed omne iudicium\ndedit filio, ac si diceretur: \"patrem nemo uidebit in iudicio\nuiuorum et mortuorum, sed omnes filium\", quia et filius hominis\nest, ut possit et ab impiis uideri, cum et illi uidebunt\nin quem pupugerunt.\n\n\n\n\n\n\n\nQuod ne conicere potius quam aperte demonstrare uideamur,\nproferimus eiusdem domini certam manifestamque sententiam,\nqua ostendimus ipsam fuisse causam, ut diceret: pater non\niudicat quemquam, sed omne iudicium dedit filio,\nquia index forma filii hominis apparebit, quae forma non est\npatris, sed filii, nec ea filii, in qua aequalis est patri, sed in qua\nminor est patre, ut sit in iudicio conspicuus et bonis et malis.\npaulo post enim dicit: amen dico uobis, quia qui uerba\nmea audit et credit in eum qui me misit, habet uitam\naeternam et in iudicium non ueniet, sed transiet\nde morte inuitam. haec uita aeterna est illa uisio, quae non\npertinet ad malos. deinde sequitur: amen, amen dico uobis,\nquia ueniet hora et nunc est, cum mortui audient\nuocem filii dei, et qui audierint, uiuent. et hoc proprium\nest piorum, qui sic audiunt de incarnatione eius, ut\ncredant, quia filius dei est, id est sic eum propter se factum\naccipiant minorem patre in forma serui, (ut credant, quia\naequalis est patri in forma dei.) et ideo sequitur et hoc ipsum\ncommendans dicit: sicut enim habet pater uitam in\nsemet ipso, ita dedit et filio uitam habere insemet\nipso. deinde uenit ad uisionem suae claritatis, in qua uenturus\nest ad iudicium, quae uisio communis erit et impiis et\niustis. sequitur enim et dicit: et potestatem dedit ei et\niudicium facere, quoniam filius hominis est. puto\nnihil esse manifestius. nam quia filius dei est et aequalis est.\npatri, non accipit hanc potestatem iudicii faciendi, sed habet\nillam cum patre in occulto; accipit autem illam, ut boni et\nmali eum uideant iudicantem, quia filius hominis est. uisio\nquippe filii hominis exhibebitur et malis; nam uisio formae\ndei non nisi mundis corde, quia ipsi deum uidebunt, id\nest solis piis, quorum dilectioni hoc ipsum promittit, quia\n\n\n\n\n\n\nostendere se ipsum illis. et ideo uide quid sequitur: nolite,\ninquit, mirari hoc. quid nos prohibet mirari nisi illud quod\nre uera miramur omnis, qui non intellegit, ut ideo diceret\npatrem dedisse ei potestatem et iudicium facere, quoniam\nfilius hominis est, cum magis quasi hoc exspectaretur, ut diceret,\nquoniam filius dei est? sed quia filium dei secundum\nid quod in forma dei aequalis est patri uidere iniqui non\npossunt, oportet autem, ut iudicem uiuorum et mortuorum,\ncum coram iudicabuntur, et iusti uideant et iniqui: nolite,\ninquit, hoc mirari, quoniam ueniet hora, in qua\nomnes qui iudicabuntur sunt audient uocem eius,\net prodient qui bona gesserunt in resurrectionem\nuitae, qui mala gesserunt in resurrectionem iudicii.\nad hoc ergo oportebat, ut ideo acciperet illam potestatem, quia\nfilius hominis est, ut resurgentes omnes uiderent eum in\nforma, in qua uideri ab omnibus potest, sed alii ad damnationem,\nalii ad uitam aeternam. quae est autem uita aeterna\nnisi illa uisio, quae non conceditur impiis? ut agnoscant\nte, inquit, unum uerum deum et quem misisti Iesum\nChristum. quomodo et ipsum dominum Christum nisi quemadmodum\nunum uerum deum, qui ostendit se ipsum illis,\nnon quomodo se ostendit etiam puniendis in forma filii hominis ?\n\nSecundum illam uisionem bonus est, secundum quam uisionem\ndeus apparet mundis corde, quoniam quam bonus deus\nIsrahel rectis corde! quando autem iudicem uidebunt\nmali, non eis uidebitur bonus, quia non ad eum gaudebunt\ncorde, sed tunc se plangent omnes tribus terrae, in numero\nitaque malorum omnium et infidelium. propter hoc etiam illi\nqui eum dixerat magistrum bonum quaerens ab eo consilium\nconsequendae uitae aeternae respondit: quid me, inquit, interrogas\nde bono? nemo bonus nisi unus deus, cum\n\n\n\n\n\n\n\n\n\n\net hominem alio loco dicat bonum ipse dominus: bonus.\ninquit, homo de bono thesauro cordis sui profert\nbona, et malus homo de malo thesauro cordis sni\nprofert mala. sed quia ille uitam aeternam quaerebat, uita\nautem aeterna est in illa contemplatione, qua non ad poenam\nuidetur deus, sed ad gaudium sempiternum, et non intellegebat\ncum quo loquebatur, quia tantummodo eum filium hominis\narbitrabatur: quid me interrogas, inquit, de bono? id\nest \"istam formam, quam uides, quid me interrogas de bono\net uocas me secundum quod uides magistrum bonum? haec\nforma filii hominis est, haec forma accepta est, haec forma\napparebit in iudicio non tantum iustis sed et impiis, et huius\nformae uisio non erit in bonum eis qui male agunt. est autem\nuisio formae meae, in qua cum essem non rapinam arbitratus\nsum esse aequalis deo, sed ut hanc acciperem, me ipsum exinaniuit.\"\nergo ille unus deus pater et filius et spiritus sanctus,\nqui non apparebit nisi ad gaudium, quod non auferetur a\niustis, cui gaudio futuro suspirat qui dicit: unam petii a\ndomino, hanc requiram, ut inhabitem in domo domini\n(per omnes dies uitae meae, ut contempler\ndelectationem em domini) - unus ergo deus ipse est solus\nbonus ad hoc, quia nemo eum uidebit ad luctum et planctum,\nsed tantum ad salutem et laetitiam ueram. secundum illam\nformam si me intellegis, bonus sum; sin autem secundum\n(hanc) solam, quid me interrogas de bono? si inter illos eris\nqui uiderunt in quem pupugerunt, et ipsa uisio malum\nillis erit.\nCCXXX. DE HIS SCRIPTVRAE LOCIS, DE QVIBVS DVBIVM EST, AN PROPTER ASSVMTAM CREATVRAM MINOREM PATRE INDICANT FILIVM, AN VERO HOC TANTVM QVOD, LICET AEQVALEM PATRI, TAMEN QVIA DE PATRE SIT DOCEANT. EX LIBRO DE TRINI- TATE n, T. n. Sunt quaedam in scripturis ita posita, ut ambiguum sit,\nquonam referenda sint, utrum ad illud, quod propter assumtam\ncreaturam minor est filius, an ad illud, quod, quamuis aequalis,\ntamen quia de patre sit indicatur. et mihi quidem uidetur,\nsi eo modo ambiguum est, ut explicari discernique non possit,\nex qualibet regula sit sine periculo posse intellegi, sicut est\nquod ait: mea doctrina non est mea, sed eius qui\nme misit. nam et ex forma serui potest accipi, sicut iam\nsuperiore libro tractauimus, et ex forma dei, in qua sic\naequalis est patri, ut tamen de patre sit. in dei quippe forma\nsicut non est aliud filius, aliud uita eius, sed ipsa uita filius\neius est, ita non est aliud filius, aliud doctrina eius, sed ipsa\ndoctrina filius eius est. ac per hoc, sicut id quod dictum est:\ndedit filio uitam non aliud intellegitur quam: genuit\nfilium, qui est uita, sic etiam cum dicitor: dedit filio doctrinam,\nbene intellegitur: genuit filium, qui est doctrina, ut\nquod dictum est: mea doctrina non est mea, sed eius\nqui me misit, sic intellegatur, ac si dictum sit: \"ego non\n25 sum a me ipso, sed ab illo qui me misit.\"\nCCXXXI. DE HIS QVAE SPIRITVM SANCTVM NON MINOREM PATRE INDICANT, SED TANTVM QVOD DE PATRE PROCEDIT. EX EODEM LIBRO DE TRINITATE II, T. III. Nam de spiritu sancto, de quo (non) dictum est: semet ipsum\nexinaniuit formam serui accipiens, ait tamen ipse\ndominus: cum autem uenerit ille spiritus ueritatis,\ndocebit uos omnem ueritatem; non enim loquetur\na semet ipso, sed quaecumque audierit loquetur\net quaecumque uentura sunt annuntiabit uobis.\n(ille me clarificabit, quia de meo accipiet et annuntiabit\nuobis.) post haec uerba nisi continuo dixisset:\nomnia, quae habet pater, mea sunt; propterea dixi:\nde meo accipiet et annuntiabit uobis, crederetur fortasse\nita natus de Christo spiritus sanctus, quemadmodum ille\nde patre. de se quippe dixerat: mea doctrina non est\nmea, sed eius qui me misit; de spiritu autem sancto:\nnon enim loquetur a semet ipso, sed quaecumque\naudierit loquetur, et: quia de meo accipiet et annuntiabit uobis.\nsed quia reddit causam, cur dixerit: de meo accipiet — ait enim: omnia, quaecumque habet\npater, mea sunt; propterea dixi, quia de meo accipiet\n— restat, ut intellegatur etiam spiritus sanctus de patris\nhabere sicut filius. quomodo, nisi secundum id quod supra\ndiximus: cum autem uenerit paracletus, quem ego\nmittam uobis a patre, spiritum ueritatis, qui a\npatre procedet, ille testimonium perhibebit de me?\nprocedendo itaque a patre dicitur non loqui a semet ipso; et\nsicut non ex eo fit, ut minor sit filius, quia dixit: non\n\n\n\n\n\n\npotest filius a se facere quicquam, nisi quod uiderit\npatrem facientem — non enim hoc ex forma serui dixit,\nsed ex forma dei, sicut iam ostendimus; haec autem uerba\nnon indicant, quod minor sit, sed quod de patre sit — ita non\nhinc efficitur, ut minor sit spiritus sanctus, quia dictum est\nde illo: non enim loquetur a semet ipso, sed quaecumque\naudierit loquetur; secundum hoc dictum est,\nquod de patre procedit.\nCCXXXII.QVOD CLABIFICATIO, QVAE FIT INTER PATREM ET FILIVM ET SPIRITVM SANCTVM, NVLLAM DIFFERENTIAM IN TRINITATE SIGNIFICET. EX EODEM LIBRO DE TRINITATE n, T. IIII. Euigilent hic, si possunt, qui hoc etiam sibi suffragari pu-:\ntauerunt ad demonstrandum patrem filio maiorem, quia dixit\nfilius: pater, clarifica me. ecce et spiritus sanctus clarificat\neum; numquidnam et ipse maior est illo ? porro autem,\nsi propterea spiritus sanctus glorificat filium, quia de filio accepit,\net ideo de eius accipit, quia omnia, quae habet pater,\nipsius sunt: manifestum, quia, cum spiritus sanctus glorificat\nfilium, pater glorificat filium. unde cognoscimus, quod omnia,\nquae habet pater, non tantum filii, sed etiam spiritus sancti\nsunt, quia potest spiritus sanctus glorificare filium, quem glorificat\npater. quod si ille qui glorificat eo quem glorificat\nmaior est, sinant, ut aequales sint qui se inuicem glorificant.\nscriptum est autem, quod et filius glorificet patrem. ego, inquit,\nte glorificau i super terram. sane caueant, ne putetur\nspiritus sanctus maior ambobus, qui glorificat filium,\nquem glorificat pater, ipse autem nec a patre nec a filio\nglorificatur.\nCCXXXIII QVOMODO INTELLEGENDA SIT MISSIO SIVE FILII SIVE SPIRITVS SANCTI. EX EODEM LIBRO DE TRINITATE II, T. V. Sed in his conuicti ad illud se conuertunt, ut dicant: \"maior\nest qui mittit quam qui mittitur; proinde maior est pater\nfilio, quia filius a patre se missum assidue commemorat;\nmaior est et spiritu sancto, quia de illo dixit Iesus: quem\nmittet pater meus in nomine meo; et spiritus sanctus\nutroque minor est, quia et pater eum mittit, sicut commemorauimus,\net filius, cum dicit: si autem abiero, mittam\neum ad uos.\" qua in quaestione primum quaero, unde et quo\nmissus sit filius. ego, inquit, a patre exii et ueni in\nhunc mundum. ergo a patre exire et uenire in hunc mundum,\nhoc eat mitti. quid igitur est quod de illo idem ipse\neuangelista dicit: in hoc mundo erat, et mundus per\nipsum factus est, et mundus eum non cognouit?\ndeinde coniungit: in sua propria uenit. illuc utique missus\nest, quo uenit; at si in hunc mundum missus est, quia exiit\na patre et uenit in hunc mundum et in hoc mundo erat, illuc\nergo missus est, ubi erat. nam et illud quod scriptum est in\npropheta deum dicere: caelum et terram ego impleo,\nsi de filio dictum est — ipsum enim nonnulli uolunt intellegi\nuel prophetis uel in prophetis locutum ^— quo missus est nisi\nilluc, ubi erat? ubique enim erat, quia ait: caelum et terram\nego impleo. si autem de patre dictum est, ubi esse\npotuit sine uerbo suo et sine sapientia sua, quae pertendit\na fine usque ad finem fortiter et disponit omnia\n\n\n\n\n\n\nsuauiter? sed neque sine spiritu sancto usquam esse potuit.\nitaque si ubique est deus, ubique est etiam spiritus eius; illuc\nergo et spiritus sanctus missus est, ubi erat. nam et ille qui\nnon inuenit locum, quo iret a facie dei, et dicit: si ascendero\nin caelum, tu illic es, et si descendero in infernum,\nades, ubique uolens intellegi praesentem deum,\nprius nominauit spiritum eius; nam sic ait: quo abibo ab\nspiritu tuo, et quo a facie tua fugiam?\n\nQuocirca si et filius et spiritus sanctus illuc mittitur, ubi\nerat quaerendum est, quomodo sit ista missio siue filii siue\nspir tus sancti; pater enim solus nusquam legitur missus. et\nde lio ita scribit apostolus: cum autem uenit plenitudo\nte aporis, misit deus filium suum factum ex muliere,\nfactum sub lege, ut eos qui sub lege erant\nredimeret. misit, inquit, filium suum factum ex muliere:\nquo nomine quis catholicus nesciat non eum priuationem\nuirginitatis, sed differentiam sexus hebraeo more loquendi significare\nuoluisse? cum itaque ait: misit deus filium suum\nfactum ex muliere, satis ostendit eo ipso missum filium,\nquo factus est ex muliere. quod ergo de deo natus est, in\nhoc mundo erat; quod autem de Maria natus est, in hunc\nmissus aduenit. proinde mitti a patre sine spiritu sancto non\npotuit, non solum quia intellegitur pater, cum eum misit, id\nest fecit ex femina, non utique sine spiritu sancto fecisse,\nuerum etiam quod manifestissime atque apertissime in euangelio\ndicitur uirgini Mariae quaerenti ab angelo: quomodo\nfiet istud? spiritus sanctus superueniet in te et\nuirtus altissimi obumbrabit tibi. et Matthaeus dicit:\n\n\n\n\n\n\ninuenta est in utero habens de spiritu sancto;\nquamquam et apud Esaiam prophetam de aduentu suo futuro\nipse Christus intellegitur dicere: nunc dominus misit me\net spiritus eius.\n\nFortasse aliquis cogitat, ut dicamus etiam a se ipso missum\nesse filium, quia ille Mariae uirginis conceptus et partus operatio\ntrinitatis est, qua creante omnia creantur, et \"quomodo iam\"\ninquit \"pater eum misit, si se ipse misit?\" cui primum respondeo\nquaerens, ut dicat, si potest, quomodo eum pater\nsanctificauit, si se ipse sanctificauit. utrumque enim idem\ndominus ait: quem pater, inquit, sanctificauit et misit\nin hunc mundum, uos dicitis, quia blasphemat, quoniam\ndicit: filius dei sum. alio autem loco ait: et pro\nhis sanctifico me ipsum. item quaero, quomodo eum\npater tradidit, si ipse se tradidit. utrumque enim dicit apostolus\nPaulus: qui filio, inquit, suo proprio non pepercit,\nsed pro nobis omnibus tradidit eum. alibi\nautem de ipso saluatore ait: qui me dilexit et tradidit\nse ipsum pro me. credo, respondebit, si haec probe sapit,\nquia una uoluntas est patris et filii et inseparabilis operatio.\nsic ergo intellegat illam incarnationem, ex uirgine natiuitatem,\nin qua filius intellegitur missus, una eademque operatione\npatris et filii inseparabiliter esse factam, non utique inde\ndisparato spiritu sancto, de quo aperte dicitur: inuenta est\nin utero habens de spiritu sancto. nam etiam, si ita\n\n\n\n\n\n\nquaeramus, enodatius fortassis quod dicimus apparebit: quomodo\nmisit deus filium suum? iussit, ut ueniret, atque ille\niubenti obtemperauit, an rogauit, an tantummodo admonuit?\nsed quodlibet horum sit, uerbo utique factum est; dei autem\nuerbum ipse est dei filius. quapropter dum eum pater uerbo\nmisit, a patre et uerbo eius factum est, ut mitteretur. ergo a\npatre et filio missus est idem filius, quia uerbum patris est\nipse filius. quis enim se tam sacrilega induat opinione, ut\nputet temporale uerbum a patre factum esse, ut aeternus\nfilius mitteretur et in carne appareret ex tempore? sed utique\nin ipso dei uerbo, quod erat in principio apud deum et deus\nerat, in ipsa scilicet sapientia dei sine tempore erat quo\ntempore eam in carne apparere oporteret. itaque cum sine\nullo initio temporis in principio esset uerbum, et uerbum\nesset apud deum, et deus esset uerbum, sine ullo tempore in\nipso uerbo erat quo tempore uerbum caro fieret et habitaret\nin nobis. quae plenitudo temporis cum uenisset, misit\ndeus filium suum factum ex muliere, id est ut\nincarnatum uerbum hominibus appareret; quod in ipso uerbo\nsine tempore erat quo tempore fieret. ordo quippe temporum\nin aeterna dei sapientia sine tempore est. cum\nitaque hoc a patre et filio factum esset, ut in carne filius\nappareret, consequenter dictus est missus ille qui in eadem\ncarne hic apparuit, misisse autem ille qui in ea non apparuit.\nquoniam illa quae coram corporeis oculis foris geruntur ab\ninteriore apparatu naturae spiritalis exsistunt, propterea conuenienter\nmissa dicuntur. forma porro illa suscepti hominis\n\n\n\n\n\n\nfilii persona est, non etiam patris. quapropter pater inuisibilis\nuna cum filio secum inuisibili eundem filium uisibilem\nfaciendo misisse eum dictus est, qui si eo modo uisibilis\nfieret, ut cum patre inuisibilis esse desisteret, id est si substantia\ninuisibilis uerbi in creaturam uisibilem mutata et\ntransiens uerteretur, ita missus a patre intellegeretur filius,\nut tantum missus, non etiam cum patre mittens inueniretur.\ncum uero sic accepta est forma serui, ut maneret incommutabilis\nforma dei, manifestum est, quod a patre et filio non\napparentibus factum sit quod appareret in filio, id est ab inuisibili\npatre cum inuisibili filio idem ipse filius uisibilis\nmitteretur. cur ergo ait: et a me ipso non ueni? iam\nhoc secundum formam serui dictum est, secundum quam\ndictum est: ego non iudico quemquam.\n\nSi ergo missus dicitur, in quantum apparuit foris in creatura\ncorporali qui intus in natura spiritali oculis mortalium\nsemper occultus est, iam in promtu est intellegere etiam de\nspiritu sancto, cur missus etiam ipse dicatur. facta est enim\nquaedam creaturae species ex tempore, in qua uisibiliter\nostenderetur spiritus sanctus, cum super ipsum dominum corporali\nspecie uelut columba descendit, siue cum decem diebus\nperactis post eius ascensionem die pentecostes factus est subito\nde caelo sonus, quasi ferretur flatus uehemens, et uisae sunt\nillis linguae diuisae quasi ignis, qui consedit super unumquemque\neorum. haec operatio uisibiliter expressa et oculis\noblata mortalibus missio spiritus sancti dicta est, non ut\n\n\n\n\n\n\nappareret eius ipsa substantia, quia ipse inuisibilis et incommutabilis\nest sicut pater et filius, sed ut exterioribus uisis\nhominum corda commota a temporali manifestatione uenientis\nad occultum aeternitatis semper praesentis conuerterentur.\n[QVOD OPERE DEI OMNIS CREATVRA ADMINISTRETVR, ET QVOD MIRA MVLTA ORDINE CONSVETVDINIS INSERANTVR. EX LIBRO DE TRINITATE III, CAPITVLO V. Quis attrahit humorem per radicem uitis ad botrum et\nuinum facit nisi deus, qui et homine plantante et rigante incrementum\ndat? sed cum ad nutum domini aqua in uinum\ninusitata celeritate conuersa est, etiam stultis fatentibus uis\ndiuina declarata est. quis arbusta fronde ac flore sollemniter\nuestit nisi deus? uerum cum floruit uirga sacerdotis Aaron,\nconlocuta est quodam modo cum dubitante humanitate diuinitas.\net lignis certe omnibus et omnium animalium carnibus\ngignendis atque formandis communis est terrena materies, et\nquis ea facit nisi qui dixit, ut haec terra produceret, et in\neodem uerbo suo quae creauit regit atque agit? sed cum eandem\nmateriam ex uirga Moysi in carnem serpentis proxime\nac uelociter uertit, miraculum fuit rei quidem mutabilis, sed\n\n\n\n\n\n\ntamen inusitata mutatio. quis autem animat quaeque uiua\nnascentia nisi qui et illum serpentem ad horam, sicut opus\nfuerat, animauit?\n\nEt quis reddidit cadaueribus animas suas, cum resurgerent\nmortui, nisi qui animat carnes in uteris matrum, ut oriantur\nmorituri? sed cum fiunt illa continuato quasi quodam fluuio\nlabentium manantiumque rerum ex occulto in promtum atque\nex promto in occultum usitato itinere transeuntium, naturalia.\ndicuntur; cum uero admonendis hominibus inusitata mutabilitate\ningeruntur, magnalia nominantur.]\nCCXXXIIII QVOMODO IN TRINITATE ET PATER AD FILIVM PRINCIPIVM SIT ET PATER ET FILIVS AD SPIRITVM SANCTVM. EX LIBRO DE TRINITATE V, T. XIIII. Vtrum autem et ad spiritum sanctum principium sit pater\nquaestio est, quia, ita si est, non iam principium ei tantum\nrei erit, quam gignit aut facit, sed etiam ei quam dat ubi\net illud elucescit, ut potest, quod solet multos mouere, cur\nnon sit filius etiam spiritus sanctus, cum et ipse a patre exeat,\nsicut in euangelio legitur. exit enim non quomodo natus,\nsed quomodo datus, et ideo non dicitur filius, quia neque natus\nest sicut unigenitus, neque factus, ut per gratiam in\nadoptionem nasceretur, sicuti nos. quod enim de patre natum\nest, ad patrem solum refertur, cum dicitur filius; et ideo filius\npatris est, non et noster. quod autem datum est, et ad eum\nqui dedit refertur et ad eos quibus dedit. itaque spiritus\n\n\n\n\n\n\nsanctos non tantum patris et filii, qui dederunt, sed etiam\nnoster dicitur, qui accepimus, (sicut dicitur domini salus,\nqui dat salutem; eadem etiam nostra salus est, qui accepimus.\nspiritus ergo et dei est, qui dedit, et noster, qui accepimus,)\nnon ille spiritus noster, quo sumus, quia ipse spiritus est hominis,\nqui in ipso est, sed alio modo iste noster, quo dicimus\net: panem nostrum da nobis, quamquam et illum spiritum,\nqui hominis dicitur, a quo utique accepimus. quid\nenim habes, inquit, quod non accepisti? sed aliud est\nquod accepimus, ut essemus, aliud quod accepimus, ut\nsancti essemus. unde scriptum est et de Iohanne, quod in\nspiritu et uirtute Heliae ueniret; dictus est Heliae spiritus,\nsed spiritus sanctus, quem accepit Helias. hoc et de Mose intellegendum\nest, cum ait ei dominus: tollam de spiritu\ntuo et dabo eis, hoc est: \"dabo illis de spiritu sancto,\nquem iam tibi dedi\". si ergo et quod datur principium habet\neum a quo datur, quia non aliunde accepit illud quod ab\nipso procedit, fatendum est patrem et filium principium esse\nspiritus sancti, non duo principia, sed sicut pater et filius\nunus deus et ad creaturam relatiue unus creator et unus dominus,\nsic relatiue ad spiritum sanctum unum principium. ad\ncreaturam uero pater et filius et spiritus sanctus unum principium,\nsicut unus creator et unus deus.\nCCXXXV. MQVOMODO IN SPIRITV SANCTO, ETIAM ANTEQVAM DABETVB, POSSIT DONI NOMEN INTELLEGI, VT EI SEMPER NON ALTVD PVERIT DONVM ESSE QVAM IPSVM ESSE. EX LIBRO 8. 8. T. XV. Interius autem quaeritur utrum, quemadmodum filius non hoc tantum habet nascendo, ut filius sit, sed omnino, ut sit,\n\n\n\n\n\n\nsic et spiritus sanctus eo quo datur habeat non tantum, ut\ndonum sit, sed omnino, ut sit. utrum ergo erat, antequam\ndaretur, sed nondum erat donum, an eo ipso quo daturus erat\neum deus, iam donum erat, et antequam daretur? sed si non\nprocedit, nisi cum datur, nec procederet utique, priusquam esset\ncui daretur, quomodo iam erat ipsa substantia, si non est nisi\nquia datur? sicut filius non tantum, ut filius — quod relatiue\ndicitur — sed omnino ut sit ipsa substantia, nascendo habet\nan semper procedit spiritus sanctus et non ex tempore, sed ab\naeternitate procedit? sed quia sic procedebat, ut esset donabile,\niam donum erat, et antequam esset cui daretur. aliter enim\nintellegitur, cum dicitur donum, aliter, cum dicitur donatum;\nnam donum potest esse, et antequam detur, donatum autem\nnisi donatum fuerit nullo modo dici potest.\nCCXXXVI DE APPELLATIONIBVS RELATIVIS, QVAE NON AD DEVM, SED AD CREATVRAM REFERENDAE SVNT, QVONIAM DEO NIHIL ACCIDIT. EX EODEM LIBRO DE TRINITATE V, T. XVI. Nec moueat quod spiritus sanctus, cum sit coaeternus patri\net filio, dicitur tamen aliquid ex tempore, ueluti hoc ipsum to\nquod donatum diximus. nam sempiterne spiritus donum,\ntemporaliter autem donatum. nam et dominus si non dicitur\nnisi cum habere incipit seruum, etiam ista appellatio relatiua\nex tempore est deo; non enim sempiterna creatura est, cuius\nest ille dominus. quomodo ergo obtinebimus nec ipsa relatiua\nesse accidentia, quoniam nihil accidit deo temporaliter, quia\nnon est mutabilis, sicut in exordio huius disputationis tractauimus?\necce dominum esse non sempiternum habet, ne\ncogamur etiam creaturam sempiternam dicere, quia ille sempiterne\nnon dominaretur, nisi etiam iste sempiterne famularetur.\nsicut autem non potest esse seruus qui non habet dominum,\n\n\n\n\nsic nec dominus qui non habet seruum. et quisquis extiterit\nqui aeternum quidem deum solum dicat, tempora autem non\nesse aeterna propter uarietatem et mutabilitatem, sed tamen\ntempora non in tempore esse coepisse — non enim erat tempus,\nantequam inciperent tempora, et ideo non de tempore accidit\ndeo, ut dominus esset, quia ipsorum temporum dominus\nerat, quae utique non in tempore esse coeperunt — quid respondebit\nde homine, qui in tempore factus est, cuius utique deus\nnon erat, antequam esset cuius esset? certe uel ut dominus\nhominis esset, ex tempore accidit deo; ut omnis auferri uideatur\ncontrouersia, certe ut tuus dominus esset aut meus, qui modo\nesse coepimus, ex tempore accidit deo; aut et, si propter obscuram\nquaestionem animae uideatur incertum, quid, ut esset\ndominus populi Israhel? quia etsi iam erat animae natura,\nquam ille populus habebat, quod modo non quaerimus, tamen\nille populus nondum erat et quomodo esse coepit apparet.\npostremo, ut dominus esset huius arboris et huius segetis, ex\ntempore accidit, quae modo esse coeperunt, quia, etsi materies\niam erat, aliud est tamen dominum esse materiae, aliud esse\ndominum iam factae naturae. alio enim tempore est etiam\nhomo dominus ligni et alio tempore est dominus arcae, quamuis\nex ipso ligno fabricatae, quod utique non erat, cum ligni\ndominus iam esset. quomodo igitur obtinebimus nihil secundum\naccidens dici deum, nisi quia ipsius naturae nihil accidit, quo\nmutator, ut ea sint accidentia relatiua, quae cum aliqua\nmutatione rerum, de quibus dicuntur, accidunt? sicut amicus\nrelatiue dicitur; neque enim esse incipit, nisi cum amare\ncoeperit; fit ergo aliqua mutatio uoluutatis, ut amicus dicatur.\nnummus autem cum dicitur pretium, relatiue dicitur, nec\ntamen mutatus est, cum esse coepit pretium; neque cum\ndicitur pignus et si qua similia. si ergo nummus potest nulla\n\n\n\n\nsui mutatione totiens dici relatiue, ut neque cum incipit dici\nneque cum desinit aliquid in eius natura uel forma, qua\nnummus est, mutationis fiat, quanto facilius de illa incommutabili\ndei substantia debemus accipere, ut ita dicatur relatiue\naliquid ad creaturam, ut, quamuis temporaliter incipiat\ndici, non tamen ipsi substantiae dei accidisse intellegatur, sed\nilli creaturae, ad quam dicitur? domine, inquit, refugium\nfactus es nobis. refugium ergo nostrum deus relatiue dicitur;\nad nos enim refertur et tunc refugium nostrum fit, cum\nad eum refugimus. numquid tunc fit aliquid in eius natura,\nquod antequam ad eum refugeremus non erat ? in nobis ergo\nfit aliqua mutatio — deteriores enim fuimus, antequam ad eum\nrefugeremus, et efficimur ad eum refugiendo meliores — in illo\nautem nulla. sic et pater noster esse incipit, cum per eius\ngratiam regeneramur, quoniam dedit nobis potestatem filios\ndei fieri. substantia itaque nostra mutatur in melius, cum\nfilii eius efficimur, simul et ille pater noster esse incipit, sed\nnulla suae commutatione substantiae. quod ergo temporaliter\ndici incipit deus quod antea non dicebatur, manifestum est\nrelatiue dici, non tamen secundum accidens dei, quod ei aliquid\nacciderit, sed plane secundum accidens eius, ad quod\ndici aliquid deus incipit relatiue. et quod amicus dei iustus\nesse incipit, ipse mutatur, deus autem absit, ut temporaliter\naliquem diligat quasi noua dilectione, quae in ipso ante non\nerat, apud quem nec praeterita transierunt et futura iam facta sunt. itaque omnes sanctos suos ante mundi constitutionem\ndilexit, sicut praedestinauit, sed, cum conuertuntur et inueniunt\nillum, tunc incipere ab eo diligi dicuntur, ut eo modo dicatur,\nquo potest humano affectu capi quod dicitur. sic etiam, cum\niratus malis dicitur et placidus bonis, illi mutantur, non ipse,\nsicut lux infirmis oculis aspera, firmis lenis est, ipsorum\nscilicet mutatione, non sua.\nCCXXXVII. DE SPIRITVS SANCTI VNITATE CVM PATRE ET FILIO. EX LIBRO DE TRINITATE VI, T. V. Quapropter etiam spiritus sanctus in eadem unitate substantiae\net aequalitate consistit. siue enim sit unitas amborum\nsiue sanctitas siue caritas, siue ideo unitas, quia caritas, et\nideo caritas, quia sanctitas, manifestum est, quod non aliquis\nduorum est quo uterque coniungitur, quo genitus a gignente\ndiligatur generatoremque suum diligat, sintque non participatione,\nsed essentia sua, neque dono superioris alicuius, sed\nsuo proprio seruantes unitatem spiritus in uinculo pacis. quod\nimitari per gratiam et ad deum et ad nos ipsos iubemur, in\nquibus duobus praeceptis tota lex pendet et prophetae. ita\nsunt illa tria deus unus, solus, magnus, sapiens, sanctus,\nbeatus, nos autem ex ipso et per ipsum et in ipso beati, quia\nipsius munere inter nos unum, cum illo autem unus spiritus,\nquia agglutinatur anima nostra post eum, et nobis haerere deo\nbonum est, quia perdet omnem qui fornicatur ab eo. spiritus\nergo sanctus commune aliquid est patris et filii, quidquid\nillud est, at ipsa communio consubstantialis et coaeterna,\nquae si amicitia conuenienter dici potest, dicatur; sed aptius\ndicitur caritas. et haec quoque substantia, quia deus substantia\net deus caritas, sicut scriptum est. sicut autem\nsimul substantia cum patre et filio, ita simul magna et simul\nbona et simul sancta et quidquid aliud a se dicitur, quoniam\nnon aliud est deo esse et aliud magnum esse uel bonum et\ncetera, sicut supra ostendimus. si enim minus magna est ibi\ncaritas quam sapientia, minus quam est diligitur; aequalis est\nigitur, ut, quanta est sapientia, tantum diligatur. est autem\nsapientia aequalis patri, sicut supra diximus; aequalis est\n\n\n\n\n\n\n\n\n\n\n\\'igitur etiam spiritus sanctus et, si aequalis, in omnibus\naequalis propter summam simplicitatem, quae in illa substantia\nest. et ideo non amplius quam tria sunt: unus diligens\neum qui de illo est, et unus diligens eum de quo est, et ipsa\ndilectio. quae si nihil est, quomodo deus dilectio est ? si\nnon est substantia, quomodo deus substantia est?\nCCXXXVIII. DE SOLO DEO VERO PATRE ET FILIO ET SPIEITV SANCTO. EX EODEM LIBRO DE TRINITATE VI, T. VIIII. Et quoniam ostendimus, quomodo possit dici solus pater, 10\nquia non nisi ipse ibi pater, consideranda est illa sententia,\nqua dicitur uerum deum non esse patrem solum, sed patrem\net filium et spiritum sanctum. si quis enim interroget, pater\nsolus utrum sit deus, quomodo respondebitur non esse, nisi\nforte ita dicamus, esse quidem patrem deum, sed non eam 15\nesse solum deum, esse autem solum deum patrem et filium\net spiritum sanctum? sed quid agimus de illo testimonio\ndomini? patri enim dicebat et patrem nominauerat, ad quem\nloquebatur, cum ait: haec est autem uita aeterna, ut\ncognoscant te unum uerum deum. quod quidem Arriani\nsic solent accipere, quasi non sit filius dei uerus. quibus\nexclusis uidendum est, an intellegere cogamur, cum dictum\nest patri: ut cognoscant te unum uerum deum, tamquam\nhoc insinuare uoluerit, quia et solus pater deus est, ne\nnon intellegeremus deum nisi ipsa tria simul, patrem et 25\nfilium et spiritum sanctum. num ergo ex domini testimonio\net patrem unum uerum deum dicimus et filium unum uerum\ndeum et spiritum sanctum unum uerum deum dicimus, et\n\n\n\n\n\n\nsimul patrem et filium et spiritum sanctum, id est simul\nipsam trinitatem, non tres ueros deos, sed unum uerum deum?\nan quoniam addidit: et quem misisti Iesum Christum,\nsubaudiendum est: \"unum uerum deum\" et ordo uerborum est:\n\"ut te et quem misisti Iesum Christum cognoscant uerum deum?\"\ncur ergo tacuit de spiritu sancto? an quoniam consequens est,\nut, ubicumque nominatur unum tanta pace uni adhaerens, ut\nper hanc unum utrumque sit, iam ex hoc intellegatur etiam\nipsa pax, quamuis non commemoretur ? nam et illo loco apostolus\nuidetur quasi praetermittere spiritum sanctum, et tamen\nibi intellegitur, ubi ait: omnia uestra, uos autem Christi,\nChristus autem dei; et iterum: caput mulieris\nuir, caput uiri Christus, caput autem Christi deus.\nsed rursus deus non nisi omnia simul tria; quomodo caput\nChristi deus, id est caput Christi trinitas, cum in trinitate\nsit Christus, ut sit trinitas ? an quod est pater cum filio, caput\nest ei quod est solus filius? cum filio enim pater deus, solus\nautem filius Christus est, maxime quia iam uerbum caro\nfactum est et loquitur, secundum quam humilitatem eius\netiam maior est pater, sicut dicit: quoniam pater maior\nme est, ut hoc ipsum deum esse, quod illi cum patre unum\nest, caput sit hominis mediatoris, quod ipse solus est. si\nenim mentem recte dicimus principale hominis, id est tamquam\ncaput humanae substantiae, cum ipse homo cum mente sit\nhomo, cur non multo congruentius multoque magis uerbum\ncum patre, quod simul deus est, caput est Christi, quamuis\nChristus homo nisi cum uerbo, quod caro factum est, intellegi\nnon possit?\nCCXXXVIIII. DE EO QVOD APOSTOLVS DICIT, VIBVM ESSE IMAGINEM DEI, MVLIEREM AVTEM GLORIAM VIRI. EX LIBRO DE TRENITATE xn, T. VII.\nManifestum est quid apostolus significare uoluerit, ideo figurate ac mystice, quia de uelando muliebri capite loquebatur.\nquod nisi ad aliquod secretum sacramenti referatur,\ninane remanebit.\nSicut enim non solum ueracissima ratio sed etiam ipsius\napostoli declarat auctoritas, non secundum formam corporis\nhomo factus est ad imaginem dei, sed secundum rationalem\nmentem. cogitatio quippe turpiter uana est, quae opinatur\ndeum membrorum corporalium liniamentis circumscribi atque\ndefiniri. porro autem nonne idem beatus apostolus dicit: renouamini\nspiritu mentis uestrae et induite nouumu\nhominem, eum qui secundum deum creatus est? et\nalibi apertius: exuentes uos, inquit, ueterem hominem\ncum actibus suis induite nonum, qui renouatur in\nagnitio ne dei secundum imaginem eius qui creauit\neum? si ergo spiritu mentis nostrae renouamur et ipse est\nnonus homo, qui renouatur in agnitione dei secundum imaginem\neius qui creauit eum, nulli dubium est non secundum\ncorpus neque secundum quamlibet animi partem, sed secundum\nrationalem mentem, ubi potest esse agnitio dei, hominem\nfactum ad imaginem eius qui creauit eum. secundum hanc\nautem renouationem efficimur etiam filii dei per baptismum\nChristi et induentes nouum hominem Christum utique induimus\nper fidem. quis est ergo, qui ab hoc consortio feminas alienet,\ncum sint nobiscum gratiae coheredes et alio loco idem\n\n\n\n\n\n\napostolus dicat: omnes enim filii dei estis per fidem\nin Christo Iesu; quicumque enim in Christo baptizati\nestis, Christum induistis. non est Iudaeus neque\nGraecus, non est seruus neque liber, non est masculus\nneque femina: omnes enim uos unum estis in\nChristo Iesu ? numquidnam igitur fideles feminae sexum\ncorporis amiserunt? sed quia ibi renouantur ad imaginem dei,\nubi sexus nullus est, ibi factus est homo ad imaginem dei,\nubi sexus nullus est, hoc est in spiritu mentis suae. cur ergo\nuir propterea non debet caput uelare, quia imago est et gloria\ndei, mulier autem debet, quia gloria uiri est, quasi mulier\nnon renouetur spiritu mentis suae, qui renouatur in agnitionem\ndei secundum imaginem eius qui creauit eum? sed quia sexu\ncorporis distat a uiro, rite potuit in eius corporali uelamento\nfigurari pars illa rationis, quae ad temporalia gubernanda\ndeflectitur, ut non maneat imago dei nisi ex qua parte mens\nhominis aeternis rationibus concupiscendis uel consulendis adhaerescit,\nquam non solum masculos, etiam feminas habere\nmanifestum est.\n\nErgo in eorum mentibus communis natura cognoscitur, in\neorum uero corporibus ipsius unius mentis distributio figuratur.\nCCXL. QVDBVS PROGRESSIBVS MENS CORPORALIVM RERVH VSV ET IMAGINE DELECTATA AB AETERNORVM CONTEMPLATIONE DE- FICIAT. EX LIBRO DE TRINITATE XH. Ascendentibus itaque introrsus quibusdam gradibus considerationis\nper animae partes, unde incipit aliquid occurrere,\nquod non sit nobis commune cum bestiis, inde incipit ratio,\nubi iam homo interior possit agnosci. qui etiam si per illam\nrationem, cui temporalium rerum administratio delegata est,\niam moderato progressu nimis in exteriora prolabitur consentiente\nsibi capite suo, id est non eam cohibente atque refrenante illa\nquae in specula consilii praesidet quasi uirili portione, inueteratur\ninter inimicos suos, uirtutis inuidos daemones cum suo\nprincipe diabolo, aeternorumque illa uisio ab ipso capite cum\nconiuge uetitum manducante subtrahitur, ut lumen oculorum\neius non sit cum illo; ac sic ab illa inlustratione ueritatis\nambo nudati atque apertis oculis conscientiae ad uidendum,\nquam inhonesti atque indecori remanserint, tamquam folia\ndulcium fructuum, sed sine ipsis fructibus, ita sine fructu\nboni operis uana uerba contexunt, ut male uiuentes quasi bene\nloquendo contegant turpitudinem suam.\nCCXL. QVID DISPVTATVM QVIDVE SIT COMPREHENSVM RATIOCINATIONE LIBRORVM. EX LIBRO DE TRINITATE XV. Sed quoniam disserendi et ratiocinandi necessitas per quat- ss\ntuordecim libros multa nos compulit dicere, quae cuncta simul\n\n\n\n\n\n\naspicere non ualemus, ut ad id quod apprehendere uolumus\nea celeri cogitatione referamus, faciam, quantum domino adiuuante\npotuero, ut quidquid in singulis uoluminibus ad cognitionem\ndisputatione perduxi, remota disputatione breuiter congeram\net tamquam sub uno mentis aspectu, non quemadmodum\nres quaeque persuasit, sed ipsa quae persuasa sunt ponam,\nne tam longe sint a praecedentibus consequentia, ut obliuionem\npraecedentium faciat inspectio consequentium, aut certe, si\nfecerit, cito possit quod exciderit relegendo colligi.\n\nIn primo libro secundum scripturas sanctas unitas et aequalitas\nsummae illius trinitatis ostenditur. in secundo et tertio\net quarto eadem, sed de filii missione et spiritus sancti diligenter\nquaestio pertractata tres libros fecit demonstratumque\nest non ideo minorem mittente qui missus est, quia ille misit,\nhic missus est, cum trinitas, quae per omnia aequalis est,\npariter quoque in sua natura immutabilis et inuisibilis et ubique\npraesens inseparabiliter operetur. in quinto propter eos\nquibus ideo non eandem patris et filii uidetur esse substantiam,\nquia omne quod de deo dicitur secundum substantiam dici\nputant et propterea, gignere et gigni uel genitum esse uel\ningenitum quoniam diuersa sunt, contendunt substantias esse\ndiuersas, demonstratur non omne quod de deo dicitur secundum\nsubstantiam dici, sicut secundum substantiam dicitur bonus et\nmagnus et si quid aliud ad se dicitur, sed dici etiam relatiue,\nid est non ad se, sed ad aliquid quod ipse non est, sicut pater\nad filium dicitur uel dominus ad creaturam sibi seruientem;\nubi si quid relatiue, id est ad aliquid quod ipse non est, etiam\n\n\n\n\nex tempore dicitur, sicuti est: domine, refugium factus\nes nobis, nihil ei accedere quo mutetur, sed omnino ipsum\nin natura uel essentia sua immutabilem permanere. in sexto,\nquomodo dictus sit Christus ore apostolico dei uirtus et dei\nsapientia, sic disputatur, ut differatur eadem quaestio diligentius\nretractanda, utrum a quo est genitus Christus non sit\nipse sapientia, sed tantum sapientiae suae pater, an sapientia\nsapientiam genuerit. sed quodlibet horum esset, etiam in hoc\nlibro apparuit trinitatis aequalitas et non deus triplex, sed\ntrinitas, nec quasi aliquid duplum esse patrem et filium ad\nsimplum spiritum sanctum, ubi nec tria plus aliquid sunt quam\nunum horum. disputatum est etiam, quomodo possit intellegi\nquod ait Hilarius episcopus: aeternitas in patre, species in\nimagine, usus in munere. in septimo quaestio, quae dilata\nfuerat, explicatur, ita ut deus, qui genuit filium, non solum\nsit pater uirtutis et sapientiae suae, sed etiam ipse uirtus atque\nsapientia, sic et spiritus sanctus, nec tamen simul tres sint\nuirtutes aut tres sapientiae, sed una uirtus et una sapientia,\nsicut unus deus et una essentia. deinde quaesitum est, quomodo\ndicatur una essentia tres personae, uel a quibusdam Graecis\nuna essentia tres substantiae, et inuentum est elocutionis necessitate\ndici, ut aliquo uno nomine enuntiaretur, cum quaeritur\ntres quid sint, quos tres esse ueraciter confitemur, patrem\nscilicet et filium et spiritum sanctum. in octauo ratione etiam\nreddita intellegentibus clarum est in substantia ueritatis non\nsolum patrem filio non esse maiorem, sed nec ambos simul\nmaius aliquid esse quam solum spiritum sanctum, aut quoslibet\nduos in eadem trinitate maius esse aliquid quam unum, aut\nomnes simul tres maius aliquid esse quam singulos. deinde\n\n\n\n\n\n\nper ueritatem, quae intellecta conspicitur, et per bonum summum,\na quo est omne bonum, et per iustitiam, propter quam\ndiligitur animus iustus ab animo etiam nondum iusto, ut natura\nnon solum incorporalis uerum etiam immutabilis, quod est\ndeus, quantum fieri potest, intellegeretur admonui, et per caritatem,\nquae in scripturis sanctis deus dicta est, per quam coepit\nutcumque etiam trinitas intellegentibus apparere, sicut sunt\namans et quod amatur et amor. in nono ad imaginem dei,\nquod est homo secundum mentem, peruenit disputatio, et in ea\nquaedam trinitas inuenitur, id est mens et notitia, qua se nouit,\net amor, quo se notitiamque suam diligit; et haec tria aequalia\nsunt inter se et unius ostenduntur esse essentiae. in decimo\nhoc idem diligentius subtiliusque tractatum est atque ad id\nperductum, ut inueniretur in mente euidentior trinitas eius, in\nmemoria scilicet et intellegentia et uoluntate. sed quoniam et\nhoc compertum est, quod mens numquam esse ita potuerit, ut\nnon sui meminisset, non se intellegeret et diligeret, quamuis\nnon semper se cogitaret, cum autem cogitaret, non se a corporalibus\nrebus eadem cogitatione discerneret: dilata est de\ntrinitate, cuius haec imago est, disputatio, ut in ipsis etiam\ncorporalibus uisis inueniretur trinitas et distinctius in ea lectoris\nexerceretur intentio. in undecimo ergo electus est sensus oculorum,\nin quo id quod inuentum esset etiam in ceteris quattuor\nsensibus corporis, et non dictum posset agnosci, atque ita\nexterioris hominis trinitas primo in his quae cernuntur extrinsecus,\nex corpore scilicet, quod uidetur, et forma, quae inde\nin acie cernentis imprimitur, et utrumque copulantis intentione\nuoluntatis apparuit. sed haec tria non inter se aequalia nec\nunius esse substantiae claruerunt. deinde in ipso animo ab his\nquae extrinsecus sensa sunt uel introducta inuenta est altera\ntrinitas, ubi apparent eadem tria unius esse substantiae,\n\n\n\n\n\n\nimaginatio corporis, quae in memoria est, et inde formatio, cum\nad eam conuertitur acies cogitantis, et utrumque coniungens\nintentio uoluntatis. sed ideo et ista trinitas ad exteriorem\nhominem reperta est pertinere, quia de corporibus inlata est,\nquae sentiuntur extrinsecus. in duodecimo discernenda uisa est\nsapientia ab scientia et in ea, quae proprie scientia nuncupatur,\nquia inferior est, prius quaedam sui generis trinitas inquirenda,\nquae licet ad interiorem hominem iam pertineat, nondum tamen\nimago dei uel appellanda sit uel putanda. et hoc agitur in\ntertio decimo per commendationem fidei christianae. in quarto\ndecimo autem de sapientia hominis uera, id est dei munere in\neius ipsius dei participatione, quae ab scientia distincta est,\ndisputatur et eo peruenit disputatio, ut trinitas appareat in\nimagine dei, quod est homo secundum mentem, quae renouatur\nin agnitione dei secundum imaginem eius qui creauit hominem\nad imaginem suam, et sic percipit sapientiam, ubi contemplatio\nest aeternorum.\nCCXLII. DE SANCTO SPIRITV, QVI PATRI ET FILIO AEQVALIS ACCIPITVR ET VTRIVSQVE SPIRITVS DICITVR ET CARITATIS NOMINE IN- TELLEGITVR, CVM QVAELIBET IN TRINITATE PERSONA SIT CARITAS. EX LIBRO DE TRINITATE XV, CAPIT. XVII. Nunc de spiritu sancto, quantum deo donante uidere concedimur,\ndisserendum est. qui spiritus sanctus secundum scripturas\nnec patris est solius nec filii solius, sed amborum, et 95\nideo communem, quia inuicem se diligunt pater et filius, nobis\n\n\n\n\n\n\ninsinuat caritatem. ut autem nos exerceret sermo diuinus, non\nres in promtu sitas, sed in abdito scrutandas, ex abdito eruendas\nmaiore studio fecit inquiri. non ita dixit scriptura diuina: \"spi.\nritus sanctus caritas est\", quod si dixisset, non paruam partem\nquaestionis istius abstulisset; sed dixit: deus caritas est,\nut incertum sit et ideo requirendum, utrum deus pater sit\ncaritas an deus filius an deus spiritus sanctus an deus ipsa\ntrinitas. neque enim dicturi sumus non propterea deum dictum\nesse caritatem, quod ipsa caritas sit ulla substantia, quae dei\ndigna sit nomine, sed quod donum sit dei, sicut dictum est\ndeo: quoniam tu est patientia mea mea; non utique propterea\ndictum est, quia deus substantia est nostra patientia, sed quod\nab ipso nobis est, sicut alibi legitur: quoniam ab ipso\nmisericordia. hunc quippe sensum facile refellit scripturarum\nipsa locutio. tale est enim: tu es patientia mea\nquale est: domine, spes mea et: deus meus misericordia mea et\nmulta similia. non est autem dictum: \"domine,\ncaritas mea\" aut: \"tu es caritas mea\" aut: \"deus, caritas mea,\"\nsed ita dictum est: deus caritas est, sicut dictum est:\ndeus spiritus est. hoc qui non discernit intellectum a\ndomino, non expositionem quaerat a nobis; non enim apertius\nquicquam possumus dicere.\n\nDeus ergo caritas est. utrum autem pater an filius an\nspiritus sanctus an ipsa trinitas, quia et ipsa non tres di, sed\ndeus est unus, hoc quaeritur. sed iam in hoc libro superius\ndisputaui non sic accipiendam esse trinitatem, quae deus est,\nex illis tribus, quae in trinitate nostrae mentis ostendimus, ut\n\n\n\n\n\n\ntamquam memoria sit omnium trium pater et intellegentia\nomnium filius et caritas omnium trium spiritus sanctus, quasi\npater non intellegat sibi nec diligat, sed ei filius intellegat et\nspiritus sanctus ei diligat, ipse autem et sibi et illis tantum\nmeminerit, et filius nec meminerit nec diligat sibi, sed meminerit\nei pater et diligat ei spiritus sanctus, ipse autem et sibi\net illis tantummodo intellegat, itemque spiritus sanctus nec\nmeminerit nec intellegat sibi, sed meminerit ei pater et intellegat\nei filius, ipse autem et sibi et illis non nisi diligat;\nsed sic potius, ut omnia tria et omnes et singuli habeant in\nsua quisque natura nec distent in eis ista, sicut in nobis aliud\nest memoria, aliud est intellegentia, aliud est dilectio siue\ncaritas, sed unum aliquid sit, quod omnia ualeat, sicut ipsa\nsapientia, et sic habetur in uniuscuiusque natura, ut qui habet\nhoc sit quod habet, sicut immutabilis simplexque substantia.\nsi ergo haec intellecta sunt et, quantum nobis in rebus tantis\nuidere uel coniectare concessum est, uera esse claruerunt,\nnescio, cur non, sicut sapientia et pater dicitur et filius et\nspiritus sanctus et simul omnes non tres, sed una sapientia,\nita et caritas et pater dicatur et filius et spiritus sanctus et\nsimul omnes una cantu. sic enim et pater deus et filius deus\net spiritus sanctus deus et simul omnes unus deus.\n\nEt tamen non frustra in hac trinitate non dicitur uerbum\ndei nisi filius, nec donum dei nisi spiritus sanctus, nec de quo\ngenitum est uerbum et de quo procedit principaliter spiritus\nsanctus nisi deus pater. ideo autem addidi \"principaliter\", quia\net de filio spiritus sanctus procedere reperitur. sed hoc quoque\nilli pater dedit non iam exsistenti et nondum habenti,\nsed quidquid unigenito uerbo dedit, gignendo dedit. sic ergo\n\n\n\n\neum genuit, ut etiam de illo donum commune procederet et\nspiritus sanctus spiritus esset amborum. non est igitur accipienda\ntranseunter, sed diligenter intuenda inseparabilis trinitatis\nista distinctio. hinc enim factum est, ut proprie dei\nuerbum etiam dei sapientia diceretur, cum sit sapientia et\npater et spiritus sanctus. si ergo proprie aliquid horum trium\ncaritas nuncupanda est, quid aptius, quam ut hoc sit spiritus\nsanctus? ut in illa simplici summaque natura non sit aliud\nsubstantia et aliud caritas, sed substantia ipsa sit caritas et\ncaritas ipsa substantia, ita siue in patre siue in filio siue in\nspiritu sancto; et tamen proprie spiritus sanctus caritas nuncupatur.\n\nSicut legis nomine aliquando simul omnia ueteris instrumenti\nsanctarum scripturarum significantur eloquia. nam ex propheta\nEsaia testimonium ponens apostolus, ubi ait: in aliis linguis\net in aliis labiis loquar populo huic, praemisit tamen:\nin lege scriptum est. et ipse dominus: in lege, inquit,\neorum scriptum est: quia oderunt me gratis, cum\nhoc legatur in psalmo. aliquando autem proprie uocatur lex\nquae data est per Mosen, secundum quod dictum est: lex et\nprophetae usque ad-Iohannem, et: in his duobus\npraeceptis tota lex pendet et prophetae; hic utique\nproprie lex appellata est de monte Sina. prophetarum autem\nnomine etiam psalmi significati sunt, et tamen alio loco ipse\nsaluator: oportebat, inquit, impleri omnia quae scripta\nsunt in lege et prophetis et psalmis de me. hic\nrursus prophetarum nomine exceptis psalmis intellegi uoluit.\ndicitur ergo lex uniuersaliter cum prophetis et psalmis, dicitur\n\n\n\n\n\n\nproprie quae per Mosen data est. item dicuntur communiter\nprophetae simul cum psalmis, dicuntur et proprie praeter\npsalmos. et multis aliis exemplis doceri potest multa rerum\nuocabula et uniuersaliter poni et proprie quibusdam rebus adhiberi,\nnisi in re aperta uitanda sit longitudo sermonis. hoc\nideo dixi, ne quisquam propterea nos inconuenienter existimet\ncaritatem appellare spiritum sanctum, quia et deus pater et\ndeus filius potest caritas nuncupari.\n\nSicut ergo unicum dei uerbum proprie uocamus nomine\nsapientiae, cum sit uniuersaliter spiritus sanctus et pater sapientia,\nita spiritus proprie nuncupatur uocabulo caritatis, cum\nsit et pater et filius uniuersaliter caritas. sed dei uerbum, id\nest unigenitus dei filius, aperte dictus est dei sapientia ore\napostolico, ubi ait: Christum dei uirtutem et dei sapientiam.\nspiritus autem sanctus ubi sit dictus caritas in-is\nuenimus, si diligenter Iohannis apostoli scrutemur eloquium.\nqui cum dixisset: dilectissimi, diligamus inuicem,\nquia dilectio ex deo est, secutus adiunxit: et omnis\nqui diligit ex deo natus est. qui non diligit, non\ncognouit deum, quia deus dilectio est. hic manifestauit\neam se dixisse dilectionem deum, quam dixit ex deo; deus\nergo ex deo est dilectio. sed quia et dei filius ex deo patre\nnatus est et spiritus sanctus ex deo patre procedit, quem\npotius eorum hic debemus accipere dictum esse dilectionem\ndeum merito quaeritur. pater enim solus ita deus est, ut non\nsit ex deo; ac per hoc dilectio, quae ita deus est, ut ex deo\nsit, aut filius est aut spiritus sanctus. sed in consequentibus,\ncum dei dilectionem commemorasset, non qua nos eum, sed\nqua nos ipse dilexit et misit filium suum liberatorem\n\n\n\n\n\n\npro peccatis nostris, et hinc exhortatus esset, ut et nos\ninuicem diligamus atque ita in nobis deus maneat, quia utique\ndilectionem deum dixerat: statim nolens de hac re apertius\naliquid loqui: in hoc, inquit, cognoscimus, quia in ipso\nmanemus et ipse innobis, quiade spiritu suo dedit\nnobis. sanctus itaque spiritus, de quo dedit nobis, facit nos\nin deo manere et ipsum in nobis; hoc autem facit dilectio.\nipse est igitur deus dilectio. denique paulo post, cum hoc ipsum\nrepetisset atque dixisset: deus dilectio est, continuo subiecit:\net qui manet in dilectione, in deo manet et\ndeus in eo manet. unde supra dixerat: in hoc cognoscimus,\nquia in ipso manemus et ipse in nobis, quoniam\nde spiritu suo dedit nobis. ipse ergo significatur\nubi legitur: deus dilectio est. deus igitur spiritus sanctus,\nqui procedit ex deo, cum datus fuerit homini, accendit eum\nin dilectione dei et proximi, et ipse dilectio est. non enim\nhabet homo unde deum diligat nisi ex deo. propter quod paulo\npost dicit: nos diligimus, quia ipse prior dilexitnos.\napostolus quoque Paulus: dilectio, inquit, dei diffusa\nest in cordibus nostris per spiritum sanctum, qui\ndatus est nobis.\n\nNullum est isto dei dono excellentius. solum est quod diuidit\ninter filios regni aeterni et filios perditionis aeternae. dantur\net alia per spiritum munera, sed sine caritate nihil prosunt.\nnisi ergo tantum impertiatur cuique spiritus sanctus, ut eum\ndei et proximi faciat amatorem, a sinistra non transferuntur\nad dextram. nec spiritus proprie dicitur donum nisi propter\ndilectionem, quam qui non habuerit, si linguis hominum\n\n\n\n\n\n\nloquatur et angelorum, sonans aeramentum est et cymbalum\ntinniens; et si habuerit prophetiam et scierit\nomnia sacramenta et omnem scientiam et habuerit\nomnem fidem, ita ut montes transferat, nihil est;\net si distribuerit omnem substantiam suam et si tradiderit\ncorpus suum, ut ardeat, nihil prodest. quantum\nergo bonum est, sine quo ad aeternam uitam neminem bona\ntanta perducunt? ipsa uero dilectio siue caritas — nam unius\nrei est nomen utrumque — si habeat eam qui non loquitur\nlinguis nec habet prophetiam nec omnia scit sacramenta omnemque\nscientiam nec distribuit omnia sua pauperibus, uel\nnon habendo quod distribuat uel aliqua necessitate prohibitus,\nnec tradit corpus suum, ut ardeat, si talis passionis nulla temtatio\nest, perducit ad regnum, ita ut ipsam fidem non faciat\nutilem nisi caritas. sine caritate quippe fides potest quidem\nesse, sed non et prodesse. propter quod et apostolus Paulus:\nin Christo, inquit, Iesu neque circumcisio aliquid\nualet neque praeputium, sed fides, quae per dilectionem\noperatur, sic eam discernens ab ea fide, qua et\ndaemones credunt et contremescunt. dilectio igitur, quae ex\ndeo est et deus est, proprie spiritus sanctus est, per quem\ndiffunditur in cordibus nostris dei caritas, per quam nos tota\ninhabitat trinitas. quocirca rectissime spiritus sanctus, cum sit\ndeus, uocatur etiam dei donum. quod donum proprie quid\nnisi caritas intellegenda est, quae perducit ad deum et sine\nqua quodlibet aliud dei donum non perducit ad deum?\n\nAn et hoc probandum est, donum dei dictum esse in sacris\nlitteris spiritum sanctum? si et hoc exspectatur, habemus in\n\n\n\n\n\n\neuangelio secundum Iohannem domini Christi uerba dicentis:\nsi quis sitit, ueniat ad me et bibat. qui credit in\nme, sicut dicit scriptura, flumina de uentre eius\nfluent aquae uiuae. porro euangelista secutus adiunxit:\nhoc autem dixit de spiritu sancto, quem accepturi\nerant credentes in eum. unde dicit etiam Paulus apostolus:\net omnes unum spiritum potati sumus.\nutrum autem donum dei sit appellata aqua ista, quod est\nspiritus sanctus, hoc quaeritur. sed sicut hic inuenimus hanc\naquam spiritum sanctum esse, ita inuenimus alibi in ipso\neuangelio hanc aquam dei donum appellatam. nam dominus\nidem quando cum Samaritana muliere ad puteum loquebatur,\ncui dixerat: da mihi bibere, cum illa respondisset, quod\nIudaei non conterentur Samaritanis, respondit Iesus et dixit\nei: si scires donum dei et quis est qui dicit tibi:\nda mihi bibere, tu forsitan petisses ab eo et\ndedisset tibi aquam uiuam. dicit ei mulier: domine,\nneque in quo haurias habes et puteus altus\nest; unde ergo habes aquam uiuam? et cetera. respondit\nIesus et dixit ei: omnis, qui bibit ex hac\naqua, sitiet iterum; qui autem biberit ex aqua,\nquam ego dabo ei, non sitiet in aeternum; sed\naqua, quam dabo ei, fiet in eo fons aquae salientis\nin uitam aeternam. quia ergo haec aqua uiua, sicut\neuangelista exposuit, spiritus sanctus est, procul dubio spiritus\ndonum dei est, de quo hic dominus ait: si scires donum\ndei et quis est qui dicit tibi: da mihi bibere, tu\nforsitan petisses ab eo, et dedisset tibi aquam uiuam.\nnam quod ibi ait: flumina de uentre eius fluent\n\n\n\n\n\n\n\n\n\n\naquae uiuae, hoc in isto loco: fiet, inquit, in eo fons\naquae salutis in uita aeterna.\n\nPaulus uero apostolus: unicuique, inquit, nostrum datur\ngratia secundum mensuram donationis Christi\natque ut donationem Christi spiritum sanctum ostenderet,\nsecutus adiunxit: propter quod dicit: ascendit in altum,\ncaptiuauit captiuitatem, dedit dona hominibus.\nnotissimum est autem dominum legum, cum post\nresurrectionem a mortuis ascendisset in caelum, dedisse spiritum\nsanctum, quo impleti qui crediderunt linguis omnium\ngentium loquebantur. nec moueat quod ait: dona, non \"donum\".\nid enim testimonium de psalmo posuit; hoc autem in psalmo\nita legitur: ascendisti in altum, captiuasti captiuitatem,\naccepisti dona in hominibus. sic enim plures\ncodices habent, maxime graeci, et ex hebraeo sic interpretatum\nhabemus. dona itaque dixit apostolus quemadmodum propheta,\nnon donum. sed cum propheta dixerit: accepisti i n\nhominibus, apostolus maluit dicere: dedit hominibus,\nut ex utroque scilicet uerbo, uno prophetico, apostolico altero —\nquia in utroque est diuini sermonis auctoritas — ut sensus\nplenissimus redderetur. utrumque enim uerum est, et quia\ndedit hominibus et quia accepit in hominibus. dedit\nhominibus tamquam caput membris suis; accepit in\nhominibus idem ipse, utique in membris suis, propter quae\nmembra sua clamauit de caelo: Saule, Saule, quid me\npersequeris? et de quibus membris suis ait: quando uni\n\n\n\n\n\n\nex minimis meis fecistis, mihi fecistis. ipse ergo\nChristus et dedit de caelo et accepit in terra. porro autem\ndona ob hoc ambo dixerunt, ut propheta et apostolus, quia\nper donum, quod est spiritus sanctus, in commune omnibus\nmembris Christi multa dona, quae sunt quibusque propria,\ndiuiduntur. non enim singuli quique habent omnia, sed hi\nilla et alii illa, quamuis ipsum donum, a quo cuique propria\ndiuiduntur, omnes habent, id est spiritum sanctum. nam\net alibi cum multa dona commemorasset: omnia, inquit,\nhaec operatur unus atque idem spiritus, diuidens\npropria unicuique prout uult. quod uerbum et in epistula,\nquae ad Hebraeos est, inuenitur, ubi scriptum est: attestante\ndeo signis et ostentis et uariis uirtutibus\net spiritus sancti diuisionibus. et hic cum dixisset: ascendit\nin altum, captiuauit captiuitatem, dedit dona\nhominibus: quod autem ascendit, ait, quid est,\nnisi quia et descendit in inferiores partes terrae?\nqui descendit, ipse est et qui ascendit super omnes\ncaelos, ut adimpleret omnia. et ipse dedit quosdam\nquidem apostolos, quosdam quidem prophetas,\nquosdam autem euangelistas, quosdam autem pastores\net doctores. ecce quare dicta sunt dona; quia, sicut\nalibi dicit: numquid omnes apostoli? numquid omnes\nprophetae? et cetera. hic autem adiunxit: ad consummationem\nsanctorum in opus ministerii, in aedificationem\ncorporis Christi. haec est domus, quae, sicut\npsalmus canit, aedificatur post captiuitatem, quoniam qui sunt\na diabolo eruti, a quo captiui tenebantur, de his aedificatur\ncorpus Christi, quae domus appellatur ecclesia. hanc autem\n\n\n\n\n\n\n\n\ncaptiuitatem ipse captiuauit, quia diabolum uicit. et ne illa\nquae futura erant sancti capitis membra in aeternum supr\nplicium secum traheret, eum iustitiae prius, deinde potentiae\nuinculis alligauit. ipse itaque diabolus est appellata captiuitas,\nquam captiuauit qui ascendit in altum et dedit dona hominibus\nuel accepit in hominibus.\n\nPetrus autem apostolus, sicut in eodem libro canonico legitur,\nubi scripti sunt Actus apostolorum, loquens de Christo, commotis\ncorde Iudaeis et dicentibus: quid ergo faciemus,\nfratres? monstrate nobis, dixit ad eos: agite paenitentiam,\net baptizetur unusquisque uestrum in\nnomine Iesu Christi in remissione peccatorum, et\naccipietis donum spiritus sancti. itemque in eodem\nlibro legitur Simonem Magum apostolis dare uoluisse pecuniam,\nut ab eis acciperet potestatem, qua per impositionem\nmanus daretur spiritus sanctus. cui Petrus idem: pecunia,\ninquit, tua tecum sit in perditione, quia donum dei\naestimasti pecunia possidere. et alio eiusdem libri loco,\ncum Petrus Cornelio et eis qui cum illo fuerant loqueretur\nannuntians et praedicans Christum, ait scriptura: ad huc\nloquente Petro uerba haec cecidit spiritus sanctus\nsuper omnes, qui audiebant uerbum, et obstipuerunt\nqui ex circumcisione fideles simul cum Petro\nuenerant, quia et in nationes donum spiritus sancti\neffusum est. audiebant enim illos loquentes linguis\net magnificantes deum. de quo facto suo, quod incircumcisos\nbaptizauerat, quia, priusquam baptizarentur, ut nodum quaestionis\nhuius auferret, in eos uenerat spiritus sanctus, cum\nPetrus postea redderet rationem fratribus, qui erant\n\n\n\n\n\n\nHierosolymis et hac re audita monebantur, ait post cetera: cum coepissem\nautem loqui ad illos, cecidit spiritus sanctus\nin illos, sicut et in nos initio. memoratusque\nsum uerbi domini, sicut dicebat: quia Iohannes\nquidem baptizauit aqua, uos uero baptizabimini\nspiritu sancto. si igitur aequale donum dedit illis\n. sicut et nobis, qui credidimus dominum Iesum Christum,\nego quis eram, qui possem prohibere deum\nnon dare illis spiritum sanctum? et multa alia sunt\ntestimonia scripturarum, quae concorditer attestantur donum\ndei esse spiritum sanctum, in quantum datur eis qui per eum\ndiligunt deum. sed nimis longum est cuncta colligere, et quid\neis satis est quibus haec quae diximus satis non sunt?\n\nSane admonendi sunt, quando quidem donum dei iam uident\ndictum spiritum dei sanctum, ut, cum audiunt: donum\nspiritus sancti, illud genus locutionis agnoscant, quod\ndictum est: in expoliatione corporis carnis. sicut enim\ncorpus carnis nihil aliud est quam caro, sic donum spiritus\nsancti nihil aliud est quam spiritus sanctus. in tantum ergo\ndonum dei est, in quantum datur eis quibus datur. apud se\nautem deus est, etsi nemini detur, quia deus erat patri et\nfilio coaeternus, antequam cuiquam daretur. nec quia illi dant,\nipse datur, ideo minor est illis. ita enim datur sicut dei donum,\nut etiam se ipsum det sicut deus. non enim dici potest\nnon esse suae potestatis de quo dictum est: spiritus ubi\nuult spirat; et apud apostolum quod iam supra commemoraui:\nomnia autem haec operatur unus atque idem\nspiritus, diuidens propria unicuique prout uult. non\n\n\n\n\n\n\nest illis condicio dati et dominatio dantium, sed concordia.\ndati et dantium.\n\nQuapropter, sicut sancta scriptura proclamat, deus caritas\nest, illa quae ex deo est et in nobis id agit, ut in deo\nmaneamus et ipse in nobis. et hoc inde cognoscimus, quia de\nspiritu suo dedit nobis; ipse spiritus est deus caritas. deinde\nsi in donis dei nihil maius est caritate et nullum est maius\ndonum dei quam spiritus sanctus, quid consequentius, quam ut\nipse sit caritas, quae dicitur et deus et ex deo? et si caritas,\nqua pater diligit filium et patrem diligit filius, ineffabiliter\ncommunionem demonstrat amborum; quid conuenientius, quam\nut ille proprie dicatur caritas, qui spiritus est communis ambobus?\nhoc enim sanius creditur uel intellegitur, ut non solum\nspiritus sanctus caritas sit in illa trinitate, sed non frustra\nproprie caritas nuncupetur propter illa quae dicta sunt, sicut\nnon solus est in illa trinitate uel spiritus uel sanctus, quia et\npater spiritus et filius spiritus, et pater sanctus et filius sanctus,\nquod ambigit nequaquam pietas. et tamen ipse non frustra\nproprie dicitur spiritus sanctus. quia enim est communis ambobus,\nid uocatur ipse proprie quod ambo communiter. alioquin\nsi in illa trinitate solus spiritus sanctus est caritas, profecto et\nfilius non solius patris uerum etiam spiritus sancti filius inuenitur.\nita enim locis innumerabilibus dicitur et legitur filius\nunigenitus dei patris, ut tamen et illud uerum sit quod apostolus\nait de deo patre: qui eruit nos de potestate\ntenebrarum et transtulit in regnum filii caritatis.\nsuae. non dixit: \"filii sui\"; quod si diceret, uerissime diceret,\nquemadmodum quia saepe dixit, uerissime dixit; sed ait:\nfilii caritatis suae. filius ergo est etiam spiritus sancti,\nsi non est in illa trinitate caritas dei nisi spiritus sanctus.\n\n\n\n\n\n\nquod si absurdissimum est, restat, ut non solus ibi sit caritas\nspiritus sanctus, sed propter illa de quibus satis disserui, proprie\nsic uocetur, quod autem dictum est: filii caritatis\nsuae, nihil aliud intellegatur quam filii sui dilecti, quam filii\npostremo substantiae suae. caritas quippe patris, quae in natura\neius est ineffabiliter simplici, nihil est aliud quam eius\nipsa natura atque substantia, ut saepe iam diximus et saepe\niterare non piget. ac per hoc filius caritatis eius nullus est\nalius quam qui de substantia eius est genitus.\nCCXLIII. DE INTERROGATIONE HAERETICI CONTRA EOS QVI VNIGENITVM DEI NON PATERNAE SVBSTANTIAE, SED VOLVNTATIS FILIVM ESSE DIXERVNT. EX LIBRO DE TRINITATE XV, T. XX. Acute sane quidam respondit haeretico uersutissime interroganti,\nutrum deus filium nolens an nolens genuerit, ut,\ndiceretur nolens, absurdissima dei miseria sequeretur, si autem\nnolens, continuo quod contendebat uelut inuicta ratione concluderet,\nnon naturae esse filium, sed uoluntatis. at ille uigilantissime\nuicissim quaesiuit ab eo, utrum deus pater uolens\nan nolens sit deus, ut, si responderet nolens, sequeretur illa\nmiseria, quam de deo credere magna insania est, si autem\ndiceret uolens, responderetur ei: \"ergo et ipse uoluntate sua\ndeus est, non natura\". quid ergo restabat, nisi ut obmutesceret\net sua interrogatione obligatum insolubili uinculo se uideret?\nsed uoluntas dei si et propria dicenda est aliqua in trinitate\npersona, magis hoc nomen spiritui sancto competit sicut caritas.\nnam quid est aliud caritas quam uoluntas?\n\n\n\n[Video me de spiritu sancto in isto libro secundum scripturas\nsanctas hoc disputasse quod fidelibus sufficit iam scientibus\ndeum esse spiritum sanctum, nec alterius substantiae\nnec minorem, quam est pater et filius, quod in superioribus\nlibris secundum easdem scripturas sanctas uerum esse docuimus.\nde creatura etiam, quam fecit deus, quantum ualuimus,\nadmonuimus eos qui rationem de rebus talibus poscunt, ut\ninuisibilia eius per ea quae facta sunt, sicut possent, intellecta\nconspicerent, et maxime per rationalem uel intellectualem creaturam,\nquae facta est ad imaginem dei, per quod uelut speculum,\nquantum possent, si possent, cernerent trinitatem deum\nin nostra memoria, intellegentia, uoluntate. quae tria in sua\nmente naturaliter diuinitus instituta quisquis uiuaciter perspicit\net quam magnum sit in ea, unde potest etiam sempiterna\nimmutabilisque natura recoli, conspici, concupisci — reminiscitur\nper memoriam, intuetur per intellegentiam, amplectitur\nper dilectionem — profecto reperit illius summae trinitatis imaginem.\nad quam summam trinitatem reminiscendam, uidendam,\ndiligendam, ut eam recordetur, eam contempletur, ea\ndelectetur, totum debet referre quod uiuit. uerum ne hanc\nimaginem ab eadem trinitate factam et suo uitio in deterius\ncommutatam ita eidem comparet trinitati, ut omni modo existimet\nsimilem, sed potius in qualicumque ista similitudine\nmagnam quoque dissimilitudinem cernat, quantum satis esse\nuidebatur, admonui.\nTRIA QVAE SVNT IN IMAGINE DEI, ID EST MEMORIA, INTEL- LECTVS ET AMOR, VNIVS ESSE PERSONAE, QVIA NON HOC EST EI ESSE QVOD HAEC HABERE. EX LIBRO XV DE TRINITATE, T. XXII. Verum haec quando in una sunt persona, sicut est homo,\npotest nobis quispiam dicere: tria ista, memoria, intellectus\net amor, mea sunt, non sua, nec sibi, sed mihi agunt quod\nagunt, immo ego per illa. ego enim memini per memoriam,\nintellego per intellegentiam, amo per amorem, et quando ad\nmemoriam meam aciem cogitationis aduerto ac sic in corde\nmeo dico quod scio uerbumque uerum de scientia mea gignitur,\nutrumque meum est, et scientia utique et uerbum. ego enim\nscio, ego dico in corde meo quod scio. et quando in memoria\nmea cogitando inuenio iam me intellegere, iam me amare\naliquid, qui intellectus et amor ibi erant et antequam inde\ncogitarem, intellectum meum et amorem meum inuenio in\nmemoria mea, quo ego intellego, ego amo, non ipsa. item\nquando cogitatio mea memor est et uult redire ad ea quae\nin memoria reliquerat eaque intellecta conspicere atque intus\ndicere, mea memoria memor est et mea uult uoluntate, non\nsua. ipse quoque amor meus cum meminit atque intellegit\nquid appetere debeat, quid uitare, per meam, non per suam\nmemoriam meminit, et per intellegentiam meam, non suam\nquidquid intellegenter amat intellegit. quod breuiter dici potest:\nego per omnia illa tria memini, ego intellego, ego diligo,\nqui nec memoria sum nec intellegentia nec dilectio, sed haec\nhabeo. ista ergo dici possunt ab una persona, quae habet haec\n\n\n\n\ntria, non ipsa est haec tria. in illius uero summae simplicitate\nnaturae, quae deus est, quamuis unus sit deus, tres tamen\npersonae sunt, pater et filius et spiritus sanctus.\n\nAliud est itaque trinitas res ipsa, aliud imago trinitatis in\nre aliqua; propter quam imaginem simul et illud in quo sunt\nhaec tria imago dicitur, sicut imago dicitur simul et tabula\net quod in ea pictum est, sed propter picturam, quae in ea\nest, simul et tabula nomine imaginis appellatur.\nQVAM VERA IN DEI TRINITATE VNITAS ET QVAM VERA IN EIVSDEM VNITATE SIT TRINITAS. EX LIBRO XV DE TRINITATE, T. XXIII.\nVerum in illa summa trinitate, quae incomparabiliter rebus omnibus antecellit, tanta est inseparabilitas, ut cum trinitas\nhominum non possit dici unus homo, illa unus deus et dicatur\net sit, nec in uno deo sit illa trinitas, sed unus deus. nec\nrursus quemadmodum ista imago, quod est homo, habens\nilla tria una persona est, ita est illa trinitas, sed tres personae\nsunt, pater filii et filius patris et spiritus sanctus patris et\nfilii. quamuis enim memoria hominis, et maxime illa quam\npecora non habent, id est qua res intellegibiles ita continentur,\nut non in eam per sensus corporis uenerint, habeat pro\nmodulo suo in hac imagine trinitatis incomparabiliter quidem\nimparem, sed tamen qualemcumque similitudinem patris;\nitemque intellegentia hominis, quae per intentionem cogitationis\ninde formatur, quando quod scitur dicitur et nullius\nlinguae cordis uerbum est, habeat in sua magna disparilitate\nnonnullam similitudinem filii; et amor hominis de scientia\nprocedens et memoriam intellegentiamque coniungens tamquam\n\n\n\n\nparenti prolique communis — unde nec parens intellegitur esse\nnec proles — habeat in hac imagine aliquam, licet ualde imparem\nsimilitudinem spiritus sancti: non tamen, sicut in ista\nimagine trinitatis non haec tria unus homo, sed unius hominis\nsunt, ita in ipsa summa trinitate, cuius haec imago\nest, unius dei sunt illa tria, sed unus deus est, et tres sunt\nillae, non una persona. quod sane mirabiliter ineffabile est\nuel ineffabiliter mirabile, cum sit una persona haec imago\ntrinitatis, ipsa uero summa trinitas tres personae sint, inseparabilior\nest illa trinitas personarum trium quam haec unius.\nilla quippe in natura diuinitatis, siue id melius dicitur deitatis,\nquod est, hoc est atque incommutabiliter inter se ac\nsemper aequalis est nec aliquando non fuit aut aliter fuit nec\naliquando non erit aut aliter erit. ista uero tria, quae sunt in\nimpari imagine, etsi non locis, quoniam non sunt corpora,\ntamen inter se nunc in ista uita magnitudinibus separantur.\nneque enim quia moles nullae ibi sunt, ideo non uidemus in\nalio maiorem esse memoriam quam intellegentiam, in alio\ncontra, in alio duo haec amoris magnitudine superari, siue\nsint ipsa duo inter se aequalia siue non sint aequalia, atque\nita et a singulis bina et a binis singula et a singulis singula,\nmaioribus minora uincuntur. et quando inter se aequalia fuerint\nab omni languore sanata, nec tunc aequabitur rei natura immutabili\nea res, quae per gratiam non mutabitur, quia non\naequatur creatura creatori, et quando ab omni languore sanabitur,\nmutabitur.\n\nSed hanc non solum incorporalem uerum etiam summe inseparabilem\nuereque immutabilem trinitatem, cum uenerit\nuisio, quae facie ad faciem nobis promittitur, multo clarius\ncertiusque uidebimus, quam nunc eius imaginem, quod nos\n\n\n\n\n\n\nsumus; per quod tamen speculum et in quo aenigmate qui\nuident, sicut in hac uita uidere concessum est, non illi sunt\nqui ea quae digessimus et commendauimus in sua mente conspiciunt,\nsed illi qui eam tamquam imaginem uident, ut possint\nad eum cuius imago est quomodocumque referre quod\nuident, et per imaginem, quam conspiciendo uident, etiam\nillud uidere coniciendo, quoniam nondum possunt facie ad\nfaciem. non enim ait apostolus: \"uidemus nunc in speculum\",\nsed: uidemus nunc per speculum.]\nCCXLIIII. CVR BIS DATVS SIT SPIRITVS SANCTVS. EX LIBRO SVPRA SCRIPTO. Quid uero fuerit causae, ut post resurrectionem suam in\nterra prius daret et de caelo postea mitteret spiritum sanctum,\nhoc ergo existimo, quia per ipsum donum diffunditur\ncaritas in cordibus nostris, qua diligamus deum et proximum\nsecundum duo illa praecepta, in quibus tota lex pendet et\nprophetae, hoc significans dominus Iesus bis dedisse spiritum\nsanctum, semel in terra propter dilectionem proximi et iterum\nde caelo propter dilectionem dei. et si forte alia ratio reddatur\nde bis dato spiritu sancto, eundem tamen spiritum sanctum\ndatum, cum insufflasset Iesus, de quo mox ait: ite, baptizate\ngentes in nomine patris et filii et spiritus\nsancti, ubi maxime commendatur haec trinitas, ambigere\n\n\n\n\n\n\nnon debemus. ipse est igitur qui etiam de caelo datus est\ndie pentecostes, id est post diem decimum quam dominus ascendit\nin caelum. quomodo ergo deus non est qui dominus\nascendit in caelum? quomodo ergo deus non est qui dat\nspiritum sanctum? immo quantus deus est qui dat deum?\nneque enim aliquis discipulorum eius dedit spiritum sanctum.\norabant quippe, ut ueniret in eos quibus manum imponebant,\nnon ipsi eum dabant; quem morem in suis praepositis etiam\nnunc seruat ecclesia.\n\nEX SERMONE DE ASCENSIONE DOMINI. Quaerat a me aliquis, quare bis dedit spiritum sanctum.\n\n\nmulti multa dixerunt et sicut homines quaesierunt et aliquid\ndixerunt, quod non esset contra fidem, alius hoc, alius illud,\nutrumque quod non excederet regulam ueritatis. si dicam me\nscire quare bis dederit, mentior uobis. nescio. qui se dicit scire\nquod nescit temerarius est; qui se negat scire quod scit, ingratus\nest. ergo fateor uobis: quare bis dederit dominus spiritum\nsanctum, adhuc quaero et ad aliquid certius cupio peruenire.\nadiuuet me dominus orantibus uobis, ut quod donare\ndignatur uobis non taceatur. ergo nescio. quid tamen existimem\nnondum sciens, nondum pro certo tenens, sicut certissimum\nteneo dedisse — quid ergo existimem non tacebo. si hoc est,\nconfirmet dominus; si aliud est quod uerius appareat, donet\ndominus. ergo arbitror, sed arbitror, ideo bis datum spiritum\nsanctum, ut commendarentur duo praecepta caritatis. duo sunt\nenim praecepta et una est caritas: diliges dominum deum\ntuum ex toto corde tuo et ex tota anima tua; et\n\n\n\n\n\n\ndiliges proximum tuum tamquam te ipsum. in his\nduobus praeceptis tota lex pendet et prophetae.\nuna caritas et duo praecepta, unus spiritus et duo data. non\nenim alius datus est prius et alius datus est postea, quia non\nalia caritas diligit proximum quam illa quae diligit deum. non\nergo alia caritas est; qua caritate proximum diligimus, ipsa caritate\net deum. sed quia aliud est deus, aliud proximus, una caritate\ndiliguntur, non sunt tamen unum qui diliguntur. quia ergo\nmagna est primitus commendanda dilectio dei, secunda dilectio\nproximi, a secunda autem incipitur, ut ad primam perueniatur\n\n\n— si enim fratrem, quem uides, non diliges, deum,\nquem non uides, quomodo diligere poteris? — ideo\nforte informans nos ad dilectionem proximi dedit in terra conspicuus\net proximis proximus spiritum sanctum insufflando in\nfaciem eorum; ut ab hac proximi caritate peruenirent ad eius\n(caritatem) qui in caelis est, de caelo misit iterum spiritum\nsanctum. accipe in terra et diliges fratrem; accipe de caelo\net dilige deum, quia et in terra quod accepisti de caelo est. in\nterra Christus dedit, sed de caelo est quod dedit. ille enim\ndedit qui de caelo descendit; hic inuenit cui daret, sed inde\nattulit quod daret.\n\nQuid est ergo, fratres? an forte commemoro et hoc, quomodo\ncaritas ad spiritum sanctum pertineat? Paulum audite:\nnon solum autem, inquit, sed et gloriamur in tribulationibus\nscientes, quia tribulatio patientiam\noperatur, patientia probationem, probatio uero\nspem, spes autem non confundit, quia caritas dei\ndiffusa est in cordibus nostris. unde? quid tibi dabas?\nquid quasi de tuo praesumebas? quid enim habes, quod\n\n\n\n\n\n\nnon accepisti? ergo unde nisi, quod sequitur, per spiritum\nsanctum, qui datus est nobis?\n\nCaritas ista non tenetur nisi in unitate ecclesiae. non illam\nhabent diuisores, sicut dicit apostolus ludas: hi sunt qui\nse ipsos segregant, animales, spiritum non habentes;\nideo defluunt, quia coagulum non habent caritatis.\nCCXLV. QVID QVODAM SERMONE AD POPVLVM DISPVTATVM SIT DE DIFFERENTIA GENERATIONIS FILII ET PROCESSIONIS SPIRITVS SANCTI. EX LIBRO DE TRINITATE XV, T. XXVII. Verum quia in illa coaeterna et aequali et incorporali et ineffabiliter immutabili atque inseparabili trinitate difficillimum\nest generationem a processione distinguere, sufficiat interim\neis qui extendi non ualent amplius id quod de hac re\nin sermone quodam proferendo ad aures populi christiani diximus\ndictumque conscripsimus. inter cetera enim, cum per\nscripturarum sanctarum testimonia docuissem de utroque procedere\nspiritum sanctum: \"si ergo\" inquam \"et de patre et de\nfilio procedit spiritus sanctus, cur filius dixit: de patre\nprocedit ? cur, putas, nisi quemadmodum solet ad eum referre\net quod ipsius est de quo ipse est ? unde illud est quod\nait: mea doctrina non est mea, sed eius qui me\nmisit. si igitur hic intellegitur eius doctrina, quam tamen\ndixit non suam, sed patris, quanto magis illic intellegendus\nest et de ipso procedere spiritus sanctus, ubi sic ait: de\npatre procedit, ut non diceret: \"de me non procedit\"? a quo\nautem habet filius, ut sit deus — est enim de deo deus —\n\n\n\n\n\n\nab illo habet utique, ut etiam de illo procedat spiritus sanctus.\nac per hoc spiritus sanctus, ut etiam de illo procedat,\nsicut procedit de patre, ab ipso habet patre. hic utcumque\netiam illud intellegitur, quantum a talibus, quales nos sumus.\nintellegi potest, cur non dicatur natus esse, sed potius procedere\nspiritus sanctus, quoniam, si et ipse filius diceretur,\namborum utique filius diceretur: quod absurdissimum est. filius\nquippe nullus est duorum nisi patris et matris. absit autem,\nut inter deum patrem et dei filium tale aliquid suspicemur,\nquia nec filius hominum simul ex patre et ex matre procedit,\nsed cum in matrem procedit ex patre, nondum procedit ex\nmatre, et cum in hanc lucem procedit ex matre, non tunc\nprocedit ex patre. spiritus autem sanctus non de patre procedit\nin filium et de filio procedit ad sanctificandam creaturam,\nsed simul de utroque procedit, quamuis hoc filio pater\ndederit, ut quemadmodum de se, ita de illo quoque procedat.\nneque enim possumus dicere, quod non sit uita spiritus sanctus,\ncum uita pater, uita sit filius; ac per hoc sicut pater, cum\nhabeat uitam in semet ipso, dedit et filio habere uitam in\nsemet ipso, sic ei dedit uitam procedere de illo, sicut procedit\net de ipso.\" [haec de illo sermone in hunc librum transtuli,\nsed fidelibus, non infidelibus loquens.\n\nVerum si ad hanc imaginem contuendam et ad uidenda ista\nquam uera sint quae in eorum mente sunt nec tria sic sunt,\nut tres personae sint, sed omnia tria hominis sunt, quae una\npersona est, minus idonei sunt: cur non de illa summa trinitate,\nquae deus est, credunt potius quod in sacris litteris\n\n\n\n\n\n\ninuenitur, quam poscunt liquidissimam reddi rationem sibi,\nquae ab humana mente, tarda scilicet infirmaque, non capitur?\net certe cum inconcusse crediderint scripturis sanctis tamquam\nueracissimis testibus, agant orando et quaerendo et bene uiuendo,\nut intellegant, id est ut, quantum uideri potest, uideatur\nmente quod tenetur fide. quis hoc prohibeat, immo uero ad\nhoc quis non hortetur? si autem propterea negandum putant\nita esse, quia ea non ualent caecis mentibus cernere, debent\net illi qui ex natiuitate sua caeci sunt esse solem negare.\nlux ergo lucet in tenebris; quod si tenebrae eam non comprehendunt,\ninluminentur dei dono prius, ut sint fideles et incipiant\nesse lux in comparatione infidelium, atque hoc praemisso\nfundamento aedificentur ad uidenda quae credunt, ut aliquando\npossint uidere. sunt enim quae ita creduntur, ut\nuideri iam omnino non possint; non enim Christus iterum in\ncruce uidendus est. sed nisi hoc credatur quod ita factum\natque uisum est, ut futurum ac uidendum iam non speretur,\nnon peruenitur ad Christum, qualis sine fine uidendus est.\nquantum uero attinet ad illam summam, ineffabilem, incorporalem\nincommutabilemque naturam per intellegentiam utcumque\ncernendam, nusquam se melius, regente dumtaxat\nfidei regula, acies humanae mentis exerceat quam in eo quod\nipse homo in sua natura melius ceteris animalibus, melius\netiam ceteris animae suae partibus habet, quod est ipsa mens,\ncui quidam rerum inuisibilium tributus est uisus et cui tamquam\nin loco superiore atque interiore honorabiliter praesidenti\niudicanda omnia nuntiant etiam corporis sensus et qua\nnon est superior, cui subdita regenda est, nisi deus.\n\n\n\n\n\n\n\n\n\nVerum inter haec quae multa iam dixi et nihil illius summae\ntrinitatis ineffabilitate dignum me dixisse audeo profiteri, sed\nconfiteri potius mirificatam scientiam eius ex me inualuisse\nnec potuisse me ad illam, o tu, anima mea, ubi te esse sentis,\nubi iaces aut ubi stas, donec ab eo qui propitius factus\nest omnibus iniquitatibus tuis sanentur omnes languores tui?\nagnoscis te certe in illo esse stabulo, quo Samaritanus ille\nperduxit eum quem repperit multis a latronibus inflictis\nuulneribus semiuiuum, et tamen multa uera uidisti non his\noculis, quibus uidentur corpora colorata, sed eis pro quibus\norabat qui dicebat: oculi mei uideant aequitatem.\nnempe ergo multa uera uidisti eaque discreuisti ab illa luce,\nqua tibi lucente uidisti. attolle oculos ad ipsam lucem et eos\nin ea fige, si potes. sic enim uidebis quid distet natiuitas\nuerbi dei a processione doni dei, propter quod filius unigenitus\nnon de patre genitum — alioquin frater eius esset — sed procedere\ndixit spiritum sanctum, unde, cum sit communio quaedam\nconsubstantialis patris et filii, amborum spiritus, non\namborum, quod absit, dictus est filius. sed ad hoc lucide\nperspicueque cernendum non potes ibi aciem figere, scio, non\npotes. uerum dico, mihi dico, quid non possim scio. ipsa tibi\ntamen ostendit in te tria illa, in quibus te summae ipsius,\nquam fixis oculis contemplari nondum uales, imaginem trinitatis\nagnosceres. ipsa ostendit tibi uerbum uerum esse in te,\nquando de scientia tua gignitur, id est quando quod scimus\ndicimus, etsi nullius gentis lingua significantem uocem uel\nproferamus uel cogitemus, sed ex illo quod nouimus cogitatio\nnostra formetur sitque in acie cogitantis imago simillima\n\n\n\n\n\n\ncognitionis eius, quam memoria continebat, ista duo scilicet\nuelut parentem ac prolem tertia uoluntate siue dilectione\niungente. quam quidem uoluntatem de cognitione procedere\n— nemo enim uult quod omnino quid uel quale sit nescit —\nnon tamen esse cognitionis imaginem et ideo quandam in\nhac re intellegibili natinitatis et processionis insinuari distantiam,\nquoniam non hoc est cogitatione conspicere quod\nappetere uel etiam perfrui uoluntate, cernit discernitque qui\npotest. potuisti et tu, quamuis non potueris neque possis\nexplicare sufficienti eloquio, quod inter nubila similitudinum\ncorporalium, quae cogitationibus humanis occursare non desinunt,\nuix uidisti. sed illa lux, quae non est quod tu et hoc\ntibi ostendit aliud esse illas incorporeas similitudines corporum\net aliud esse uerum, quod eis reprobatis intellegentia\ncontuemur, haec et alia similiter certa oculis tuis interioribus\nlux illa monstrauit. quae igitur causa est, cur acie fixa ipsam\nuidere non possis, nisi utique infirmitas? et quis eam tibi\nfecit nisi utique iniquitas? quis ergo sanat omnes languores\ntuos, nisi qui propitius fit omnibus iniquitatibus tuis ?]\\'\n20 CCXLVI. QVOD OMNIS DOCTRINA VEL BBRVH SIT VEL SIGNORVM, ET RES, QVA PRVENDVM EST, SIT DEVS TRINITAS. EX LIBRO DE DOCTRINA CHRISTIANA PRIMO. Omnis doctrina uel rerum est uel signorum; sed res per\nsigna discuntur. proprie autem nunc res appellaui, quae non\nad significandum aliquid adhibentur, sicut est lignum, lapis,\npecus atque huius modi cetera. sed non illud lignum, quod\n\n\n\n\n\n\n\n\nin aquas amaras Mosen misisse legimus, ut amaritudine carerent,\nneque ille lapis, quem Iacob ad caput sibi posuit, neque\nillud pecus, quod pro filio immolauit Abraham. haec namque\nita res sunt, ut aliarum etiam signa sint rerum. sunt autem\nalia signa, quorum omnis usus in significando est, sicuti sunt\nuerba. nemo enim utitur uerbis nisi ad aliquid, significandi\ngratia. ex quo intellegitur, quid appellem signa; res eas uidelicet,\nquae ad significandum aliquid adhibentur. quam ob rem\nomne signum etiam res aliqua est. quod enim nulla res est,\nomnino nihil est. non autem omnis res etiam signum est. et\nideo in hac diuisione rerum atque signorum, cum de rebus\nloquimur, ita loquemur, ut, etiam si earum aliquae adhiberi ad\nsignificandum possint, non impediant partitionem, qua prius\nde rebus, postea de signis disserimus, memoriterque teneamus\nid nunc in rebus considerandum esse quod sunt, non quod\naliud etiam praeter se ipsas significant.\n\nRes ergo aliae sunt, quibus fruendum est, aliae, quibus\nutendum est, aliae, quae fruuntur et utuntur. illae quibus\nfruendum est nos beatos faciunt; istis quibus utendum est\ntendentes ad beatitudinem adiuuamur et quasi adminiculamur,\nut ad illas quae nos beatos faciunt peruenire atque his inhaerere\npossimus. nos uero, qui fruimur et utimur inter\nutrasque constituti, si eis quibus utendum est frui uoluerimus,\nimpeditur cursus noster et aliquando etiam deflectitur, ut ab\nhis rebus, quibus fruendum est, obtinendis uel retardemur uel\netiam reuocemur, inferiorum amore praepediti.\n\n\n\n\n\n\n\nFrui est enim amore inhaerere alicui rei propter ae ipsam,\nuti autem, quod in usum uenerit ad id quod amas optinendum\nreferre, si tamen amandum est. nam usus inlicitus abusus\npotius uel abusio nominanda est. quomodo ergo, si essemus\nperegrini, qui beate uiuere nisi in patria non possemus, eaque\nperegrinatione utique miseri et miseriam finire cupientes in\npatriam redire uellemus, opus esset uel terrestribus uel marinis\nuehiculis, quibus utendum esset, ut ad patriam, qua\nfruendum erat, peruenire ualeremus; quod si amoenitates itineris\net ipsa gestatio uehiculorum nos delectaret, conuersi ad\nfruendum his quibus uti debuimus, nollemus cito uiam finire\net peruersa suauitate implicati alienaremur a patria, cuius\nsuauitas faceret beatos: sic in huius mortalitatis uia peregrinantes\na domino si redire ad patriam uolumus, ubi beati\nesse possimus, utendum est hoc mundo, non fruendum, ut inuisibilia\ndei per ea quae facta sunt intellecta conspiciantur, hoc\nest ut de corporalibus temporalibusque rebus aeterna et spiritalia\ncapiamus.\n\nRes igitur, quibus fruendum est, pater et filius et spiritus\nsanctus eademque trinitas, una quaedam summa res communisque\nomnibus fruentibus ea, si tamen res, et non rerum\nomnium causa; si tamen et causa. non enim facile nomen,\nquod tantae excellentiae conueniat, inueniri potest, nisi quod\nmelius ita dicitur trinitas haec unus deus, ex quo omnia, per\nquem omnia, in quo omnia. ita pater et filius et spiritus\nsanctus et singulus quisque horum deus et simul omnes unus\ndeus et singulus quisque horum plena substantia et simul\nomnes una substantia. pater nec filius est nec spiritus sanctus,\n\n\n\n\n\n\nfilius nec pater est nec spiritus sanctus, spiritus sanctus nec\npater nec filius est, sed pater tantum pater et filius tantum\nfilius et spiritus sanctus tantum spiritus sanctus. eadem tribus\naeternitas, eadem incommutabilitas, eadem maiestas, eadem\npotestas. in patre unitas, in filio aequalitas, in spiritu sancto\nunitatis aequalitatisque concordia, et tria haec unum omnia\npropter patrem, aequalia omnia propter filium, conexa omnia\npropter spiritum sanctum.\n\nDiximusne aliquid et sonuimus aliquid dignum deo ? immo\nuero nihil me aliud quam dicere uoluisse sentio. si autem\ndixi, non est quod dicere uolui. hoc unde scio, nisi quia deus\nineffabilis est ? quod autem a me dictum est si ineffabile esset,\ndictum non esset. ac per hoc ne ineffabilis quidem dicendus\nest deus, quia et cum hoc dicitur, aliquid dicitur et fit nescio\nqua pugna. uerborum, quoniam, si illud est ineffabile quod dici\nnon potest, non est ineffabile quod uel ineffabile dici potest.\nquae pugna uerborum silentio cauenda potius quam uoce\npacanda est. et tamen deus, cum de illo nihil digne dici\npossit, admisit humanae uocis obsequia et uerbis nostris in\nlaude sua gaudere nos uoluit. nam inde est et quod dicitur\ndeus. non enim re uera in strepitu istarum duarum syllabarum\nipse cognoscitur, sed tamen omnes latinae linguae\nsocios, cum aures eorum sonus iste tetigerit, monet ad cogitandam\nexcellentissimam quandam immortalemque naturam.\n\nNam cum ille unus cogitatur deorum deus, ab his etiam qui alios et suspicantur et uocant et colunt deos siue in caelo\nsiue in terra ita cogitatur, ut aliquid quo nihil sit melius\natque sublimius illa cogitatio conetur attingere.\nCCXLVII. DE PVRQVTIONE MENTIS AD FRVENDAM ILLAM LVCEM, QVAE SE VIAM NOBIS PRAEBENS A SVPEBBIS STVLTE FECISSE PVTATA EST HVMANVM QVNVS, DE CONTRABIIS ET SIMILIBVS CVRANS. EX EODEM LIBRO PRIMO. Quapropter cum illa ueritate perfruendum sit, quae incommutabiliter\nuiuit, et in ea trinitas deus, auctor et conditor\nuniuersitatis, rebus, quas condidit, consulat, purgandus est\nanimus, ut et perspicere illam lucem ualeat et inhaerere perspectae.\nquam purgationem quasi ambulationem quandam et\nquasi nauigationem ad patriam esse arbitremur. non enim\nad eum qui ubique praesens est locis mouemur, sed bono\nstudio bonisque moribus.\n\nQuod non possemus, nisi ipsa sapientia tantae etiam nostrae\ninfirmitati congruere dignaretur et uiuendi nobis praeberet\nexemplum non aliter quam in homine, quoniam et nos homines\nsumus. sed quia nos, cum ad illam uenimus, sapienter facimus,\nipsa, cum ad nos uenit, ab hominibus superbis quasi\nstulte fecisse putata est. et quoniam nos, cum ad illam uenimus,\nconualescimus, ipsa, cum ad nos uenit, quasi infirma\nexistimata est. sed quod stultum est dei, sapientius est quam\nhomines, quod infirmum est dei, fortius est quam homines.\ncum ergo ipsa sit patria, uiam quoque se nobis fecit ad\npatriam.\n\nEt cum sano et puro interiori oculo ubique sit praesens,\neorum qui oculum illum infirmum immundumque habent\noculis etiam carneis apparere dignata est. quia enim in\n\n\n\n\n\n\nsapientia dei non poterat mundus per sapientiam\ncognoscere deum, placuit deo per stultitiam praedicationis\nsaluos facere credentes. non igitur per locorum\nspatia ueniendo, sed in carne mortali mortalibus apparendo\nuenisse ad nos dicitur. illuc ergo uenit, ubi erat, quia in hoc\nmundo erat et mundus per eum factus est. sed quoniam\ncupiditate fruendi pro ipso creatore creatura homines configurati\nhuic mundo et mundi nomine congruentissime uocati\nnon eam cognouerunt, propterea dixit euangelista: et m undus\neum non cognouit. itaque in sapientia dei non poterat\nmundus per sapientiam cognoscere deum. cur ergo uenit, cam\nhic esset, nisi quia placuit deo per stultitiam praedicationis\nsaluos facere credentes?\n\nQuomodo uenit, nisi quod uerbum caro factum est et habitauit\nin nobis? sicuti cum loquimur, ut id quod animo gerimus\nin audientis animum per aures carneas inlabatur, fit\nsonus uerbum, quod corde gestamus, et locutio uocatur, nec\ntamen in eundem sonum cogitatio nostra conuertitur, sed apud\nse manens integra formam uocis, qua se insinuet auribus,\nsine aliqua labe suae mutationis assumit: ita uerbum dei non commutatum caro tamen factum est, ut habitaret in nobis.\n\n\nSicut autem curatio uia est ad sanitatem, sic ista curatio\npeccatores sanandos reficiendosque suscepit. et quemadmodum\nmedici, cum alligant uulnera, non incomposite, sed\napte id faciunt, ut uinculi utilitatem quaedam pulchritudo etiam consequatur: sic medicina sapientiae per hominis susceptionem\nnostris est accommodata uulneribus, de quibusdam\ncontrariis curans et de quibusdam similibus. sicut etiam ille\nqui medetur uulneri corporis adhibet quaedam contraria, sicut\nfrigidum calido uel humido siccum uel quid aliud eius modi, adhibet etiam quaedam similia, sicut linteolum uel rotundo\n\n\n\n\n\n\nuulneri rotundum uel oblongum oblongo, ligaturamque ipsam\nnon eandem membris omnibus, sed similem similibus coaptat:\nsic sapientia dei hominem curans se ipsam exhibuit ad sanandum,\nipsa medicus, ipsa medicina. quia ergo per superbiam\nhomo lapsus est, humilitatem adhibuit ad sanandum. serpentis\nsapientia decepti sumus, dei stultitia liberamur. quemadmodum\nautem illa sapientia uocabatur, erat autem stultitia\ncontemnentibus deum, sic ista quae uocatur stultitia sapientia\nest uincentibus diabolum. nos immortalitate male usi sumus,\nut moreremur, Christus mortalitate bene usus est, ut uiueremus.\ncorrupto animo feminae ingressus est morbus, integro corpore\nfeminae processit salus. ad eadem contraria pertinet, quod\netiam exemplo uirtutum eius uitia nostra curantur. iam uero\nsimilia quasi ligamenta membris et uulneribus nostris adhibita\nilla sunt, quod per feminam deceptos per feminam natus\nhomo homines, mortalis mortales, morte mortuos liberauit.\nCCXLVIII. VTRVM FBVI SE HOMO DEBEAT AN VTI, ET DE REGVLA DILECTIONIS DIVINITVS CONSTITVTA. EX LIBRO DE DOCTRINA CHRISTIANA PRIMO. Magna quaestio est, utrum frui se homines debeant an uti\nan utrumque. praeceptum est nobis, ut diligamus inuicem.\nsed quaeritur, utrum propter se homo ab homine diligendus\nsit an propter aliud. si enim propter se, fruimur eo; si prop\nter aliud, utimur eo. uidetur autem mihi propter aliud\n\n\n\n\ndiligendus. quod enim propter se diligendum est, in eo constituitur\nbeata uita, cuius etiam si nondum res, tamen spes\neius nos hoc tempore consolatur. maledictus autem qui\nspem suam ponit in hominem. sed nec se ipso quis frui\ndebet, si liquide aduertas, quia nec se ipsum debet propter\nse ipsum diligere, sed propter illud quod fruendum est. tunc\nest quippe optimus homo, cum tota uita sua pergit in incommutabilem\nuitam et toto affectu inhaeret illi. si autem\nse propter se diligit, non se refert ad deum, sed ad se ipsum\nconuersus non ad incommutabile aliquid conuertitur et propterea\niam cum defectu aliquo se fruitur, quia melior est,\ncum totus inhaeret atque constringitur incommutabili bono,\nquam cum inde uel ad se ipsum relaxatur. si ergo te ipsum\nnon propter te debes diligere, sed propter illum, ubi dilectionis\ntuae rectissimus finis est, non suscenseat alius homo, si\netiam ipsum propter deum diligis. haec enim regula dilectionis\ndiuinitus constituta est: diliges, inquit, proximum tuum\ntamquam te ipsum; deum uero ex toto corde et ex\ntota anima et ex tota mente, ut omnes cogitationes\ntuas et omnem uitam et omnem intellectum in illum conferas,\na quo habes ea ipsa quae confers. cum autem ait:\ntoto corde, tota anima, tota mente, nullam uitae\nnostrae partem reliquit, quae uacare debeat et quasi locum\ndare, ut re alia uelit frui, sed quidquid aliud diligendum\nuenerit in animum, illuc rapiatur quo totus dilectionis impetus\ncurrit. quisquis ergo recte diligit proximum, hoc cum eo\ndebet agere, ut etiam ipse toto corde, tota anima, tota mente\ndiligat deum. sic enim eum diligens tamquam se ipsum totam\n\n\n\n\n\n\ndilectionem sui et illius refert in illam dilectionem dei, quae\nnullum a se riuulum duci extra patitur, cuius deriuatione\nminuatur.\n\nNon autem omnia, quibus utendum est, diligenda sunt, sed\nea sola quae aut nobiscum societate quadam referuntur ad\ndeum, sicuti est homo uel angelus, aut ad nos relata beneficio\ndei per nos indigent, sicuti est corpus. nam utique martyres\nnon dilexerunt scelus persequentium se, quo tamen usi sunt\nad promerendum deum.\nCCXLVIIII. DE REBVS QVATTVOR DILIGENDIS, ET ORDINATAM HABERI OPORTERE DILECTIONEM ET CONIVNCTIORIBVS PRO SORTE CONSVLENDVM. EX EODEM LIBRO PRIMO. Cum ergo quattuor sint diligenda, unum quod supra nos\nest, alterum quod nos sumus, tertium quod iuxta nos est,\nquartum quod infra nos est, de secundo et quarto nulla\npraecepta danda erant. quantumlibet enim homo excidit a\nueritate, remanet illi dilectio sua et dilectio corporis sui. fugax\nenim animus ab incommutabili lumine omnium regnatore id\nagit, ut ipse sibi regnet et corpori suo, et ideo non potest nisi\net se et corpus suum diligere. magnum autem aliquid adeptum\nse putat, si etiam sociis, id est aliis hominibus dominari potuerit.\ninest enim uitioso animo id magis appetere et sibi tamquam\ndebitum uindicare, quod uni proprie debetur deo. talis\nautem sui dilectio melius odium uocatur. inimicum est enim,\nquia uult sibi seruire quod infra se est, cum ipse superiori\n\n\n\n\nseruire nolit, rectissimeque dictum est: qui autem diligit\niniquitatem, odit animam suam, et ideo fit infirmus\nanimus et de mortali corpore cruciatur; necesse est enim, ut\nillud diligat et eius corruptione praegrauetur. immortalitas\nenim et incorruptio corporis de sanitate animi exsistit, sanitas\nautem animi est firmissime inhaerere potiori, hoc est incommutabili\ndeo. cum uero etiam eis qui sibi naturaliter pares\nsunt, hoc est hominibus, dominari affectat, intolerabilis omnino\nsuperbia est.\n\nNemo ergo se odit. et hinc quidem nulla cum aliqua secta\nquaestio fuit. sed neque corpus suum quisquam odit. uerum\nest enim quod ait apostolus: nemo umquam carnem\nsuam odio habuit. et quod nonnulli dicunt malle se esse\nsine corpore omnino, falluntur; non enim corpus suum, sed\ncorruptiones eius et pondus oderunt. non itaque nullum corpus,\nsed incorruptum et celerrimum corpus uolunt habere,\nsed putant nullum corpus esse, si tale fuerit, quia tale aliquid\nesse animam putant. quod autem continentia quadam et\nlaboribus quasi persequi uidentur corpora sua, qui hoc recte\nfaciunt, non id agunt, ut non habeant corpus, sed ut habeant\nsubiugatum et paratum ad opera necessaria. libidines enim\nmale utentes corpore, id est consuetudines inclinationis animae\nad fruendum inferioribus, per ipsius corporis laboriosam quandam\nmilitiam extinguere affectant. nam non se interimunt,\net curam suae ualetudinis gerunt. qui autem peruerse id agunt,\nquasi naturaliter inimico suo corpori bellum ingerunt. in quo\n. fallit eos quod legunt: caro concupiscit aduersus spiritum\net spiritus aduersus carnem; haec enim\n\n\n\n\n\n\ninuicem aduersantur sibi. dictum est enim hoc propter\nindomitam carnalem consuetudinem, aduersus quam spiritus\nconcupiscit, non ut interimat corpus, sed ut concupiscentia\neius, id est consuetudine mala, edomita faciat spiritui subiugatum,\nquod naturalis ordo desiderat. quia enim hoc erit post\nresurrectionem, ut corpus omni modo cum quiete summa\nspiritui subditum immortaliter uigeat, hoc etiam in hac uita\nmeditandum est, ut consuetudo carnalis mutetur in melius\nnec inordinatis motibus resistat spiritui. quod donec fiat, caro\nconcupiscit aduersus spiritum et spiritus aduersus carnem, non\nper odium resistente spiritu, sed per principatum, quo magis\nquod diligit uult subditum esse meliori, nec per odium resistente\ncarne, sed per consuetudinis uinculum, quod a parentum\netiam propagine inueteratum naturae lege inoleuit. id\nergo agit spiritus in domanda carne, ut soluat malae consuetudinis\nquasi pacta peruersa et fiat pax consuetudinis bonae.\n\nDiliges, inquit, dominum deum tuum ex toto corde\ntuo et ex tota anima tua et ex tota mente tua, et:\ndiliges proximum tuum tamquam te ipsum: in his\nduobus praeceptis tota lex pendet et prophetae.\nfinis itaque praecepti est dilectio, et ea gemina, id est dei et\nproximi. quod si te totum intellegas, id est animum et corpus,\net proximum totum, id est animum et corpus eius —\nhomo enim ex anima constat et corpore — nullum rerum\ndiligendarum genus in his duobus praeceptis praetermissum\nest. cum enim praecurrat dilectio dei eiusque dilectionis\n\n\n\n\n\n\nmodus praescriptus appareat, ita ut cetera in illum confluant,\nde dilectione tua nihil dictum uidetur, sed cum dictum est:\ndiliges proximum tuum sicut te ipsum, simul et tui\nabs te dilectio non praetermissa est.\n\nIlle autem iuste et sancte uiuit qui rerum integer aestimator\nest; ipse est autem qui ordinatam habet dilectionem, ne aut\ndiligat quod non est diligendum aut non diligat quod diligendum\nest aut amplius diligat quod minus diligendum est\naut aeque diligat quod uel minus aut amplius diligendum\nest aut minus uel amplius quod aeque diligendum est. omnis\npeccator, in quantum peccator est, non est diligendus; et\nomnis homo, in quantum homo est, diligendus est propter\ndeum, deus uero propter se ipsum. et si deus omni homine\namplius diligendus est, amplius quisque deum debet diligere\nquam se ipsum. item amplius alius homo diligendus est quam\ncorpus nostrum, quia propter deum omnia ista diligenda sunt,\net potest nobiscum alius homo deo perfrui, quod non potest\ncorpus, quia corpus per animam uiuit, qua fruimur deo.\n\nOmnes autem aeque diligendi sunt. sed cum omnibus prodesse\nnon possis, his potissimum consulendum est qui pro\nlocorum et temporum uel quarumlibet rerum opportunitatibus\nconstrictius tibi quasi quadam sorte iunguntur. sicut enim\nsi tibi abundaret aliquid, quod dari oporteret ei qui non haberet,\nnec duobus dari potuisset, si tibi occurrerent duo, quorum\nneuter alium uel indigentia uel erga te aliqua necessitudine\nsuperaret, nihil iustius faceres, quam ut sorte eligeres\ncui dandum esset quod dari utrique non posset: sic in hominibus,\nquibus omnibus consulere nequeas, pro sorte habendum\n\n\n\n\n\n\nest, prout quisque tibi temporaliter colligatius adhaerere\npotuerit.\n\nOmnium autem, qui nobiscum frui possunt deo, partim eos\ndiligimus quos ipsi adiuuamus, partim a quibus adiuuamur,\npartim quorum et indigemus adiutorio et indigentiae subuenimus,\npartim quibus nec ipsi conferimus aliquid commodi\nnec ab eis ut nobis conferatur attendimus. uelle tamen debemus,\nut omnes nobiscum diligant deum, et totum, quod eos\nuel adiuuamus uel adiuuamur ab eis, ad unum illum finem\nreferendum est.\nCCL. DE PRINCIPIO VIARVM SECVNDVM SALOMONEM. EX EODEM LIBRO PRIMO. Cum homine in deo frueris, deo potius quam homine frueris;\nillo enim frueris quo efficeris beatus, et ad eum te peruenisse\nlaetaberis, in quo spem ponis, ut uenias. inde ad Filemonem\nPaulus: ita, frater, inquit, ego te fruar in domino.\nquod si non addidisset: in do m ino et te fruar tantum dixisset,\nin eo constituisset spem beatitudinis suae. quamquam etiam\nuicinissime dicitur frui cum dilectione uti. cum enim adest\nquod diligitur, etiam delectationem secum necesse est gerat,\nper quam si transieris eamque ad illud ubi permanendum est\nrettuleris, uteris ea et abusiue, non proprie diceris frui. si\nuero inhaeseris atque permanseris, finem in ea ponens laetitiae\ntuae, tunc uere et proprie frui dicendus es: quod non faciendum\nest nisi in illa trinitate, id est summo et incommutabili\nbono.\n\n\n\n\n\n\n\nVide quemadmodum, cum ipsa ueritas et uerbum, per quod\nfacta sunt omnia, caro factum esset, ut habitaret in nobis,\ntamen ait apostolus: etsi noueramus Christum secundum\ncarnem, sed nunc iam non nouimus. ille quippe qui\nnon solum peruenientibus possessionem sed etiam uiam se\npraebere uoluit uenientibus, ad principium uiarum noluit carnem\nassumere. unde est etiam illud: dominus creauit me\nprincipium uiarum suarum, ut inde inciperent qui uellent\nuenire. apostolus igitur, quamuis adhuc ambularet in uia\net ad palmam supernae uocationis sequeretur uocantem dominum,\ntamen ea quae retro sunt obliuiscens et in ea quae\nante sunt extentus iam principium uiarum transierat, hoc est\neo non indigebat, a quo tamen aggrediendum et exordiendum\niter est omnibus, qui ad ueritatem peruenire et in uita aeterna\npermanere desiderant. sic enim ait: ego sum uia et ueritas\net uita, hoc est \"per me peruenitur, ad me peruenitur,\nin me permanetur\". cum enim ad ipsum peruenitur, ad patrem\nperuenitur, quia per aequalem ille cui est aequalis agnoscitur\nuinciente et tamquam agglutinante nos sancto spiritu, quo in\nsummo atque incommutabili bono permanere possimus. ex\nquo intellegitur, quia nulla res in uia tenere nos debeat,\nquando nec ipse dominus, in quantum uia nostra esse dignatus\nest, tenere nos uoluerit, sed transire, ne rebus temporalibus,\nquamuis ab illo pro salute nostra susceptis et gestis haereamus\ninfirmiter, sed per eas potius curramus alacriter, ut ad eum\n\n\n\n\n\n\nipsum, qui nostram naturam a temporalibus liberauit et collocauit\nad dexteram patris, prouehi atque peruehi mereamur.\n\nOmnium igitur, quae dicta sunt, ex quo de rebus tractamus,\nhaec summa est, ut intellegatur legis et omnium diuinarum\nscripturarum plenitudo et finis esse dilectio rei, qua fruendum\nest, et rei, quae nobiscum ea re frui potest, quia, ut se quisque\ndiligat, praecepto non opus est. hoc ergo ut nossemus atque\npossemus, facta est tota pro nostra salute per diuinam prouidentiam\ndispensatio temporalis, qua debemus uti, non quasi\nmansoria quadam dilectione et delectatione, sed transitoria potius\ntamquam uiae, tamquam uehiculorum uel aliorum quorumlibet\ninstrumentorum aut si quid congruentius dici potest, ut\nea quibus ferimur propter illud ad quod ferimur diligamus.\n\nQuisquis igitur scripturas diuinas uel quamlibet earum partem\nintellexisse sibi uidetur, ita ut eo intellectu non aedificet istam\ngeminam caritatem dei et proximi, nondum intellexit. quisquis\nuero talem inde sententiam duxerit, ut huic aedificandae caritati\nsit utilis, nec tamen hoc dixerit quod ille quem legit\neo loco sensisse probabitur, non perniciose fallitur nec omnino\nmentitur. inest quippe in mentiente uoluntas falsa dicendi,\net ideo multos inuenimus, qui mentiri uelint, qui autem\nfalli, neminem. cum igitur hoc sciens homo faciat, illud nesciens\npatiatur, satis apparet in una eademque re illum qui\nfallitur eo qui mentitur esse meliorem, quando quidem pati\nmelius est iniquitatem quam facere. omnis autem, qui mentitur,\ninique facit, et si cuiquam uidetur aliquando utile esse\n\n\n\n\n\n\n\n\n\n\nmendacium, potest uideri utilem aliquando esse iniquitatem.\nnemo enim mentiens in eo quod mentitur seruat fidem; nam\nhoc utique uult, ut cui mentitur fidem sibi habeat, quam\ntamen ei mentiendo non seruat. omnis autem fidei uiolator\niniquus est. aut igitur iniquitas aliquando est utilis, quod fieri\nnon potest, aut mendacium semper inutile est. sed quisquis\nin scripturis aliud sentit quam ille qui scripsit, illis non mentientibus\nfallitur, sed tamen, ut dicere coeperam, si ea sententia\nfallitur, qua aedificet caritatem, quae finis praecepti est,\nita fallitur, ac si quisquam errore deserens uiam eo tamen per\nagrum pergat, quo etiam uia illa perducit. corrigendus est\ntamen et quam sit utilius uiam non deserere demonstrandum\nest, ne consuetudine deuiandi etiam in transuersum aut peruersum\nire cogatur.\n\nAsserendo enim temere quod ille non sensit quem legit,\nplerumque incurrit in alia quae illi sententiae contexere nequeat.\nquae si uera et certa esse contendit, illud non possit .\nuerum esse quod senserat fitque in eo nescio quomodo, ut\namando sententiam suam scripturae incipiat offensior esse\nquam sibi. quod malum si serpere siuerit, euertetur ex eo.\nper fidem enim ambulamus, non per speciem; titubabit autem\nfides, si diuinarum scripturarum uaccillat auctoritas. porro\nfide titubante caritas etiam ipsa languescit. nam si a fide\nquisque ceciderit, a caritate etiam necesse est cadat. non enim\npotest diligere quod esse non credit. porro si credit et diligit, as\nbene agendo et praeceptis morum bonorum obtemperando\nefficit, ut etiam speret se ad id quod diligit esse uenturum.\nCCLI. QVOD FIDE ET SPE DECEDENTE CARITAS MANEAT ET QVOD TEMPORALE QVID VILESCAT, CVM VENERIT, AETERNVM VERO ARDENTIVS DILIGATVR. EX EODEM LIBRO PRIMO. Itaque tria haec sunt, quibus et scientia omnis et prophetia\nmilitat: fides, spes, caritas.\n\nSed fidei succedet species, quam uidebimus, speciei succedet\nbeatitudo ipsa, ad quam peruenturi sumus; caritas autem\netiam istis decedentibus augebitur potius. si enim credendo\ndiligimus quod nondum uidemus, quanto magis, cum uidere\ncoeperimus? et si sperando diligimus quo nondum peruenimus,\nquanto magis, cum peruenerimus ? inter temporalia quippe\natque aeterna hoc interest, quod temporale aliquid plus diligitur,\nantequam habeatur, uilescit autem, cum aduenerit — non enim\nsatiat animam, cui uera est et certa sedes aeternitatis —\naeternum autem ardentius diligitur adeptum quam desideratum.\nnulli enim desideranti conceditur plus de illo existimare quam\nse habet, ut ei uilescat, cum minus inuenerit, sed quantum\nquisque ueniens existimare potuerit, plus perueniens inuenturus\nest.\n\n\nHomo itaque fide, spe et caritate subnixus eaque inconcusse\nretinens non indiget scripturis nisi ad alios instruendos. itaque\nmulti per haec tria etiam in solitudine sine codicibus uiuunt.\nunde in illis arbitror iam impletum esse quod dictum est:\nsiue prophetiae, euacuabuntur, sine linguae, cessabunt,\nsiue scientia, euacuabitur, quibus tamen quasi\nmachinis tanta fidei et spei et caritatis in eis surrexit\n\n\n\n\n\n\n\n\ninstructio, ut perfectum aliquid tenentes ea quae sunt ex parte\nnon quaerant: perfectum sane, quantum in hac uita potest;\nnam in comparatione futurae uitae nullius iusti est et sancti\nuita ista perfecta. ideo: manent, inquit, fides, spes, caritas,\ntria haec: maior autem horum est caritas,\nquia et cum quisque ad aeterna peruenerit, duobus istis decedentibus\ncaritas auctior et certior permanebit.\n\nQuapropter cum quisque cognouerit finem praecepti esse\ncaritatem de corde puro et conscientia bona et fide\nnon ficta, omnem intellectum diuinarum scripturarum ad\nista tria relaturus ad tractationem illorum librorum securus\naccedat. cum enim diceret: caritas, addidit: de corde\npuro, ut nihil aliud quam id quod diligendum est diligatur.\nconscientiam uero bonam subiunxit propter spem; ille enim\nse ad id quod credit et diligit peruenturum esse desperat cui\nmalae conscientiae scrupulus inest. tertio: et fide, inquit,\nnon ficta. si enim fides nostra mendacio caruerit, tunc et\nnon diligimus quod non est diligendum et recte uiuendo id\nsperamus, ut nullo modo spes nostra fallatur.\nCCLII. DE SIGNIS NATVHALIBVS ET DE DATIS. EX LIBRO SECVNDO DE DOCTRINA CHRISTIANA. Quoniam de rebus cum scriberem, praemisi commonens, ne\nquis in eis attenderet nisi quod sunt, non etiam si quid aliud\npraeter se significant, uicissim de signis disserens hoc dico,\nne quis in eis attendat quod sunt, sed potius quod signa sunt,\nid est quod significant. signum est enim res praeter speciem,\n\n\n\n\n\n\nquam ingerit sensibus, aliud aliquid ex se faciens in cogitationem\nuenire, sicut uestigio uiso transisse animal, cuius uestigium\nest, cogitamus et fumo uiso ignem subesse cognoscimus\net uoce animantis audita affectionem animi eius aduertimus\nset de tuba sonante milites uel progredi se uel regredi et\nquid aliud pugna postulat oportere nouerunt. signorum igitur\nalia sunt naturalia, alia data. naturalia sunt quae sine uoluntate\natque ullo appetitu significandi praeter se aliquid aliud ex se\ncognosci faciunt, sicuti est fumus significans ignem. non enim\nuolens significare id facit, sed rerum expertarum animaduersione\net notatione cognoscitur ignem subesse, etiam si fumus solus\nappareat. sed et uestigium animantis transeuntis ad hoc genus\npertinet et uultus irati seu tristis affectionem animi significat\netiam nulla eius uoluntate qui aut iratus aut tristis est, aut\nsi quis alius motus animi uultu indice proditur, etiam nobis\nnon id agentibus, ut prodatur.\n\nData uero signa sunt, quae sibi quaeque uidentia inuicem\ndant ad demonstrandos, quantum possunt, motus animi sui\nuel sensa aut intellecta quaelibet, nec ulla causa est nobis\nsignificandi, id est signi dandi, nisi ad depromendum et traiciendum\nin alterius animum id quod animo gerit qui signum\ndat. horum igitur signorum genus, quantum ad homines attinet,\nconsiderare atque tractare statuimus, quia et signa diuinitus\ndata, quae in scripturis sanctis continentur, per homines\nnobis indicata sunt, qui ea conscripserunt.\nCCLIII. QVOD INTER OMNIA SIGNA VERBA TENEANT PRINCIPATVM, QVAE PROPTER PECCATVM SVPERBIAE NON POTVERINT CVNCTIS GENTIBVS ESSE COMMVNIA. EX EODEM LIBRO II. Omnia signa uerbis comparata paucissima sunt. uerba enim\nprorsus inter homines obtinuerunt principatum significandi\nquaecumque animo concipiuntur, si ea quisque prodere uelit.\nnam et odore ungenti dominus, quo perfusi sunt pedes eius,\nsignum aliquod dedit et sacramento corporis et sanguinis\nsui per gustatum significauit quod uoluit, et cum mulier tangendo\nfimbriam uestimenti eius salua facta est, nonnihil\nsignificat. sed innumerabilis multitudo signorum, quibus suas\ncogitationes homines exerunt, in uerbis constituta est. nam illa\nsigna omnia, quorum genera breuiter attigi, potui uerbis\nenuntiare, uerba uero illis signis nullo modo possem.\n\nSed quia uerberato aere statim transeunt nec diutius manent\nquam sonant, instituta sunt per litteras signa uerborum. ita\nuoces oculis ostenduntur, non per se ipsas, sed per signa quaedam\nsua. ista signa igitur non potuerunt communia esse omnibus\ngentibus peccato quodam dissensionis humanae, cum ad se\nquisque principatum rapit, cuius superbiae signum est erecta\nilla turris in caelum, ubi homines impii non solum animos\nsed etiam uoces dissonas habere meruerunt.\n\nEx quo factum est, ut scriptura diuina, qua tantis morbis\nhumanarum uoluntatium subuenitur, ab una lingua profecta,Â»\n\n\n\n\n\n\nqua opportune potuit per orbem terrarum disseminari, per\nuarias interpretum linguas longe lateque diffusa innotesceret\ngentibus ad salutem, quam legentes nihil aliud appetunt quam\ncogitationes uoluntatemque illorum a quibus conscripta est\ninuenire et per illas uoluntatem dei, secundum quam tales\nhomines locutos credimus.\n\nSed multis et multiplicibus obscuritatibus et ambiguitatibus\ndecipiuntur qui temere legunt, aliud pro alio sentientes, quibusdam\nautem locis quid uel falso suspicentur non inueniunt:\nita obscure dicta quaedam densissimam caliginem obducunt.\nquod totum prouisum esse diuinitus non dubito ad edomandam\nlabore superbiam et intellectum a fastidio renouandum, cui\nfacile inuestigata plerumque uilescunt.\nCCLIIII. QVOD EX ALIQVA SIMILITVDINE SCRIPTVRA SVAVIVS EXCITET ANIMVM, VT ILLVD EXEMPLI CAVSA DE CANTICIS CANTICORVM: DENTES TVI SICVT GREX DETONSARVM. EX LIBRO SVPRA SCRIPTO. Quid est, quaeso, quod, si quisquam dicat sanctos esse\nhomines atque perfectos, quorum uita et moribus Christi\necclesia de quibuslibet superstitionibus praecidit eos qui ad\nse ueniunt et imitatione bonorum sibimet quodam modo incorporat;\nqui boni fideles et uere boni serui deponentes onera\nsaeculi ad sanctum baptismi lauacrum uenerunt atque inde\n85 ascendentes conceptione sancti spiritus fructum dant geminae\ncaritatis, id est dei et proximi â€” quid est ergo, quod, si haec\nquisquam dicat, minus delectat audientem, quam si ad eundem\n\n\n\n\n\n\nsensum locum illum exponat de Canticis canticorum, ubi dictum\nest ecclesiae, cum tamquam pulchra quaedam femina laudaretur:\ndentes tui sicut grex detonsarum, ascendens\nde lauacro, quae omnes geminos creant, et sterilis\nnon est in illis? num aliud homo discit, quam cum illud\nplanissimis uerbis sine similitudinis huius adminiculo audiret?\net tamen nescio quomodo suauius intueor sanctos, cum eos\nquasi dentes ecclesiae uideo praecidere ab erroribus homines\natque in eius corpus emollita duritia quasi demorsos mansosque\ntransferre. oues etiam iocundissime agnosco detonsas,\noneribus saecularibus tamquam uelleribus positis, et ascendentes\nde lauacro, id est de baptismate, creaturas omnes geminos,\nduo praecepta dilectionis, et nullam esseab isto sancto fructu\nsterilem uideo. sed quare suauius uideam, quam si nulla de\ndiuinis libris talis similitudo promeretur, cum res eadem sit\neademque cognitio, difficile est dicere et alia quaestio est.\nnunc tamen nemo ambigit et per similitudines libentius quaeque\ncognosci et cum aliqua difficultate quaesita multo gratius\ninueniri. qui enim prorsus non inueniunt quod quaerunt, fame\nlaborant; qui autem non quaerunt, quia in promtu habent,\nfastidio saepe marcescunt: in utroque autem languor cauendus\nest. magnifice igitur et salubriter spiritus sanctus ita scripturas\nsanctas modificauit, ut locis apertioribus fami occurreret,\nobscurioribus autem fastidia detergeret. nihil enim fere de\nillis obscuritatibus eruetur, quod non planissime dictum alibi.\nreperiatur.\n\n\n\n\n\nAnte omnia igitur opus est dei timore conuerti ad cognoscendam\neius uoluntatem, quid nobis appetendum fugiendumque\npraecipiat. timor autem iste cogitationem de nostra mortalitate\net de futura morte necesse est incutiat et quasi clauatis\ncarnibus omnes superbiae motus ligno crucis affigat. deinde\nmitiscere opus est pietate neque contradicere diuinae scripturae\nsiue intellectae, si aliqua uitia nostra percutit, siue non\nintellectae, quasi nos melius sapere meliusque praecipere possimus,\nsed cogitare potius et credere id esse melius et uerius\nquod ibi scriptum est, etiam si lateat, quam id quod nos\nper nos ipsos sapere possumus. post istos duos gradus\ntimoris atque pietatis ad tertium uenitur scientiae gradum,\nde quo nunc agere institui. nam in eo se exercet omnis\ndiuinarum scripturarum studiosus, nihil in eis aliud inuenturus\nquam diligendum esse deum propter deum et proximum\npropter deum, et illum quidem ex toto corde et ex tota anima\net ex tota mente, proximum uero tamquam se ipsum, id est\nut tota proximi sicut etiam nostri dilectio referatur in deum.\nde quibus duobus praeceptis, cum de rebus ageremus, libro\nsuperiore tractauimus. necesse est ergo, ut primo se quisque\nin scripturis inueniat amore huius saeculi, hoc est temporalium\nrerum, implicatum longe seiunctum esse a tanto amore dei et\ntanto amore proximi, quantum scriptura ipsa praescribit. tum\nuero timor ille, quo cogitat de iudicio dei, et illa pietas, qua\nnon potest nisi credere et cedere auctoritati sanctorum librorum,\ncogit eum se ipsum lugere. nam ista scientia bonae\nspei hominem non se iactantem, sed lamentantem facit. quo\naffectu impetrat sedulis precibus consolationem diuini adiutorii,\nne desperatione frangatur.\nCCLV DE SIGNIS PROPRIIS ET TRANSLATIS AGENS DAT EXEMPLVM, QVOD BOS PROPRIE PECVS, TRANSLATE EVANGELISTA MON- STRETVR. EX LIBRO SVPRA SCRIPTO. Duabus autem causis non intelleguntur quae scripta sunt,\nsi aut ignotis aut ambiguis signis obteguntur. sunt autem\nsigna uel propria uel translata. propria dicuntur, cum his\nrebus significandis adhibentur, propter quas sunt instituta,\nsicut dicimus bouem, cum intellegimus pecus, quod omnes\nnobiscum latinae linguae homines hoc nomine uocant. translata\nsunt, cum et ipsae res, quas propriis uerbis significamus,\nad aliquid aliud significandum usurpantur, sicut dicimus\nbouem et per has duas syllabas intellegimus pecus, quod isto\nnomine appellari solet, sed rursus per illud pecus intellegimus\neuangelistam, quem significauit scriptura interpretante apostolo:\nbouem triturantem non infrenabis.\nCCLVI. DE RERVM IGNORANTIA, QVAE FACIT OBSCVRAS FIGVRATAS LOCVTIONES, CVM IGNORAMVS VEL ANIMALIVM VEL LAPIDVM VEL HERBARVM NATVRAS. EX EODEM LIBRO II. Rerum autem ignorantia facit obscuras figuratas locutiones,\ncum ignoramus uel animantium uel lapidum uel herbarum\nnaturas aliarumue rerum, quae plerumque in scripturis\n\n\n\n\n\n\nsimilitudinis alicuius gratia ponuntur. nam et de serpente quod\nnotum est totum corpus eum pro capite obicere ferientibus,\nquantum inlustrat sensum illum, quod dominus iubet astutos\nnos esse sicut serpentes, ut scilicet pro capite nostro, quod\nest Christus, corpus potius persequentibus offeramus, ne fides\nchristiana tamquam caput necetur in nobis, si parcentes corpori\nnegemus deum. uel illud, quod per cauernae angustias\ncoartatus deposita uetere tunica uires nouas accipere dicitur,\nquantum concinit ad imitandam serpentis astutiam exuendumque\nipsum ueterem hominem, sicut apostolus dicit, ut induamur\nnouo, et exuendum per angustias dicente domino: intrate\nper angustam portam! ut ergo notitia naturae serpentis\ninlustrat multas similitudines, quas de hoc animante\nscriptura dare consueuit, sic ignorantia nonnullorum animalium,\nquae non minus per similitudines commemorat, impedit plurimum\nintellectorem; sic lapidum, sic herbarum uel quaeque\ntenentur radicibus. nam et carbunculi notitia, quod lucet in\ntenebris, multa inluminat etiam obscura librorum, ubicumque\npropter similitudinem ponitur, et ignorantia berylli uel adamantis\nclaudet plerumque intellegentiae fores. nec aliam ob\ncausam facile est intellegere pacem perpetuam significari oleae\nramulo, quem rediens ad arcam columba pertulit, nisi quia\nnouimus et olei lenem contactum non facile alieno humore\ncorrumpi et arborem ipsam frondere perenniter. multi autem\npropter ignorantiam hysopi, dum nesciunt, quam uim habeat\nuel ad purgandum pulmonem uel, ut dicitur, ad saxa radicibus\npenetranda, cum sit herba breuis atque humilis, omnino\n\n\n\n\n\n\ninuenire non possunt, quare sit dictum: asparge me hysopo,\net mundabor.\nCCLVII. DE NVMERORVM IMPERITIA, QVAE MVLTA FACIT NON INTELLEGI. EX LIBRO SVPRA SCRIPTO. Numerorum etiam imperitia multa facit non intellegi translate\nac mystice posita in scripturis. ingenium quippe, ut ita\ndixerim, ingenuum non potest nisi mouere, quid sibi uelit quod\net Moses et Helias et ipse dominus quadraginta diebus ieiunauerunt.\ncuius actionis figuratus quidam nodus nisi huius numeri\ncognitione et consideratione non soluitur. habet enim\ndenarium quater tamquam cognitionem omnium rerum intextam\ntemporibus. quaternario namque numero et diurna et\nannua curricula peraguntur, diurna matutinis et meridianis,\nuespertinis nocturnisque horarum spatiis, annua uernis, aestiuis,\nautumnalibus hiemalibusque mensibus. a temporum autem\ndelectatione, dum in temporibus uiuimus, propter aeternitatem,\nin qua uiuere uolumus, abstinendum et ieiunandum est, quamuis\ntemporum cursibus ipsa nobis insinuetur doctrina contemnendorum\ntemporum et appetendorum aeternorum. porro autem.\ndenarius numerus creatoris atque creaturae significat scientiam.\nnam trinitas creatoris est, septenarius autem numerus creaturam\nindicat propter uitam et corpus. nam in illa tria sunt,\nunde etiam toto corde, tota anima, tota mente diligendus est\ndeus; in corpore autem manifestissima quattuor apparent\n\n\n\n\n\n\nquibus constat elementa. in hoc ergo denario, dum temporaliter\nnobis insinuatur, id est quater ducitur, caste et continenter a\ntemporum delectatione uiuere, hoc est quadraginta diebus ieiunare.\nhoc lex, cuius persona est in Mose, hoc prophetia, cuius\npersonam gerit Helias, hoc ipse dominus monet, qui tamquam\ntestimonium habens ex lege et prophetis medius inter illos in\nmonte tribus discipulis uidentibus atque stupentibus claruit.\ndeinde ita quaeritur, quomodo quinquagenarius de quadragenario\nnumero exsistat, qui non mediocriter in nostra religione\nsacratus est propter pentecosten; quomodo ter ductus\npropter tria tempora ante legem, sub lege, sub gratia, uel\npropter nomen patris et filii et spiritus sancti adiuncta eminentius\nipsa trinitate ad purgatissimae ecclesiae mysterium referatur\nperueniatque ad centum et quinquaginta tres pisces, quos\nretia post resurrectionem domini in dextram partem missa\nceperunt. ita multis aliis atque aliis numerorum formis quaedam\nsimilitudinum in sanctis libris secreta ponuntur, quae\npropter numerorum imperitiam legentibus clausa sunt.\nCCLVIII. DE RERVM MVSICARVM IGNORANTIA. EX LIBRO SVPRA SCRIPTO. Non pauca etiam claudit atque obtegit nonnullarum rerum\nmusicarum ignorantia. ceterum et de psalterii et citharae\ndifferentia quidam non inconcinne aliquas rerum figuras aperuit,\net decem cordarum psalterium non importune inter doctos\nquaeritur utrum habeat aliquam musicam legem, quae ad\n\n\n\n\n\n\ntantum neruorum numerum cogat, an uero, si non habet, eo ipso\nmagis sacrate accipiendus sit ipse numerus uel propter decalogum\nlegis. de quo item numero si quaeratur, non nisi ad\ncreatorem creaturamque referendus est uel propter superius\nexpositum ipsum denarium. et ille numerus aedificationis\ntempli, qui commemoratur in euangelio, quadraginta scilicet\net sex annorum, nescio quid musicum sonat et relatus ad fabricam\ndominici corporis, propter quam templi mentio facta\nest, cogit nonnullos haereticos confiteri filium dei non falso,\nsed uero et humano corpore indutum. et numerum quippe et\nmusica plerisque locis in sacris scripturis honorabiliter posita\ninuenimus.\nNon enim audiendi sunt errores gentilium superstitionum,\nqui VIIII Musas Iouis et Memoriae filias esse finxerunt.\nrefellit eos Varro, quo nescio utrum apud eos quisquam talium\nrerum doctior uel curiosior esse possit. dicit enim ciuitatem\nnescio quam — non enim nomen recolo — locasse apud tres\nartifices terna simulacra Musarum, quod in templo Apollinis\ndonum poneret, ut quisquis artificum pulchriora formasset, ab\nillo potissimum electa emerent. ita contigisse, ut opera sua\nquoque illa artifices aeque pulchra explicarent, et placuisse\nciuitati omnes nouem atque omnes esse emtas, ut in Apollinis\ntemplo dedicarentur. quibus postea dicit Hesiodum poetam imposuisse\nuocabula. non ergo Iuppiter nouem Musas genuit, sed\ntres fabri ternas creauerunt. tres autem non propterea illa ciuitas\nlocauerat, quia in somnis eas uiderat aut tot se cuiusquam\nillorum oculis demonstrauerant, sed quia facile erat animaduertere\nomnem sonum, quae materies cantilenarum est, triformem\nesse natura. aut enim uoce editur, sicuti eorum est qui\n\n\n\n\n\n\nfaucibus sine organo canunt, aut flatu, sicut tubarum et tibiarum,\naut pulsu, sicut in citharis et tympanis et quibuslibet\naliis quae percutiendo canora sunt.\n\nSed siue ita se habeat quod Varro rettulit, siue non ita, nos\ntamen non propter superstitionem profanorum debemus musicam\nfugere, si quid inde utile ad intellegendas sanctas scripturas\nrapere potuerimus, nec ad illorum theatricas nugas conuerti,\nsi aliquid de citharis et de organis, quod ad spiritalia\ncapienda ualeat, disputemus. neque enim et litteras discere\nnon debuimus, quia earum deum dicunt esse Mercurium, aut\nquia Iustitiae Virtutique templa dedicauerunt et quae corde\ngestanda sunt in lapidibus adorare maluerunt, propterea nobis\niustitia uirtusque fugienda est. immo uero quisquis bonus\nuerusque christianus est, domini sui esse intellegat ubicumque\ninuenerit ueritatem, quam conferens et agnoscens etiam in\nlitteris sacris superstitiosa figmenta repudiet doleatque homines\natque caueat, qui cognoscentes deum non sicut deum glorificauerunt.,\nCCLVIIII. DE SIGNIS SVPERSTITIOSIS, QVIBVS PERNICIOSE DAEMONVM SOCIETAS COMPARATVR. EX EODEM LIBRO SVPRA SCRIPTO. Duo sunt genera doctrinarum, quae in gentilibus etiam\nmoribus exercentur: unum earum rerum, quas instituerunt\n\n\n\n\n\n\nhomines, alteram earum, quas animaduerterunt iam peractas\naut diuinitus institutas. illud quod est secundum institutiones\nhominum partim superstitiosum est, partim non est superstitiosum.\n\nSuperstitiosum est quidquid institutum est ab hominibus\nad facienda et colenda idola pertinens uel ad colendam sicut\ndeum creaturam partemue ullam creaturae uel ad consultationes\net pacta quaedam significationum cum daemonibus\nplacita atque foederata, qualia sunt molimina magicarum artium,\nquae quidem commemorare potius quam docere assolent\npoetae, ex quo genere sunt, sed quasi licentiore uanitate, aruspicum\net augurum libri. ad hoc genus pertinent omnes etiam\nligaturae atque remedia, quae medicorum quoque disciplina\ncondemnat, sine in praecantationibus siue in quibusdam notis,\nquos caracteres uocant, sine in quibusque rebus suspendendis\natque ligandis uel etiam saltandis quodam modo, non ad\ntemperationem corporum, sed ad quasdam significationes aut\noccultas aut etiam manifestas, quae mitiore nomine physica\nuocant, ut quasi non superstitione implicare, sed natura prodesse\nuideantur, sicut sunt inaures in summo aurium singularum,\naut de strutihonum ossibus ansulae in digitis, aut cum\ntibi dicitur singultienti, ut dextra manu sinistrum pollicem\nteneas. his adiunguntur milia inanissimarum obseruationum,\nsi membrum aliquod salierit, si iunctim ambulantibus amicis\nlapis aut canis aut puer medius interuenerit. atque illud, quod\nlapidem calcant tamquam diremtorem amicitiae, minus\n\n\n\n\nmolestum est quam cum innocentem puerum colapho percutiunt,\nsi pariter ambulantibus intercurrit. sed bellum est, quod aliquando\npueri uindicantur a canibus. nam plerumque tam\nsuperstitiosi sunt quidam, ut etiam canem, qui medius interuenerit,\nferire audeant, non impune; namque a uano remedio\ncito ille interdum percussorem suum ad uerum medicum mittit.\nhinc sunt etiam illa: limen calcare, cum ante domum\nsuam transit; redire ad lectum, si quis, dum se calciat, sternutauerit;\nredire domum, si procedens offenderit; cum uestis\na soricibus roditur, plus tremere suspicione futuri mali quam\npraesens damnum dolere. unde illud eleganter dictum est\nCatonis; qui cum esset consultus a quodam, qui sibi a soricibus\nerosas caligas diceret, respondit non esse illud monstrum, sed\nuere monstrum habendum fuisse, si sorices a caligis roderentur.\n\n\n\nNeque illi ab hoc genere perniciosae superstitionis segregandi\nsunt, qui genethliaci propter natalium dierum considerationem,\nnunc autem uulgo mathematici uocantur.\n\nQuare istae quoque opiniones quibusdam rerum signis humana\npraesumtione institutis ad eadem illa quasi quaedam cum\ndaemonibus pacta et conuenta referendae sunt. hinc enim fiet,\nut occulto quodam iudicio diuino cupidi malarum rerum homines\ntradantur inludendi et decipiendi pro meritis uoluntatum\nsuarum inludentibus eos atque decipientibus praeuaricatoribus\nangelis, quibus ista mundi pars infirma secundum pulcherrimum\nordinem rerum diuinae prouidentiae lege subiecta est. quibus\ninlusionibus et deceptionibus euenit, ut istis superstitiosis et\nperniciosis diuinationum generibus multa praeterita et futura\ndicantur nec aliter accidant, quam dicuntur, multaque obseruantibus\nsecundum obseruationes suas eueniant, quibus\n\n\n\n\n\n\n\n\nimplicati curiosiores fiant et sese magis magisque inserant multiplicibus\nlaqueis superstitiosissimi erroris. hoc genus fornicationis\nanimae salubriter diuina scriptura non tacuit neque\nab ea sic deterruit animam, ut propterea talia negaret\nesse sectanda, quia falsa dicuntur a professoribus eorum,\nsed etiam: si dixerint uobis, inquit, et ita euenerit,\nne credatis eis. non enim quia imago Samuhelis mortui\nSaul regi uera pronuntiauit, propterea talia sacrilegia, quibus\nimago illa praesentata est, minus execranda sunt, aut quia\nin Actibus apostolorum uentriloqua femina uerum testimonium\nperhibuit apostolis domini, ideo Paulus apostolus pepercit illi\nspiritui ac non potius feminam illius daemonii correptione\natque exclusione mundauit. omnes igitur artes huius modi\nuel nugatoriae uel noxiae superstitionis ex quadam pestifera\nsocietate hominum et daemonum quasi pacta infidelis et dolosae\namicitiae constituta penitus sunt repudianda et fugienda\nchristiano, non quod idolum sit aliquid, ait apostolus,\nsed quia quae immolant gentes, daemoniis immolant\net non deo, nolo uos socios daemoniorum\nfieri. quod autem de idolis et immolationibus, quae honori\neorum exhibentur, dixit apostolus, hoc de omnibus imaginariis\nsignis sentiendum est, quae uel ad cultum idolorum uel ad\ncreaturam eiusque partes tamquam deum colendas trahunt uel\nad remediorum aliarumque obseruationum curam pertinent,\nquae non sunt diuinitus ad dilectionem dei et proximi tamquam\npublice constituta, sed per priuatas appetitiones rerum\ntemporalium corda dissipant miserorum. in omnibus ergo istis\n\n\n\n\n\n\ndoctrinis societas daemonum formidanda atque uitanda est, qui\nnihil cum principe suo diabulo nisi reditum nostrum claudere\natque obserare conantur. sicut autem de stellis, quas condidit\net ordinauit deus, humanae et deceptoriae coniecturae ab\nhominibus institutae sunt, sic etiam de quibusque nascentibus\nuel quoquo modo diuinae prouidentiae administratione\nexsistentibus rebus multi multa humanis suspicionibus quasi\nregulariter coniectata litteris mandauerunt, si forte insolite\nacciderint, tamquam si mula pariat aut fulmine aliquid percutiatur.\n\n\n\nQuae omnia tantum ualent, quantum praesumtione animorum\nquasi communi quadam lingua cum daemonibus foederata\nsunt. quae tamen plena sunt omnia pestiferae curiositatis,\ncruciantis sollicitudinis, mortiferae seruitutis. non enim quia\nualebant, animaduersa sunt, sed animaduertendo atque signando\nfactum est, ut ualerent, et ideo diuersis diuerse proueniunt\nsecundum cogitationes et praesumtiones suas. illi\nenim spiritus, qui decipere uolunt, talia procurant cuique, qualibus\neum irretitum per suspiciones et consensiones eius uident.\nsicut enim uerbi gratia una figura litterae, quae deousatim\nnotatur, aliud apud Graecos, aliud apud Latinos ualet, non natura,\nsed placito et consensione significandi, et ideo qui utramque\nlinguam nouit, si homini Graeco uelit aliquid significare scribendo,\nnon in ea significatione ponit hanc litteram, in qua eam\nponit, eum homini soribit Latino; et beta uno eodemque sono\napud Graecos litterae, apud Latinos holeris nomen est; et cum\ndico: \"lege\", in his duabus syllabis aliud Graecus, aliud Latinus\nintellegit - sicut ergo hae omnes significationes pro sua\n\n\n\n\n\n\ncuiusque societatis confessione animos mouent et, quia diuersa confessio\nest, diuerse monent, nec ideo consenserunt in eas homines,\nquia iam ualebant ad significationem, sed ideo ualent,\nquia consenserunt in eas: sic etiam illa signa, quibus perniciosa\ndaemonum societas comparatur, pro cuiusque obseruationibus\nualent. quod manifestissime ostendit ritus augurum, qui\net antequam obseruent et posteaquam obseruata signa tenuerint,\nid agunt, ne uideant uolatus aut audiant noces auium,\nquia nulla ista signa sunt, nisi consensus obseruantis accedat.\nCCLX. DE SCIENTIA SENTENTIARVM, CONEXIONVM, DEFINITIONVM, DIVISIONVM ET PARTITIONVM. EX EODEM LIBRO DE DOCTRINA CHRISTIANA n. Restant ea quae non ad corporis sensus, sed ad rationem\nanimi pertinent, ubi disciplina regnat disputationis et numeri.\nsed disputationis disciplina ad omnia genera quaestionum, quae\nin litteris sanctis sunt, penetranda et dissoluenda plurimum\nualet; tantum ibi cauenda est libido rixandi et puerilis quaedam\nostentatio decipiendi aduersarium. sunt enim multa, quae\nappellantur sophismata, falsae conclusiones rationum et plerumque\nita ueras imitantes, ut non solum tardos, sed ingeniosos\netiam minus diligenter attentos decipiant. proposuit enim\nquidam dicens ei cum quo loquebatur: \"quod ego sum, tu non\nas\". at ille consensit. uerum enim erat ex parte uel eo ipso,\nquod iste insidiosus, ille simplex erat. tum ille addidit: „ego\nautem homo sum.\" hoc quoque cum ab illo accepisset, conclusit\ndicens: \"tu igitur non es homo\". quod genus captiosarum\nconclusionum scriptura, quantum existimo, detestatur illo loco,\n\n\n\n\nubi dictum est: qui sophistice loquitur, odibilis est.\nquamquam etiam sermo non captiosus, sed tamen abundantius,\nquam grauitatem decet, uerborum ornamenta consectans\nsophisticus dicitur. sunt etiam uerae conexiones ratiocinationis\nfalsas habentes sententias, quae consecuntur errorem illius cum\nquo agitur. quae tamen ad hoc inferuntur a bono et docto\nhomine, ut in his erubescens ille cuius errorem consecuntur\neundem relinquat errorem, quia, si in eodem manere uoluerit,\nnecesse est etiam illa quae damnat tenere cogatur. non enim\nuera inferebat apostolus, cum diceret: neque Christus resurrexit,\net illa alia: inanis est praedicatio nostra,\ninanis est et fides uestra et deinceps alia. quae omnino\nfalsa sunt, quia et Christus resurrexit et non erat inanis\npraedicatio eorum qui hoc annuntiabant, nec fides eorum qui\nhoc crediderunt, sed ista falsa uerissime conectebantur illi\nsententiae, qua dicebatur non esse resurrectionem mortuorum.\nistis autem falsis repudiatis, quoniam uera erant, si mortui\nnon resurgunt, consequens erit resurrectio mortuorum. cum\nergo sint uerae conexiones non solum uerarum sed etiam\nfalsarum sententiarum, facile est ueritatem conexionum etiam\nin scholis illis discere, quae praeter ecclesiam sunt; sententiarum\nautem ueritas in sanctis libris ecclesiasticis uestiganda\nest.\n\nIpsa tamen ueritas conexionum non instituta, sed animaduersa\nest ab hominibus et notata, ut eam possint uel discere\nuel docere; nam est in rerum ratione perpetue diuinitus\ninstituta. sicut enim qui narrat ordinem temporum, non eum\nipse componit, et locorum situs et naturas animalium uel\nstirpium uel lapidum qui ostendit, non res ostendit ab\n\n\n\n\n\n\nhominibus institutas, et ille qui demonstrat sidera eorumque motus,\nnon a se uel homine aliquo rem institutam demonstrat: sic\netiam qui dicit: \"cum falsum est quod consequitur, necesse\nest, ut falsum sit quod praecedit uerissime dicit neque iste\nfacit, ut ita sit, sed tantum ita esse demonstrat. ex hac\nregula illud est quod de apostolo commemorauimus. praecedit\nenim non esse resurrectionem mortuorum, quod dicebant illi\nquorum errorem destruebat apostolus. porro illam sententiam\npraecedentem, qua dicebant non esse resurrectionem mortuorum,\nnecessario sequitur: neque Christus resurrexit. hoc\nautem quod sequitur falsum est; Christus enim resurrexit.\nfalsum est ergo et quod praecedit. praecedit enim non esse\nresurrectionem mortuorum. est igitur resurrectio mortuorum.\nquod totum breuiter ita dicitur: \"si non est resurrectio mortuorum,\nneque Christus resurrexit. Christus autem resurrexit; est\nigitur resurrectio mortuorum\". hoc ergo, ut consequenti ablato\nauferatur etiam necessario quod praecedit, non instituerunt\nhomines, sed ostenderunt. et haec regula pertinet ad ueritatem\nconexionum, non ad ueritatem sententiarum.\n\nSed in hoc loco de resurrectione cum ageretur, et regula.\nconexionis uera est et ipsa in conclusione sententia. in falsis\nautem sententiis conexionis ueritas est isto modo. faciamus\naliquem concessisse: \"si animal est coclea, uocem habet\". hoc\nconcesso cum probatum fuerit uocem cocleam non habere, quo-\nDiam consequenti ablato illud quod praecedit aufertur, concluditur\nnon esse animal cocleam. quae sententia falsa est, sed\nex concesso falso uera conclusionis conexio. ueritas itaque\n\n\n\n\n\n\nsententiae per se ipsam ualet, ueritas autem conexionis ei\neius cum quo agitur opinione uel concessione consistit. ideo\nautem, ut supra diximus, infertur uera conexione quod falsum\nest, ut eum cuius errorem corrigere uolumus paeniteat sensisse\npraecedentia, quorum consequentia uidet esse respuenda. iam\nhinc intellegere facile est sicut in falsis sententiis ueras, sic\nin ueris sententiis falsas conclusiones esse posse. fac enim aliquem\nproposuisse: \"si iustus est ille, bonus est et esse concessum;\ndeinde assumsisse: \"non est autem iustus\"; quo item\nconcesso intulisse conclusionem: \"non est igitur bonus\". quae\ntametsi uera sint omnia, non est tamen uera regula conclusionis.\nnon enim, sicut ablato consequenti aufertur necessario\nquod praecedit, ita etiam ablato praecedenti aufertur necessario\nquod sequitur. quia uerum est, cum dicimus: nai orator est,\nhomo est\", ex qua propositione si assumamus: \"non est autem\norator\": non erit consequens, cum intuleris: \"non est igitur\nhomo\".\n\nQuapropter aliud est nosse regulas conexionum, aliud sententiarum\nueritatem. in illis discitur quid sit consequens, quid\nnon consequens, quid repugnans. consequens est: \"si orator\nest, homo est\"; \"si homo est, orator est\" inconsequens; repugnans:\n\"si homo est, quadrupes est\". hic ergo de ipsa conexione iudicatur.\nin ueritate autem sententiarum ipsae per se sententiae,\nnon earum conexio consideranda est. sed ueris certisque\nsententiis cum incertae uera conexione iunguntur, etiam ipsae\ncertae fiant necesse est. quidam autem sic se iactant, cum\nueritatem conexionum didicerint, quasi sententiarum ipsa sit\nueritas. et rursus quidam plerumque retinentes ueram sententiam\nmale se contemnunt, quia leges conclusionis ignorant, cum\nmelior sit qui nouit esse resurrectionem mortuorum quam\nille qui nouit consequens esse, ut, si resurrectio mortuorum\nnon est, neque Christus resurrexerit.\n\n\n\n\n\nItem scientia definiendi, diuidendi atque partiendi quamquam\netiam in rebus falsis plerumque adhibeatur, ipsa tamen falsa\nnon est neque ab hominibus instituta, sed in rerum ratione comperta.\nnon enim, quia et fabulis suis eam poetae et opinionibus\nerroris sui uel falsi philosophi uel etiam haeretici, hoc\nest falsi christiani, adhibere consueuerunt, propterea falsum\nest neque in definiendo neque in diuidendo aut partiendo aliquid\ncomplectendum esse, quod ad rem ipsam non pertinet,\naut aliquid quod pertinet praetereundum. hoc uerum est, etiam\nsi ea quae definiuntur aut distribuuntur uera non sint. nam\net ipsum falsum definitur, cum dicimus falsam esse significationem\nrei non ita se habentis, ut significatur, siue alio\naliquo modo: quae definitio uera est, quamuis falsum uerum\nesse non possit. possumus etiam diuidere dicentes duo esse\ngenera falsi, unum eorum quae omnino esse non possunt,\nalterum eorum quae non sunt, quamuis esse possint. nam\nqui dicit septem et tria undecim esse, id dicit quod omnino\nesse non potest. qui autem dicit kalendis, uerbi gratia,\nianuariis pluisse, tametsi factum non sit, id tamen dicit quod\nfieri potuerit. definitio ergo et diuisio falsorum potest esse\nuerissima, quamuis falsa ipsa utique uera non sint.\nCCLXI. VT NEC DE ELOQVENTIA SE QVISPIAM IACTET, QVAE NON VT INTELLEGAMVS, SED VT INTELLECTA PROFERAMVS ADHIBETVR. EX LIBRO DE DOCTRINA CHRISTIANA II. Sunt etiam quaedam praecepta uberioris disputationis, quae\niam eloquentia nominatur, quae nihilominus uera sunt,\n\n\n\n\nquamuis eis possint etiam falsa persuaderi; sed quia et uera possunt,\nnon est facultas ipsa culpabilis, sed male utentium peruersitas.\nnam neque hoc ab hominibus institutum est, ut ueritatis expressio\nconciliet auditorem aut ut facile quod intendit insinuet\nbreuis et aperta narratio et uarietas eius sine fastidio teneat\nintentos et ceterae huius modi obseruationes, quae siue in\nfalsis siue in ueris causis uerae sunt tamen, quantum uel\nsciri uel credi aliquid faciunt aut ad expetendum fugiendumue\nanimos mouent, et inuentae potius, quod ita se habeant, quam\nut ita se haberent, institutae.\n\n\nSed haec pars cum discitur, magis ut proferamus ea quae\nintellecta sunt, quam ut intellegamus adhibenda est. illa\nuero conclusionum et definitionum et distributionum plurimum\nintellectorem adiuuat. tantum absit error, quo uidentur sibi\nhomines ipsam beatae uitae ueritatem didicisse, cum ista didicerint.\nquamquam plerumque accidat, ut facilius homines res\neas assequantur, propter quas assequendas ista discuntur, quam\ntalium praeceptorum nodosissimas et spinosissimas disciplinas.\ntamquam si quispiam uolens dare praecepta ambulandi moneat\nnon esse leuandum posteriorem pedem, nisi cum posueris\npriorem, deinde minutatim quemadmodum articulorum et\npoplitum cardines oporteat mouere describat; uera enim dicit\nnec ambulari aliter potest; sed facilius homines haec faciendo\nambulant, quam animaduertunt, cum faciunt, aut intellegunt,\ncum audiunt. qui autem ambulare non possunt, multo minus\nea curant quae nec experiendo possunt attendere. ita plerumque\ncitius ingeniosus uidet non esse ratam conclusionem quam\n\n\n\n\npraecepta eius capit, tardus autem non eam uidet, sed multo\nminus quod de illa praecipitur, magisque in his omnibus ipsa\nspectacula ueritatis saepe delectant, quam ex eis in disputando\naut iudicando adiuuamur; nisi forte quod exercitatiora reddunt\ningenia, si etiam maligniora aut inflatiora non reddant, hoc\nest ut aut decipere uerisimili sermone atque interrogationibus\nament aut aliquid magnum, quo se bonis atque innocentibus\nanteponant, se assecutos putent qui ista didicerint.\nCCLXII. QVOD NVMERI DISCIPLINA NON SIT AB HOMINIBVS INSTITVTA, SED POTIVS INDAGATA ET INVENTA, ET AD DEI LAVDEM, A QVO VERA EST, REFERENDVM EST. EX LIBRO SVPRA SCRIPTO II. Iam uero numeri disciplina cuilibet tardissimo clarum est\nquod non sit ab hominibus instituta, sed potius indagata et\ninuenta. non enim, sicut primam syllabam Italiae, quam breuem\npronuntiauerunt ueteres, uoluit Vergilius et longa facta\nest, ita quisquam potest efficere, cum uoluerit, ut ter terna\naut non sint nouem aut non possint efficere quadratam figuram\naut non ad ternarium numerum tripla sint, ad senarium sesqua,\nad nullum dupla, quia intellegibilis numeri semissem non habent. siue ergo in se ipsis considerentur siue ad figurarum\naut sonorum aliarumue motionum leges numeri adhibeantur,\nincommutabiles regulas habent neque ullo modo ab hominibus\n\n\n\n\ninstitutas, sed ingeniosorum sagacitate conpertas. quae tamen\nomnia quisquis ita dilexerit, ut iactare se inter imperitos uelit\net non potius quaerere, unde sint uera quae tantummodo uera\nesse persenserit, et unde quaedam non solum uera sed etiam\nincommutabilia, quae incommutabilia esse comprehenderit, ac\nsic ab specie corporum usque ad humanam mentem perueniens,\ncum et ipsam mutabilem inuenerit, quod nunc docta, nunc\nindocta sit, constituta tamen inter incommutabilem supra se\nueritatem et mutabilia infra se cetera ad unius dei laudem\natque dilectionem cuncta conuertere, a quo cuncta esse cognoscit,:\ndoctus uideri potest, esse autem sapiens nullo modo.\n\nQuam ob rem uidetur mihi studiosis et ingeniosis adulescentius\net timentibus deum beatamque uitam quaerentibus salubriter\npraecipi, ut nullas doctrinas, quae praeter ecclesiam\nChristi exercentur, tamquam ad beatam uitam capessendam\nsecure sequi audeant, sed eas sobrie diligenterque diiudicent,\net si quas inuenerint ab hominibus institutas, uarias propter\ndiuersam uoluntatem instituentium et ignotas propter suspiciones\nerrantium, maxime si habent etiam cum daemonibus\ninitam societatem per quarundam significationum quasi quaedam\npacta atque conuenta, repudient penitus et detestentur,\nalienent etiam studium a superfluis et luxuriosis hominum\ninstitutis. illa uero instituta hominum, quae ad societatem\nconuiuentium ualent, pro ipsa uitae huius necessitate non neglegant.\nin ceteris autem doctrinis, quae apud gentes inueniuntur,\npraeter historiam rerum uel praeteriti temporis uel praesentis,\nad sensus corporis pertinentium, quibus etiam utilium\nartium corporalium experimenta et coniecturae annumerantur,\net praeter rationem disputationis et numeri nihil utile esse\narbitror. in quibus omnibus tenendum est\nNe quid nimis,\n\n\n\n\n\n\net maxime in his quae ad corporis sensus pertinentia uoluuntur\ntemporibus et continentur locis.\nCCLXIII. QVOD VTILES DISCIPLINAS PHILOSOPHORVM HVIVS SAKCVLI TAMQVAM DIVITIAS DE AEGVPTO EXIENS CHRISTIANVS AVFEBRE DEBEAT. EX LIBRO II. Philosophi autem qui uocantur si qua forte uera et fidei\nnostrae accommodata dixerunt, maxime Platonici, non solum\nformidanda non sunt, sed etiam ab eis tamquam ab iniustis\npossessoribus in usum nostrum uindicanda. sicut enim Aegyptii\nnon tantum idola habebant et onera grauia., quae populus\nIsrahel detestaretur et fugeret, sed etiam uasa et ornamenta\nde auro et argento qu uestem, quae ille populus exiens de Aegypto\nsibi potius tamquam ad usum meliorem clanculo uindicauit,\nnon auctoritate propria, sed praecepto dei, ipsis Aegyptiis\nnescienter accommodantibus ea quibus non bene utebantur:\nsic doctrinae omnes gentilium non solum simulata et superstitiosa\nfigmenta grauesque sarcinas superuacanei laboris habent,\nquae unusquisque nostrum duce Christo de societate gentilium\nexcidens debet abhominari atque uitare, sed etiam liberales disciplinas\nusui ueritatis aptiores et quaedam morum praecepta\nutilissima continent, denique de ipso uno deo colendo nonnulla\nuera inueniuntur apud eos, quod eorum tamquam aurum et\nargentum, quod non ipsi instituerunt, sed de quibusdam quasi\n\n\n\n\n\n\nmetallis diuinae prouidentiae, quae ubique infusa est, eruerunt\net quo peruerse atque iniuriose ad obsequia daemonum abutuntur,\ncum ab eorum misera societate sese animo separat,\ndebet ab eis auferre christianus ad usum iustum praedicandi\neuangelii. uestem quoque illorum, id est hominum quidem instituta,\nsed tamen accommodata humanae societati, qua in hac uita\ncarere non possumus, accipere atque habere licuerit in usum\nconuertenda christianum. nam quid aliud fecerunt multi boni\nfideles nostri? nonne aspicimus, quanto auro et argento et ueste\nsuffarcinatus exierit de Aegypto Cyprianus, et doctor suauissimus\net martyr beatissimus? quanto Lactantius? quanto Victorinus,\nOptatus, Hilarius, ut de uiuis taceam? quanto innumerabiles\nGraeci? quod prior ipse fidelissimus dei famulus\nMoses fecerat, de quo scriptum est, quod eruditus fuerit omni\nsapientia Aegyptiorum. quibus omnibus uiris superstitiosa\ngentilium consuetudo, et maxime illis temporibus, cum\nChristi recutiens iugum christianos persequebatur, disciplinas,\nquas utiles habebat, numquam commodaret, si eas in usum\ncolendi unius dei, quo uanus idolorum cultus scinderetur,\nconuersum iri suspicaretur; sed dederunt aurum et argentum\net uestem suam exeunti de Aegypto populo dei, nescientes,\nquemadmodum illa quae dabant in Christi obsequium redderentur.\nillud enim in exhodo factum sine dubio figuratum est,\nut hoc praesignaret, quod sine praeiudicio alterius aut paris\naut melioris intellegentiae dixerim.\n\n\nSed hoc modo instructus diuinarum scripturarum studiosus,\ncum ad eas perscrutandas accedere coeperit, illud apostolicum\ncogitare non cesset: scientia inflat, caritas aedificat. ita\n\n\n\n\n\n\nenim sentit, quamuis de Aegypto diues exeat, tamen, nisi\npascha egerit, saluum se esse non posse. pascha autem nostrum\nimmolatus est Christus nihilque magis immolatio christianos\ndoeet, quam illud quod ipse clamat tamquam ad eos quos in\nAegypto sub Pharaone uidet laborare: uenite ad me qui\nlaboratis et onerati estis, et ego uos reficiam. tollite\niugum meum super uos et discite a me, quia\nmitis sum et humilis corde, et inuenietis requiem\nanimabus uestris. iugum enim meum lene est et\nsarcina mea lenis est. quibus, nisi mitibus et humilibus\ncorde, quos non inflat scientia, sed caritas aedificat ? meminerit\nergo eorum qui pascha illo tempore per umbrarum imaginaria\ncelebrabant, cum signari postea sanguine agni iuberentur,\nysopo fuisse signatos — herba haec humilis et mitis\nest et nihil fortius et penetrabilius eius radicibus—ut in caritate\nradicati et fundati possimus comprehendere cum omnibus\nsanctis, quae sit latitudo et longitudo et altitudo et profundum,\nid est crucem domini. est etiam in ysopo uis purgatoria, ne\ninflante scientia de diuitiis ab Aegypto ablatis superbe aliquid\npulmo tumidus anhelet: asperges me, inquit, ysopo\net mundabor, lauabis me et super niuem dealbabor.\nauditui meo dabis exsultationem et laetitiam.\ndeinde consequenter adnectit, ut ostendat purgationem\na superbia significari ysopo: exsultabunt ossa\nhumiliata.\n\n\nQuanto autem minor est auri, argenti uestisque copia, quam\nde Aegypto ille populus secum abstulit, in comparatione diuitiarum,\nquas postea Hierosolymae consecutus est, quae maxime\n\n\n\n\n\n\nin Salomone rege ostenduntur, tanta fit cuncta scientia, quae\nquidem est utilis collecta de libris gentium, si diuinarum scripturarum\nscientiae comparetur. nam quidquid homo extra didicerit,\nsi noxium est, ibi damnatur; si utile est, ibi inuenitur.\net cum ibi quisque inuenerit omnia, quae utiliter alibi didicerit,\nmulto abundantius ibi inueniet ea quae nusquam omnino\nalibi, sed in illarum tantummodo scripturarum mirabili altitudine\net mirabili humilitate discuntur. hac igitur instructione\npraeditum cum signa incognita lectorem non impedierint,\nmitem et humilem corde, subiugatum leniter Christo et oneratum\nsarcina leui, fundatum et radicatum et aedificatum in\ncaritate, quem scientia inflare non possit, accedat ad ambigua\nsigna in scripturis consideranda et discutienda.\nCCLXIIII. DE SIGNIS AMBIGVIS ET DISTINCTIONIBVS EXEMPLI GRATIA PONIT, QVALITEB DISTINGVATVB: IN PRINCIPIO ERAT VEBBVM, ET: QVID ELIGAM IGNORO. EX LIBRO DE DOCTRINA CHRISTIANA m. Qui eo loco animi est, ut per nos instrui ualeat, sciat ambiguitatem\nscripturae aut in uerbis propriis esse aut in translatis,\nquae genera in secundo libro demonstrauimus.\n\nSed cum uerba propria faciunt ambiguam scripturam, primo\nuidendum est, ne male distinxerimus aut pronuntiauerimus.\ncum ergo adhibita intentio incertum esse peruiderit, quomodo\ndistinguendum aut quomodo pronuntiandum sit, consulat regulam\nfidei, quam de scripturarum planioribus locis et ecclesiae\nauctoritate percepit, de qua satis egimus, cum de rebus in\nlibro primo loqueremur. quod si ambae uel etiam omnes, si\n\n\n\n\n\n\nplures fuerint partes ambiguitatis, secundum fidem sonuerint,\ntextus ipse sermonis a praecedentibus et consequentibus partibus,\nquae ambiguitatem illam in medio posuerunt, restat consulendus,\nut uideamus, cuinam sententiae de pluribus, quae se\nostendunt, ferat suffragium eamque sibi contexi patiatur. iam\nnunc exempla considera. illa haeretica distinctio: in principio\nerat uerbum, et nerbum erat apud deum, et\ndeus erat. uerbum, ut alius sit sensus: nerbum hoc\nerat in principio apud deum, non uult deum uerbum\nconfiteri. sed hoc regula fidei refellendum est, qua nobis de\ntrinitatis aequalitate praescribitur, ut dicamus: et deus erat\nnerbum, deinde subiungamus: hoc erat in principio\napud deum. illa uero distinctionis ambiguitas neutra parte\nresistit fidei et ideo textu ipso sermonis diiudicanda est, ubi\nait apostolus: et quid eligam ignoro. compellor autem\ne duobus, concupiscentiam habens dissolui et\nesse cum Christo; multo enim magis optimum, manere\nin carne necessarium propter uos. incertum\nest enim, utrum e duobus concupiscentiam habens,\nan compellor autem ex duobus, ut illud adiungatur:\nconcupiscentiam habens dissolui et esse cum\nChristo. sed quoniam ita sequitur: multo enim magis\noptimum, apparet eum eius optimi dicere se habere concupiscentiam,\nut, cum ex duobus compellatur, alterius tamen\nhabeat concupiscentiam, alterius necessitatem: concupiscentiam\nscilicet esse cum Christo, necessitatem manere in carne. quae\nambiguitas uno consequenti uerbo diiudicatur, quod positum\nest, enim. quam particulam qui abstulerunt interpretes, illa\npotius sententia ducti sunt, ut non solum compelli ex duobus\nsed etiam duorum habere concupiscentiam uideretur. sic ergo\n\n\n\n\n\n\ndistinguendum est: et quid eligam ignoro. compellor\nautem ex duobus. quam distinctionem sequitur: concupiscentiam\nhabens dissolui et esse cum Christo.\net tamquam quaereretur, quare huius rei potius habeat concupiscentiam:\nmulto enim magis optimum, inquit. cur\nergo e duobus ©ompeUitur? quia est manendi necessitas, quam\nita subiecit: manere ia carne necessarium propter\nuos. ubi autem neque praescripto fidei neque ipsius sermonis\ntextu ambiguitas explicari potest». nihil obest secundum quamlibet\nearum quae ostenduntur sententiam distinguere. ueluti est\nilla ad Corinthios: has ergo promissiones habentes,\ncarissimi, mundemus nos ab omni inquinatione\ncarnis et spiritus, perficientes sanctificationem in\ntimore dei capite nos: nemini nocuimus. dubium\nquippe est, utrum mundemus nos ab omni inquinatione\ncarnis et spiritus secundum illam sententiam: ut sit\nsancta et corpore et, spiritu, an mundemus nos ab\nomni coinquinatione carnis, ut alius sit sensus: et\nspiritus perficient.ea sanctificationem in timore\ndei capite nos. tales igitur distinctionum ambiguitates in\npotestate legentis sunt\nCCLXV. DE AMBIGVIS P«01fVNTLA.TIONIB VS PONIT BUHPU CAVSA : QVIS AGCVSABIT ELECTOS DEI? HI. LIBRO SVPRA. SCRIPTO IIIQuaecumque autem de ambiguis distinctionibus diximus,\neadem obseruanda sunt et in ambiguis pronuntiationibus. nam\n\n\n\n\n\n\n\n\n\n\net ipsae, nisi lectoris nimia uitientur incuria, aut regulis fidei\ncorriguntur aut praecedentis uel consequentis contextione,\nsermonis aut, si neutrum horum adhibetur ad correctionem, nihilominus\ndubiae remanebunt, ut quolibet modo lector pronuntiauerit,\nnon sit in culpa. nisi enim fides reuocet, qua credimus\ndeum non accusaturum aduersus electos suos et Christum\nnon condemnaturum electos suos, potest illud sic pronuntiari:\nquis accusabit aduersus electos dei? ut hanc interrogationem\nquasi responsio subsequatur: deus, qui iustificat\net item interrogetur: quis est, qui condemnet? et\nrespondeatur: Christus Iesus, qui mortuus est. quod\ncredere quia dementissimum est, ita pronuntiabitur, ut praecedat\npercontatio, sequatur interrogatio. inter percontationem\nautem et interrogationem hoc ueteres interesse dixerunt, quod\nad percontationem multa responderi possunt, ad interrogationem\nuero aut \"non\" aut \"etiam\". pronuntiabitur ergo ita, ut post\npercontationem, qua dicimus: quis accusabit aduersus\nelectos dei? illud quod sequitur sono interrogantis enuntietur:\ndeus, qui iustificat? ut tacite respondeatur: \"non\" et item\npercontemur: quis, qui condemnat? rursusque interrogemus:\nChristus Iesus, qui mortuus est, magis autem, qui\nresurrexit, qui est in dextera dei et qui interpellat\npro nobis? ut ubique tacite respondeatur: \"non\". at uero illo\nin loco, ubi ait: quid ergo dicemus? quia gentes, quae\nnon sectabantur iustitiam, apprehenderunt iustitiam,\nnisi post percontationem, qua dictum est: quid ergo\ndicemus? responsio subiciatur: quia gentes, quae non sectabantur\niustitiam, apprehenderunt iustitiam, textus\nconsequens non cohaerebit. qualibet autem uoce pronuntietur\n\n\n\n\n\n\nillud quod Natauahel dixit: a Nazareth potest aliquid\nboni esse, sine affirmantis, ut illud solum ad interrogationem\npertineat, quod ait: a Nazareth, sine totum cum interrogatione\ndubitantis, non uideo, quomodo discernatur; uterque\nautem sensus fidem non impedit. est etiam ambiguitas in\nsono dubio syllabarum, et haec utique ad pronuntiationem\npertinens. nam quod scriptum est: non est absconditum\na te os meum, quod fecisti in abscondito, non elucet\nlegenti, utrum correpta littera os pronuntiet an producta.\nsi enim corripiat, ab eo quod sunt ossa, si autem producat,\nab eo quod sunt ora intellegitur numerus singularis. sed\ntalia linguae praecedentis inspectione diiudicantur; nam in\ngraeco non ax\\'fxa, sed daxovv positum est. unde plerumque\nloquendi consuetudo uulgaris utilior est significandis rebus\nquam integritas litterata. mallem quippe cum barbarismo\ndici: non est absconditum a te ossum meum, quam ideo\nesset minus apertum, quia magis latinum est. sed aliquando\ndubius syllabae sonus etiam uicino uerbo ad eandem sententiam\npertinente diiudicatur; sicuti est illud apostoli: quae\npraedico uobis, sicut praedixi, quoniam qui talia\nagunt regnum dei non possidebunt. si tantummodo\ndixisset: quae praedico uobis, neque subiunxisset: sicut\npraedixi, non nisi ad codicem praecedentis linguae recurrendum\nesset, ut cognosceremus, utrum in eo quod dixit:\npraedico producenda an corripienda esset syllaba media.\nnunc autem manifestum est producendam esse. non enim ait:\nsicut praedicaui, sed: sicut praedixi.\n\n\n\n\n\n\n\n\n\nNon solum autem istae sed etiam illae ambiguitates, quae\nnon ad distinctionem uel ad pronuntiationem pertinent, similiter\nconsiderandae sunt. qualis illa est ad Thessalonicenses:\npropterea consolati sumus fratres in uobis. dubium\nenim, utrum \"o fratres\" an \"hos fratres\". neutrum autem\nhorum eat contra fidem; sed graeca lingua hos casus pares\nnon habet et ideo illa inspecta renuntiatur uocatiuus, id est\n\"o fratres\", quod si uoluisset interpres dicere: \"propterea consolationem\nhabuimus fratres, in uobis\", minus seruitum esset\nuerbis, sed minus de sententia dubitaretur, aut certe adderetur:\n\"nostri\". nemo enim fere ambigeret uocatiuum casum esse,\ncum audiret: propterea consolati sumus, fratres nostri,\nin uobis; sed iam hoc periculosius permittitur. ita factum est\nin illa ad Corinthios, cum ait apostolus: cotidie morior\nper uestram gloriam, fratres, quam habeo in Christo\nIesu, ait enim quidam interpres: cotidie morior per\nuestram iuro gloriam, quia in graeco uox iurantis manifesta\nest sine ambiguo sono. rarissime igitur et difficillime inueniri\npotest ambiguitas in propriis uerbis, quantum ad libros diuinarum\nscripturarum spectat, quam non aut circumstantia ipsa\nsermonis, qua cognoscitur scriptorum intentio, aut interpretum\ncollatio aut praecedentis linguae soluat inspectio.\nCCLXVL DE AMBIQVITATIBV 8 VERBORVM TBANSLATOBVM, IN QVIBVS CAVENDVM PRAEMONET, NE FIGVRATA LOCVTIO AD LITTERAM ACCIPIATVB. EX LLBBO ITEM IILSed uerborum translatorum ambiguitates, de quibus deinceps\nloquendum est, non mediocrem curam industriamque desiderant.\nnam in principio eauendum est, ne figuratam locutionem ad\nlitteram accipias. et ad hoc enim pertinet quod ait apostolus:\nlittera occidit, spiritus autem uiuificat. cum enim\nfigurate dictum sic accipitur. tamquam proprie dictum sit,\ncarnaliter sapitur, neque ulla mors animae congruentius appellatur,\nquam cum id etiam quod in ea bestiis antecellit, hoc est\nintellegentia, carni subicitur sequendo litteram. qui enim sequitur\nlitteram, translata uerba. sicut propria tenet neque illud\nquod proprio uerbo significatur refert ad aliam significationem,\nsed si sabbatum audierit uerbi gratia, non intellegit nisi unum\ndiem de septem, qui Continuo uolumine repetuntur, et cum\n(audierit sacrificium, non excedit cogitatione illud quod fleri\nde uictimis pecorum terrenisque fructibus solet. ea demum\nest miserabilis animae seruitus, Signa pro rebus accipere et\nsupra creaturam corpoream oculum mentis ad hauriendum aeternum\nlumen leuare non posse.\n\nQuae tamen seruitus in ludaeo populo longe a ceterarum\ngentium more distabat, quando quidem rebus temporalibus ita\nsubiugati erant. ut unus in eis omnibus commendaretur deus.\net quamquam signa rerum spiritalium pro ipsis rebus obseruarent,\nnescientes quo referrentur, id tamen insitum habebant,\n\n\n\n\n\n\nquod tali seruitute uni omnium quem non uidebant placerent\ndeo; quam custodiam tamquam sub paedagogo paruulorum\nfuisse scribit apostolus. et ideo qui talibus signis pertinaciter\ninhaeserunt, contemnentem ista deum, cum iam tempus reuelationis\neorum uenisset, ferre non potuerunt atque inde calumnias,\nquod sabbato curaret, moliti sunt principes eorum, populusque\nsignis illis tamquam rebus astrictus non credebat deum\nesse uel a deo uenisse, quia ea sicut Iudaeis obseruabantur\nnollet attendere. sed qui crediderant, ex quibus facta est\nprima ecclesia Hierosolymitana, satis ostenderunt, quanta utilitas\nfuerit eo modo sub paedagogo custodiri, ut signa, quae\ntemporaliter imposita erant seruientibus, ad unius dei cultum,\nqui fecit caelum et terram, opinionem obseruantium religarent.\nCCLXVII. HVNC MODVM PRAEFIGIT INVENIENDAE LOCVTIONIS, PROPRIANE AN FIGVRATA SIT, VT QVIDQVID IN SCRIPTVRIS EX PERSONA DEI VEL SANCTORVM SAEVVM AVT FLAGITIOSVM IMPERITIS VIDETVR, SALVBRITER FIGVRATVM INTELLEGANT. EX EODEM LIBRO m. Demonstrandus est igitur prius modus inueniendae locuti\nonis, propriane an figurata sit. et iste omnino modus est, ut\nquidquid in sermone diuino neque ad morum honestatem neque\nad fidei ueritatem proprie referri potest figuratum esse cognoscas.\nmorum honestas ad diligendum deum et proximum,\nfidei ueritas ad cognoscendum deum pertinet. spes autem cuique\nsua est in conscientia propria, quemadmodum se sentit\n\n\n\n\n\n\nad dilectionem dei et proximi cognitionemque proficere. de\nquibus omnibus primo libro dictum est. sed quoniam procliue est\nhumanum genus non ex momentis ipsius libidinis, sed potius\nsuae consuetudinis aestimare peccata, fit plerumque, ut quisque\nhominum ea tantum culpanda arbitretur, quae suae regionis\net temporis homines uituperare atque damnare consueuerunt,\net ea tantum probanda atque laudanda, quae consuetudo eorum\ncum quibus uiuit admittit, eoque contingit, ut, si quid scriptura\nuel praeceperit quod abhorreret a consuetudine audientium uel\nquod non abhorreret culpauerit, si animum eorum iam uerbi\nuinxit auctoritas, figuratam locutionem putent. non autem praecipit\nscriptura nisi caritatem nec culpat nisi cupiditatem et\neo modo informat mores hominum. item si animum praeoccupauit\nalicuius erroris opinio, quidquid aliter asseruerit scriptura,\nfiguratum homines arbitrentur. non autem asserit nisi\ncatholicam fidem rebus praeteritis et futuris et praesentibus:\npraeteritorum narratio est, futurorum praenuntiatio, praesentium\ndemonstratio. sed omnia haec ad eandem caritatem nutriendam\natque roborandam et cupiditatem uincendam atque extinguendam\nualent. caritatem uoco motum animi ad fruendum deum\npropter ipsum et se atque proximum propter deum; cupiditatem\nautem motum animi ad fruendum se et proximo et quolibet\ncorpore non propter deum. quod autem agit indomita cupiditas\nad corrumpendum animum et corpus suum, flagitium uocatur;\nquod autem agit, ut alteri noceat, facinus dicitur. et haec\nsunt duo genera omnium peccatorum, sed flagitia priora sunt.\nquae cum exinaniuerint animum et ad quandam egestatem perduxerint,\nin facinora prosilitur, quibus remoueantur impedimenta\nflagitiorum ant adiumenta quaerantur. item quod agit caritas\nquo sibi prosit, utilitas est; quod autem agit, ut prosit proximo,\n\n\n\n\nbeneficientia nominatur. et hic praecedit utilitas, quia nemo\npotest ex eo quod non habet prodesse alteri. quanto autem\nmagis regnum cupiditatis destruitur, tanto caritatis augetur.\n\nQuidquid ergo asperum et quasi saeuum factu dictuque in\nsanctis scripturis legitur ex persona dei uel sanctorum eius,\nad cupiditatis regnum destruendum ualet. quod si perspicue\nsonat, non est ad aliud referendum, quasi figurate dictum sit.\nsicuti est apostoli: thesaurizas tibi iram in die irae et\nreuelationis iusti iudicii dei, qui reddet . unicuique\nsecundum opera sua: his quidem qui secundum\nsustinentiam boni operis gloriam et honorem et\nincorruptionem quaerentibus uitam aeternam; his\nautem qui ex contentione sunt et diffidunt ueritati,\ncredunt autem iniquitati, ira et indignatio.\ntribulatio et angustia in omnem animam hominis\noperantis malum, Iudaei primum et Graeci. sed hoc\nad eos, cum quibus euertitur ipsa cupiditas, qui eam uincere\nnoluerunt. cum autem in homine, cui dominabantur, regna\ncupiditatis subuertuntur, illa est aperta locutio: qui autem\nIesu Christi sunt, carnem suam crucifixerunt cum passionibus\net concupiscentiis, nisi quia et hic quaedam\nuerba translata tractantur, sicuti est ira dei et crucifixerunt;\nsed non tam multa sunt uel ita posita, ut obtegant\nsensum et allegoriam uel aenigma faciant, quam proprie\nfiguratam locutionem uoco. quod autem Hieremiae dicitur:\necce constitui te hodie super gentes et regna, ut\neuellas et destruas et disperdas et dissipes, non\ndubium, quin figurata locutio tota sit ad eum finem referenda,\nquem diximus.\n\n\n\n\n\n\n\nQuae autem quasi flagitiosa imperitis uidentur, siue tantum\ndicta siue etiam facta sunt uel ex dei persona uel ei hominum,\nquorum nobis sanctitas commendatur, tota figurata sunt,\nquorum ad caritatis pastum enucleanda secreta sunt. quisquis\nautem rebus praetereuntibus restrictius utitur, quam sese\nhabent mores eorum cum quibus uiuit, aut intemperans aut\nsuperstitiosus est. quisquis uero sic eis utitur, ut metas consuetudinis\nbonorum, inter quos uersatur, excedat, aut aliquid\nsignificat aut flagitiosus est. in omnibus enim talibus non\nusus rerum, sed libido utentis in culpa est. neque ullo modo\nquisquam sobrius crediderit domini pedes ita ungento pretioso\na muliere perfusos, ut luxuriosorum et nequam hominum\nsolent, quorum talia conuiuia detestamur. odor enim bonus\nfama bona est, quam quisque bonae uitae operibus habuerit,\ndum uestigia Christi sequitur, quasi pedes eius pretiosissimo\nodore perfundit. ita quod in aliis personis plerumque flagitium\nest, in diuina uel prophetica persona magnae cuiusdam rei\nsignum est alia est quippe in perditis moribus, alia in Osee\nprophetae uaticinatione coniunctio meretricis, nec si flagitiose\nin conuiuiis temulentorum et lasciuorum nudantur corpora,\npropterea in balneo nudum esse flagitium est.\nCCLXVIII. DE SENTENTIA GENERALIS IVSTITIAE: QVOD TIBI FIEBI KON VIS, ALII NE FECERIS. EX EODEM LIBRO III. Varietate innumerabilium consuetudinum commoti quidam dormientes,\nut ita dicam, qui neque alto somno stultitiae sopiebantur\nnec in sapientiae luce poterant euigilare, putauerunt nullam esse\n\n\n\n\n\n\niustitiam per se ipsam, sed unicuique genti consuetudinem\nsuam iustam uideri. quae cum sit diuersa omnibus gentibus,\ndebeat autem incommutabilis manere iustitia, fieri manifestum\nnullam usquam esse iustitiam. non intellexerunt, ne multa commemorem,\nquod tibi fieri non uis, alii ne feceris,\nnullo modo posse ulla eorum gentili diuersitate uariari. quae\nsententia cum refertur ad dilectionem dei, omnia flagitia moriuntur,\ncum ad proximi, omnia facinora. nemo enim uult\ncorrumpi habitaculum suum: non ergo debet corrumpere\nhabitaculum dei, se ipsum scilicet. et nemo uult sibi a quoquam\nnoceri: nec ipse igitur cuiquam nocuerit.\n\nSic euersa tyrannide cupiditatis caritas regnat iustissimis\nlegibus dilectionis dei propter deum, sui et proximi propter\ndeum.\nCCLXVIII. ITEM DE PIGVRATIS LOCVTIONIBVS NON INTELLECTIS TAMDIV VERSANDIS, QVAMDIV AD REGNVM CARITATIS INTERPRETATIO PERDVCATVB. ITEM EX EODEM TERTIO LIBRO. Seruabitur ergo in locutionibus figuratis regula huius modi,\nut tamdiu uersetur diligenti consideratione quod legitur, donec\nad regnum caritatis interpretatio perducatur, si autem iam\nhoc proprie sonat, nulla putetur figurata locutio.\n\nSi praeceptiua locutio est aut flagitium aut facinus uetans\naut utilitatem aut beneficientiam iubens, non est figurata. si\nautem flagitium aut facinus uidetur iubere aut utilitatem et\nbeneficientiam uetare, figurata est. nisi manducaueritis,\ninquit, carnem filii hominis et sanguinem biberitis,\n\n\n\n\n\n\nnon habebitis uitam in uobis, facinus uel flagitium uidetur\niubere: figura ergo est, praecipiens passioni dominicae esse\ncommunicandum et suauiter atque utiliter recondendum in\nmemoria, quod pro nobis caro eius crucifixa et uulnerata sit.\nsait scriptura: si esurierit inimicus tuus, ciba illum,\nsitit, potum da illi. hic nullo dubitante beneficientiam\npraecepit; sed quod sequitur: hoc enim faciens carbones\nignis congeres super caput eius, maliuolentiae facinus\nputes iuberi. ne igitur dubitaueris figurate dictum et, cum\npossit dupliciter interpretari, uno modo ad nocendum, altero\nad praestandum, ad beneficientiam te potius caritas reuocet, ut\nintellegas carbones ignis esse urentes paenitentiae gemitus,\nquibus superbia sanatur eius, quo dolet se inimicum fuisse\nhominis, a quo eius miseriae subuenitur. item cum ait dominus:\nqui amat animam suam, perdet eam, non utilitatem\nuetare putandus est, qua debet quisque conseruare animam\nsuam, sed figurate dictum perdet animam, id est perimat\natque amittat usum eius, quem nunc habet, peruersum scilicet\natque praeposterum, quo inclinatur temporalibus, ut aeterna\nnon quaerat. scriptum est: da misericordi et ne suscipias\npeccatorem. posterior pars huius sententiae uidetur\nuetare beneficientiam; ait enim: ne suscipias peccatorem;\nintellegas ergo peccatorem figurate positum pro peccato, ut\npeccatum eius non suscipias.\nCCLXX. QVOD SCIRE DEBEAMVS IN OBSEEVATIONIBVS INTELLEGENDA- BVM SCRIPTVRARVM ALIA COMMVNITER PRAECIPI, ALIA SIN- GVLIS QVIBVSQVE GENERIBVS PERSONARVM. EX LIBRO DE DOCTRINA CHRISTIANA TERTIO. Saepe autem accidit, ut, quisque in meliore gradu spiritalis\nuitae uel est uel esse putat, figurate dicta esse arbitretur quae\ninferioribus gradibus praecipiuntur, ut uerbi gratia, si caelibem\namplexus est uitam et se castrauit propter regnum caelorum,\nquidquid de uxore diligenda et regenda sancti libri praecipiunt,\nnon proprie, sed translate accipi oportere contendat; et quisquis\nstatuit seruare innuptam uirginem suam, tamquam figuratam\nlocutionem conetur interpretari qua dictum est: trade filiam,\net grande opus perfeceris. erit igitur hoc etiam\nin obseruationibus intellegendarum scripturarum, ut sciamus\nalia omnibus Â«ommuaiter praecipi, alia singulis quibusque\ngeneribus personarum, ut non solum ad uniuersum statum\nualetudinis sed etiam ad suam cuiusque membri propriam\ninfirmitatem medicina perueniat, in suo quippe genere curandum\nest quod ad melius genus non potest erigi.\nCCLXXI. QVOD VNA EADEMQVE BES PER SIMILITVDINEM POSSIT ET IN BONAM PARTEM ACCIPI ET IN MALAM. EX EODEM LIBRO III. Sed quoniam multis modis res similes apparent, non putemus\nesse praescriptum ut quod aliquo loco res aliqua per similitudinem\nsignificauerit, hoc eam semper significare credamus. nam et\n\n\n\n\n\n\nin uituperatione posuit fermentum dominus, cum diceret: cauete\na fermento Pharisaeorum, et in laude, cum diceret simile\nesse regnum caelorum mulieri, quae abscondit fermentum in\ntribus mensuris farinae, donec totum fermentaretur. huius\nigitur uarietatis obseruatio duas habet formas; sic enim aliud\natque aliud res quaeque significant, ut aut contraria aut tantummodo\ndiuersa significent. contraria scilicet, cum alias in\nbono, alias in malo res eadem per similitudinem ponitur» sicut\nhoc est quod de fermento supra diximus. tale est etiam, quod\nleo aigO-iifcat Christum ubi dicitur: uicit leo de tribu Iuda,\nsignificat et diabolum ubi scriptum est: aduersarius uester\nd\\\\. bolus tamquam leo rugiena circuit, quaerens quam\n<deuoret. ita serpens ia bono est: astuti ut şerpentea,\nin malo autem: serpens Euam seduxit astutia sua.\nin bono panis: ego sum panis uiuus, qui de caelo descendi,.\nin malo panis: panes occultos libenter edite;\nsic e.t alia plurima. et haec quidem quae commemoraui\nminime dubiam significationem gerunt, quia exempli gratia\ncommemorari non nisi manifesta debuerunt. sunt autem quae\nincertum., sit in quam partem accipi debeant, sicut: calix in\nquam domini uini meri plenus est mixto. incertum\nest$nim, utrum iram dei significet non usque ad nouissimam\npoenam id est usque ad faecem, an potius gratiam scripturarum\na Iudaeis ad gentes transeuntem, quia inclinauit ex hoc\nin hoc, remanentibus apud Iudaeos obseruationibus, quas carnaliter\nsapiunt, quia faex eius non est exinanita.\nCCLXXII. DE REBVS, QVAE NON IN CONTRARIA, SED TANTVM IN DIVEВU SIQVIFICATIONE PONVNTVR. EX EODEM LIBRO III. Cum uero res eadem non in contraria, sed tantum in diuersa\nsignificatione ponitur, illud est in exemplo, quod aqua et populum significat, sicut in Apocalypsi legimus, et spiritum\nsanctum, unde est illud: flumina aquae uiuae fluent de\nuentre eius, et si quid aliud atque aliud pro locis, in quibus\nponitur, aqua significare intellegitur. sic et aliae res,\nnon singulae, sed unaquaeque earum non solum duo aliqua diuersa\nsed etiam nonnumquam multa significat pro loco sententiae,\nsicut posita reperitur. -\n\nVbi autem apertius ponuntur, ibi discendum est, quomodo\nin locis intellegantur obscuris. neque enim melius potest intellegi\nquod dictum est deo: apprehende arma et scutum\net exsurge in adiutorium mihi, quam ex loco illo, ubi\nlegitur: domine, ut scuto bonae uoluntatis tuae coronasti\nnos. nec tamen ita, ut iam ubicumque scutum pro\naliquo munimento positum legerimus non accipiamus nisi\nbonam uoluntatem dei. dictum est enim: et scutum fidei.\nin quo possitis, inquit, omnes sagittas maligni ignitas extinguere.\nnec rursus ideo debemus in annis huiusce\nmodi spiritalibus scuto tantummodo fidem tribuere, cum alio\nloco etiam lorica dicta sit fidei: induti, inquit, loricam\nfidei et caritatis.\n\n\n\n\n\n\n\n\nQuando autem ex eisdem scripturae uerbis non unum aliquid,\nsed duo uel plura sentiuntur, etiam si latet quid senserit ille\nqui scripsit, nihil periculi est, si quodlibet eorum congruere ueritati\nex aliis locis sanctarum scripturarum doceri potest, id\ntamen eo conante qui diuina scrutatur eloquia, ut ad uoluntatem\nperueniatur auctoris, per quem scripturam illam sanctus\noperatus est spiritus, siue hoc assequatur siue aliam sententiam\nde illis uerbis, quae fidei rectae non refragatur, exsculpat,\ntestimonium habens a quocumque alio loco diuinorum eloquiorum.\nille quippe auctor in eisdem uerbis, quae intellegere\nuolumus, et ipsam sententiam forsitan uidit, et certe dei\nspiritus, qui per eum haec operatus est, etiam ipsam occursuram\nlectori uel auditori sine dubitatione praeuidit, immo\nut occurreret, quia et ipsa est ueritate subnixa, prouidit. nam\nquid in diuinis eloquiis largius et uberius potuit diuinitus\nprouideri, quam ut eadem uerba pluribus intellegantur modis,\nquos alia non minus diuina contestantia faciant approbari?\n\nVbi autem talis sensus eruitur, cuius incertum certis sanctarum\nscripturarum testimoniis non possit aperiri, restat, ut\nratione reddita manifestus appareat, etiam si ille cuius uerba\nintellegere quaerimus eum forte non sensit. sed haec consuetudo\npericulosa est; per scripturas enim diuinas multo tutius\nambulatur. quas uerbis translatis opacatas cum scrutari uolumus,\naut hoc inde exeat quod non habeat controuersiam,\naut, si habet, ex eadem scriptura ubicumque eius inuentis\natque adhibitis testibus terminetur.\nCCLXXIII. DB WODIS LOCVTJONVM, QVOBVM CX)GWTI(QVEM NECBSSARLUI DICIT SCRIPTVRARVM (XMCVRITPATEBVS DISSOLVENDJS. EX EODEM HBRQ m. Sciant autem litterati modis omnibus locutionis, quos grammatici\ngraeco nomine tropos uocant, auctores nostros usos fuisse\nmultiplicius atque copiosius, quam possunt existimare uel credere\nqui nesciunt eos et in aliis ista didicerunt. quos tamen\ntropos qui nouerunt, agnoscunt in litteris sanctis eorumque\nscientia ad eas intellegendas aliquantum adiuuantur. sed hic\neos ignaris tradere non decet, ne artem grammaticam docere\nuideamur. extra sane ut discantur admoneo, quamuis iam\nsuperius id admonuerim, id est in secundo libro, ubi de linguarum\nnecessaria cognitione disserui. nam litterae, a quibus\nipsa grammatica nomen accepit — VQctfxfiara enim Graeci litteras\nuocant — signa utique sunt sonorum ad articulatam uocem,\nqua loquimur, pertinentium. istorum autem troporum non\nsolum exempla, sicut omnium, sed quorundam etiam nomina\nin diuinis libris leguntur, sicut allegoria, aenigma, parabola.\nquamuis paene omnes hi tropi, qui liberali dicuntur arte.\ncognosci, etiam in eorum reperiantur loquellis qui nullos grammaticos\naudierunt et eo quo uulgus utitur sermone contenti\nsunt. quis enim non dicit: \"sic floreas\"? qui tropus metaphora\nuocatur. quis non dicit piscinam etiam quae non habet pisces\nnec facta est propter pisces? et tamen a piscibus nomen accepit.\nqui tropus catacresis dicitur. longum est isto modo ceteros\n\n\n\n\npersequi; nam usque ad illos peruenit uulgi locutio. qui\npropterea mirabiliores sunt, quia contra quam dicitur significant;\nsicuti est quae appellatur ironia uel antiphrasis. sed\nironia pronuntiatione indicat quid uelit intellegi, ut cum\ndicimus homini mala facienti: \"res bonas facis\"; antiphrasis\nuero ut contraria significet, non uoce pronuntiantis efficitur,\nsed aut uerba habet sua, quorum origo e contrario est, sicut\nappellatur lucus, quod minime luceat, aut consueuit aliquid\nita dici, quamuis dicatur etiam non e contrario, uelut cum\nquaerimus accipere etiam quod ibi non est et respondetur\nnobis: \"abundat\"; aut adiunctis uerbis facimus, ut a contrario\nintellegatur quod loquimur, uelut si dicamus: \"caue illum, quia\nbonus homo est\". et quis talia non dicit indoctus nec omnino\nsciens, qui sint uel qui uocentur hi tropi P quorum cognitio\npropterea scripturarum ambiguitatibus dissoluendis est necessaria,\nquia, cum sensus, ad proprietatem uerborum si accipiatur,\nabsurdus est, quaerendum est utique, ne forte illo uel\nillo tropo dictum sit quod non intellegimus. et sic pleraque\ninuenta sunt quae latebant.\nCCLXXIIII. DE SEPTEM TVCONH REGVLIS, QVIBVS AD INTELLEGENDAS SCBIPTVRAS STVDIOSOS DICIT PLVRIMVM ADIWARI. EX EODEM LIBRO DE DOCTRINA CHRISTIANA In. Prima \"de domino et eius corpore\" est. in qua scientes aliquando\ncapitis et corporis, id est Christi et ecclesiae, unam\npersonam nobis intimari — neque enim frustra dictum est\n\n\n\n\n\n\n\n\nfidelibus: ergo Abrahae semen estis, cum sit unum\nsemen Abrahae, quod est Christus — non haesitemus, quando\na capite ad corpus uel a corpore transitur ad caput, et tamen\nnon receditur ab una eademque persona. una enim persona\nloquitur dicens: sicut sponso imposuit mihi mitram,\net sicut sponsam ornauit me ornamento, et tamen\nquid horum duorum capiti, quid corpori, id est quid Christo,\nquid ecclesiae conueniat, utique intellegendum est.\n\nSecunda est \"de domini corpore bipertito\". quod quidem non\nita debuit appellare; non enim re uera domini corpus est quod\ncum illo non erit in aeternum, sed dicendum fuit: \"de domini\ncorpore uero atque permixto\" aut\" uero atque simulato\" uel quid\naliud, quia non solum in aeternum uerum etiam nunc hypocritae\nnon cum illo esse dicendi sunt, quamuis in eius uideantur\nesse ecclesia. unde poterat ista regula et sic appellari, ut dice\nretur: \"de permixta ecclesia\". quae regula intellectorem uigilantem\nrequirit, quando scriptura, cum ad alios iam loquatur,\ntamquam ad eos ipsos ad quos loquebatur uidetur loqui, uel de\nipsis, cum de aliis iam loquatur, tamquam unum sit utrorum.\nque corpus propter temporariam commixtionem et communionem\nsacramentorum. ad hoc pertinet in Cantico canticorum: fusca\nsum et speciosa ut tabernacula Cedar, ut pelles\nSalomonis. non enim ait: fusca fui ut tabernacula Cedar\net speciosa sum ut pelles Salomonis, sed utrumque\nse esse dixit propter temporalem unitatem intra una retia piscium\n\n\n\n\n\n\nbonorum et malorum. tabernacula enim Cedar ad Ismahelem\npertinent, qui non erit heres cum filie liberae. itaque cum\nde bona parte dicat deus: ducam caecos in uiam, quam\nnon nouerunt, et semitas, quas non nouerunt, calcabunt,\net faciam illis tenebras in lucem et praua\nin directum. haec uerba faciam et non derelinquam\neos, mox de alia parte, quae mala permixta est, dicit: ipsi\nautem conuersi sunt retro, quamuis alii iam significentur\nhis uerbis. sed quoniam nunc in uno sunt, tamquam de ipsis\nloquitur de quibus loquebatur. non tamen semper in uno\nerunt: ipse est quippe ille seruus commemoratus in euangelio,\ncuius dominus, cum uenerit, diuidet eum et partem eius cum\nhypocritis ponet.\n\nTertia regula est \"de promissis et lege\". quae alio modo dici\npotest \"de spiritu et littera\", sicut eam nos appellauimus, cum\nde hac re librum scriberemus. potest etiam sic dici: \"de gratia\\'\net mandato\". haec autem magis mihi uidetur magna quaestio\nquam regula, quae soluendis quaestionibus adhibenda est.\nhaec est, quam non intellegentes Pelagiani uel condiderunt\nsuam haeresem uel auxerunt. laborauit in ea disserenda Tyconius\nbene, sed non plene. disputans enim de fide et operibus\nopera nobis dixit a deo dari merito fidei, ipsam uero fidem\nsic esse a nobis, ut nobis non sit a deo, nec attendit apostolum\ndicentem: pax fratribus et caritas cum fide a\ndeo patre et domino Iesu Christo. sed non erat expertus\nhanc haeresem, quae nostro tempore exorta multum nos, ut\ngratiam dei, quae per dominum nostrum Iesum Christum est,\naduersus eam defenderemus, exercuit et secundum id quod ait\napostolus: oportet haereses esse, ut probati manifesti\nfiant in uobis, multo uigilantiores diligentioresque\n\n\n\n\n\n\n\n\nreddidit, ut aduerteremus in scripturis sanctis quod istum Tyconium\nminus attentum minusque sine hoste sollicitum fugit,\netiam ipsam scilicet fidem donum esse illius qui eius mensuram\nunicuique partitur. ex qua sententia quibusdam dictum est:\nuobis donatum est pro Christo, non solum ut in eum\ncredatis, uerum etiam ut patiamini pro eo. unde quis\ndubitet utrumque esse dei donum, qui fideliter atque intellegenter\naudit utrumque donatum? plura sunt et alia testimonia,\nquibus id ostenditur, sed hoc nunc non agimus, alibi autem\natque alibi saepissime ista egimus.\n\n\nQuarta Tyconii ista regula est \"do specie et genere\". sic\nenim eam uocat, uolens intellegi speciem partem, genus autem\ntotum, cuius ea pars est, quam nuncupat speciem, sicut unaquaeque\nciuitas pars est utique uniuersitatis gentium. hanc ille\nuocat speciem, genus autem omnes gentes. neque hic es\ndiscernendi subtilitas adhibenda est, quae a dialecticis traditur,\nqui inter partem et speciem quid intersit acutissime disputant\neadem ratio est, si non de unaquaque ciuitate, sed de unaquaque\nprouincia uel gente uel regione tale aliquid in diuinis\nreperitur eloquiis. non solum enim uerbi gratia de Hierusalem\nuel de aliqua gentium ciuitate, sine Tyro sine Babylonia\nsiue alia qualibet dicitur aliquid in scripturis sanctis, quod\nmodum eius excedat et conueniat potius omnibus gentibus,\nuerum etiam de Iudaea, de Aegypto, de Assyria et quacumque\nalia gente, in qua sunt plurimae ciuitates, non tamen totus.\norbis, sed pars eius est, dicitur quod transeat eius modum et\ncongruat potius uniuerso, cuius haec pars est, uel, sicuti iste\nappellat, generi, cuius haec species. unde et in notitiam uulgi\nuerba ista uenerunt, ut etiam idiotae intellegant, quid specialiter,\nquid generaliter in quocumque praecepto imperiali sit.\nconstitutum. fit hoc etiam de hominibus; sicut ea quae de\n\n\n\n\n\n\nSalomone dicuntur excedunt eius modum et potius ad Christum\nuel ecclesiam, cuius ille pars est, relata clarescunt. nec species\nsemper exceditur. saepe enim talia dicuntur, quae uel ei quoque\nuel ei fortasse tantummodo apertissime congruant: sed\ncum ab specie transitur ad genus, quasi adhuc de specie loquente\nscriptura, ibi uigilare debet lectoris intentio, ne quaerat\nin specie quod in genere potest melius et certius inuenire.\nfacile est quippe illud quod ait propheta Ezechihel: domus\nIsrahel habitauit in terra, et polluerunt illam in\nuia sua et in idolis suis et peccatis suis; secundum\nimmunditiam menstruatae facta est uia eorum\nante faciem meam. et effudi iram meam super eos\net dispersi illos inter nationes et uentilaui eos in\nregiones, secundum uias eorum et secundum peccata\neorum iudicaui eos - facile est, inquam, hoc intellegere\nde illa domo Israhel, de qua dicit apostolus: uidete Israhel\nsecundum carnem, quia haec omnia carnalis populus Israhel\net fecit et passus est. alia etiam quae secuntur eidem\nintelleguntur populo conuenire; sed cum coeperit dicere eis:\net sanctificabo nomen meum sanctum illud magnum,\nquod pollutum est inter nationes, quod polluistis\nin medio earum, et scient gentes, quoniam\nego sum dominus, iam intentus debet esse qui legit, quemadmodum\nspecies excedatur et adiungatur genus. sequitur\nenim et dicit: dum sanctificabor in uobis ante oculos\neorum. et accipiam uos de gentibus et congregabo\nuos ex omnibus terris et inducam uos in terram\nuestram. et adspergam uos aqua munda, et mundabimini\nab omnibus simulacris uestris, et mundabo\n\n\n\n\n\n\nuos, et dabo uobis cor nonum et spiritum nonum\ndabo in uobis, et auferam cor lapideum de carne\nuestra et dabo uobis cor carneum. et spiritum\nmeum dabo in uos et faciam, ut in iustitiis meis:\nambuletis et iudicia mea custodiatis et faciatis; et\nhabitabitis in terram, quam dedi patribus uestris,\net eritis mihi in populum, et ego ero uobis in deum.\net mundabo uos ex omnibus immunditiis uestris.\nhoc de nouo testamento esse prophetatum, ad quod pertinet\nnon solum una gens illa in reliquiis suis, de quibus alibi.\nscriptum est: si fuerit numerus filiorum Israhel\nsicut harena maris, reliquiae saluae fient, uerum\netiam ceterae gentes, quae promissae sunt patribus eorum,\nqui etiam nostri sunt, non ambigit quisquis intuetur et lauacram\nregenerationis hic esse promissum, quod nunc uidemus\nomnibus gentibus redditum. et illud quod ait apostolus, cum\ntestamenti noui gratiam commendaret, ut in comparatione\nueteris emineret: epistula nostra uos estis, scripta\nnon atramento, sed spiritu dei uiui, non in tabulis\nlapideis, sed in tabulis cordis carnalibus, hoc esse.\nrespicit et perspicit dictum, ubi iste propheta dicit: et dabo\nnobis cor nouum et spiritum nouum dabo in uos;\net auferam cor lapideum de carne uestra et dabo\nuobis cor carneum. cor quippe carneum — unde ait\napostolus: tabulis cordis carnalibus — a corde lapideo\nuoluit uita sentiente discerni et per uitam sentientem significauit\nintellegentem. sic fit Israhel spiritalis non unius gentis, sed\nomnium, quae promissae sunt patribus in eorum semine, quod\n\n\n\n\n\n\nest Christus. hic ergo Israhel spiritalis ab illo Israhel ca.rnali,\nqui est unius gentis, nouitate gratiae, non nobilitate patriae,\net mente, non gente distinguitur. sed altitudo prophetioa,\ndum de illo uel ad illum loquitur, latenter transit ad hunc\net, cum iam de isto uel ad istum loquatur, adhuc de illo uel\nad illum uidetur loqui, non intellectum scripturarum nobis\nquasi hostiliter inuidens, sed exercens medicinaliter nostrum.\nunde et illud quod ait: et inducam uos in terram uestram,\net paulo post, tamquam id ipsum repetens: et ha.bitabitis,\ninquit, in terram, quam dedi patribus uestris,\nnon carnaliter sicut carnalis Israhel, sed spiritaliter\nsicut spiritalis Israhel debemus accipere. ecclesia quippe sine\nmacula et ruga, ex omnibus gentibus congregata atque in\naeternum regnatura cum Christo, ipsa est terra beatorum, terra\nuiuentium, ipsa intellegenda est patribus data, quando eis certa\net immutabili dei uoluntate promissa est, quoniam ipsa promissionis\npraedestinationisque firmitate iam data est, quae\ndanda suo tempore patribus credita est. sicut de ipsa gratia,\nquae sanctis datur, scribens ad Timotheum ait apostolus: non\nsecundum opera nostra, sed secundum suum propositum\net gratiam, quae data est nobis in Christo\nIesu ante saecula aeterna, manifestata autem nunc\nper aduentum saluatoris nostri. datam dixit gratiam,\nquando nec erant adhuc quibus daretur, quoniam in dispensatione\nac praedestinatione dei iam factum erat quod suo\ntempore futurum fuerat: quod esse dicit manifestatam.\n\n\n\n\n\n\nquamuis haec possunt intellegi et de terra futuri saeculi,\nquando erit caelum nouum et terra noua, in qua iniusti habitare\nnon poterunt. et ideo recte dicitur piis, quod ipsa sit\nterra eorum, quae ulla ex parte non erit impiorum, quia et\nipsa similiter data est, quando danda firmata est.\n\n\nQuintam Tyconius regulam ponit, quam \"de temporibus\" appellat,\nqua regula plerumque inueniri uel conici possit latens\nin scripturis sanctis quantitas temporum. duobus autem\nmodis uigere dicit hanc regulam, aut tropo synecdoche ant\nlegitimis numeris. tropo synecdoche aut a parte totum aut\na toto partem facit intellegi, sicut unus euangelista post\ndies octo factum dicit quod alius post dies sex, quando in\nmonte discipulis tantum tribus praesentibus facies domini fulsit\nut sol et uestimenta eius ut nix. utrumque enim uerum esse\nnon posset, quod de numero dierum dictum est, nisi ille qui\ndixit: post dies octo intellegatur partem nouissimam diei, ex\nquo id Christus praedixit futurum, et partem primam diei, quo\nid ostendit impletum, pro totis diebus duobus atque integris\nposuisse, eum uero qui dixit: post dies sex, integros omnes\net totos, sed solos medios computasse. hoc modo locutionis,\nquo significatur a parte totum, etiam illa de resurrectione Christi\nsoluitur quaestio. pars enim nouissima diei, quo passus est,\nnisi pro toto die accipiatur, id est adiuncta etiam nocte praeterita,\net nox, in cuius parte ultima resurrexit, nisi totus dies\naccipiatur adiuncto die inlucescente dominico, non possunt\nesse tres dies et tres noctes, quibus se in corde terrae praedixit\nfuturum. legitimos autem numeros dicit, quos eminentius\ndiuina scriptura commendat, sicut septenarium uel denarium\nuel duodenarium et quicumque alii sunt, quos legendo studiosi\n\n\n\n\n\n\nlibenter agnoscunt. plerumque enim numeri huius modi pro\nuniuerso tempore ponuntur, sicut: septies in die laudabo\nte, nihil est aliud quam: semper laus eius in ore meo.\ntantundem ualent et cum multiplicantur siue per denarium,\nsicut septuaginta et septingenti — unde possunt et septuaginta\nanni Hieremiae pro uniuerso tempore spiritaliter accipi, quo\nest apud alienos ecclesia — siue per se ipsos, sicut decem\nper decem centum sunt et duodecim per duodecim centum\nXLIIII, quo numero significatur uniuersitas sanctorum in\nApocalypsi. unde apparet non solum temporum quaestiones\nistis numeris esse soluendas, sed latius patere significationes\neorum et in multa proserpere. neque enim numerus iste in\nApocalypsi ad tempora pertinet, sed ad homines.\n\n.Sextam regulam Tyconius \"recapitulationem\" uocat, in obscuritate\nscripturarum satis uigilanter inuentam. sic enim dicuntur\nquaedam, quasi sequantur in ordine temporis uel rerum\ncontinuatione narrentur, cum ad propria, quae praetermissa sunt,\nlatenter narratio reuocetur; quod nisi ex hac regula intellegatur,\nerratur. sicut in Genesi: et plantauit, inquit,\ndominus deus paradisum in Aedem ad orientem. et\nposuit ibi hominem, quem formauit. et produxit\ndeus de terra adhuc omne lignum speciosum et\nbonum in escam, ita uidetur dictum, tamquam id factum\nsit, posteaquam factum posuit hominem in paradiso, cum\nbreuiter utroque commemorato, id est quod plantauit deus paradisum\net posuit ibi hominem, quem formauit, recapitulando\nredeat et dicat quod praetermiserat, quomodo scilicet paradisus\nfuerit plantatus, quia produxit deus adhuc de terra\nomne lignum speciosum et bonum in escam.\n\n\n\n\n\n\ndenique secutus adiunxit: et lignum uitae in medio paradiso,\net lignum scientiae boni et mali. deinde flumen,\nquo paradisus irrigaretur, diuisum in quattuor principia fluuiorum\nquattuor explicatur; quod totum pertinet ad institutionem\nparadisi. quod ubi terminauit, repetiuit illud quod iam dixerat\net re uera hoc sequebatur, atque ait: et sumsit dominus\ndeus hominem, quem finxit, et posuit eum in paradiso\net cetera. post ista enim facta ibi est positus homo,\nsicut nunc ordo ipse demonstrat, non post hominem ibi positum\nfacta sunt ista, sicut prius dictum putari potest, nisi recapitulatio\nillic uigilanter intellegatur, qua reditum est ad ea quae\nfuerant praetermissa. itemque in eodem libro, cum commemorarentur\ngenerationes filiorum Noe, dictum est: hi filii\nCham in tribubus suis, secundum linguas suas, in\nregionibus suis, et gentibus suis. enumeratis quoque\nfiliis Sem dicitur: hi filii Sem in tribubus suis, secun-I\ndum linguas suas, et in regionibus suis, et in\ngentibus suis. et adnectitur de omnibus: hae tribus\nfiliorum Noe secundum generationes eorum, secundum\ngentes eorum. ab his dispersae sunt insulae\ngentium super terram post diluuium. et erat\nomnis terra labium unum, et uox una omnibus. hoc\nitaque quod adiunctum est: et erat omnis terra labium\nunum, et uox una omnibus, id est una lingua omnium,\nita dictum uidetur, tamquam eo iam tempore, quo dispersi\nfuerant super terram, etiam secundum insulas gentium una\nfuerit omnibus lingua communis. quod procul dubio repugnat\nsuperioribus uerbis, ubi dictum est: in tribubus suis,\nsecundum linguas suas. neque enim dicerentur habuisse\n\n\n\n\n\n\niam linguas suas singulae tribus, quae gentes singulas fecerant,\nquando erat omnibus una communis. ac per hoc recapitulando\nadiunctum est: et erat omnis terra labium unum, et\nuox una omnibus, latenter narratione redeunte, ut diceretur\nquomodo factum sit, ut ex una omnium lingua fuerint diuisi\nper multas, et continuo de illa turris aedificatione narratur,\nubi haec eis iudicio diuino ingesta est poena superbiae, post\nquod factum dispersi sunt per terram secundum linguas suas. fit\nista recapitulatio etiam obscurius. sicut in euangelio dominus\ndicit: die, quo exiit Loth a Sodomis, pluit ignem de\ncaelo et perdidit omnes; secundum haec erunt omnes\ndies filii hominis, quo reuelabitur. in illa hora\nqui erit in tecto et uasa eius in domo, non descendat\ntollere illa; et qui in agro, similiter non reuertatur retro.\nmeminerit uxoris Loth. numquid cum dominus\nfuerit reuelatus, tunc ista seruanda, ne quisquam retro respiciat,\nid est uitam praeteritam, cui renuntiauit, inquirat, et non\npotius isto tempore, ut, cum dominus fuerit reuelatus, retributionem\npro eis quae quisque seruauit uel contemsit inueniat?\net tamen, quia dictum est: in illa hora, tunc putantur ista\nseruanda, cum fuerit dominus reuelatus, nisi ad intellegendam\nrecapitulationem sensus legentis inuigilet, adiuuante alia scriptura,\nquae ipsorum apostolorum adhuc tempore clamauit:\nfilii, nouissima hora est. tempus ergo ipsum, quo euangelium\npraedicatur, quousque dominus reueletur, hora est, in\nqua oportet ista seruari, quia et ipsa reuelatio domini ad\neandem horam pertinet, quae die iudicii terminabitur.\n\nSeptima Tyconii regula est eademque postrema \"de diabolo et\neius corpore\". est enim et ipse caput impiorum, qui sunt eius\nquodam modo corpus, ituri cum illo in supplicium ignis aeterni,\n\n\n\n\n\n\nsicut Christus caput ecclesiae, quae est corpus eius, futurum\ncum illo in regnum et gloriam sempiternam. sicut ergo in\nprima regula, quam uocat \"de domino et eius corpore\", uigilandum\nest, ut intellegatur, cum de una eademque persona scriptura\nloquitur, quid conueniat corpori, quid capiti: ita et in ista\nnouissima aliquando in diabolum dicitur, quod non in ipso,\nsed potius in eius corpore possit agnosci, quod habet non\nsolum in eis qui manifestissime foris sunt, sed in eis etiam\nqui, cum ad ipsum pertineant, tamen ad tempus miscentur\necclesiae, donec unusquisque de hac uita exeat uel a frumento\npalea uentilabro ultimo separetur. quod enim scriptum\nest apud Esaiam: quomodo de caelo cecidit Lucifer\nmane oriens et cetera, quae sub figura regis Babyloniae de\neadem persona uel ad eandem personam dicta sunt, in ipsa\ncontextione sermonis de diabolo utique intelleguntur, et tamen\nquod ibi dictum est: contritus est in terra qui mittit\nad omnes gentes, non totum ipsi capiti congruit. nam\netsi mittit ad omnes gentes diabolus angelos suos, tamen\nin terra corpus eius, non ipse conteritur, nisi quia ipse est in\ncorpore suo, quod contritum fit puluis, quem proiciat uentus.\na facie terrae.\n\nHae autem omnes regulae excepta una, quae uocatur \"de\npromissis. et lege\", aliud ex alio faciunt intellegi, quod est\nproprium tropicae locutionis, quae latius patet, quam ut pos-j\nsit, ut mihi uidetur, ab aliquo uniuersa comprehendi. nam\nubicumque uelut aliud dicitur, ut aliud intellegatur, etsi nomen\nipsius tropi in loquendi arte non inuenitur, tropica locutio est.\nquae cum fit, ubi fieri solet, sine labore sequitur intellectus;\ncum uero, ubi non solet, laboratur, ut intellegatur, ab aliis\nmagis, ab aliis minus, sicut magis minusue dona dei sunt in\n\n\n\n\n\n\ningeniis hominum uel adiutoria tribuuntur. proinde sicut in\nuerbis propriis, de quibus superius disputauimus, ubi res ut\ndicuntur intellegendae sunt, sic in translatis, quae faciunt\ntropicas locutiones, ubi aliud ex alio intellegendum est, de\nquibus huc usque, quantum uisum est, satis egimus, non\nsolum admonendi sunt studiosi uenerabilium litterarum, ut in\nscripturis sanctis genera locutionum sciant et quomodo apud\neas dici aliquid soleat uigilanter aduertant memoriterque retineant,\nuerum etiam, quod est praecipuum et maxime necessarium,\norent, ut intellegant. in eis quippe litteris, quarum studiosi\nsunt, legunt, quoniam dominus dat sapientiam et\na facie eius procedit scientia et intellectus, a quo\nipsum et studium, si pietate praeditum est, acceperunt.\nCCLXXV. DE EO QVOD AIT APOSTOLVS: ABSORPTA EST MORS IN VICTORIAM. EX LIBRO QVAESTIONVM OCTOGINTA QVATTVOE. Quaeri solet, quid sit: tunc fiet illud quod scriptum\nest: absorpta est mors in uictoriam. ubi est, mors,\ncontentio tua? ubi eat, mors, aculeus tuus ? aculeus\nautem mortis peccatum, uirtus autem peccati lex.\nmortem significari arbitror hoc loco carnalem consuetudinem,\nquae resistit bonae uoluntati delectatione temporalium fruendorum.\nnon enim diceretur: ubi est contentio tua? si\nnon restitisset et repugnasset. ipsius contentio etiam illo loco\ndescribitur: caro concupiscit aduersus spiritum, spiritus\naduersus carnem; haec enim inuicem sibi\n\n\n\n\n\n\nresistunt, ut non quae uultis faciatis. fit ergo per\nsanctificationem perfectam, ut omnis carnalis appetitus spiritui\nnostro inluminato et uiuificato, id est uoluntati, subiciatur. et\nsicut nunc uidemus multis puerilibus delectationibus nos\ncarere, quae nos pueros, si denegarentur, acerrime cruciabant:\nita credendum est de omni carnali delectatione futurum esse,\ncum perfecta sanctitas totum hominem reparauerit. nunc autem,\nquamdiu est in nobis quod resistat bonae uoluntati, auxilio\\'\ndei per bonos homines et bonos angelos indigemus, ut,\ndonec sanetur uulnus nostrum, non ita molestetur, ut perimat\netiam bonam uoluntatem. hanc autem mortem peccato meruimus.\nquod peccatum erat omnino in libero arbitrio, cum in\\'\nparadiso nullus dolor denegatae delectationis bonae uoluntati\nhominis resistebat, sicuti nunc. uerbi gratia, si quisquam\nexsistat, quem numquam uenatio delectauit, omni modo liber\nest, utrum uenari uelit an nolit, nec eum cruciat quisquis hoc\nprohibet; at si ista libertate male usus uenatus fuerit contra\nprohibentis imperium, paulatim subrepens delectatio mortificat!\nanimam, ut, si se abstinere uelit, sine molestia et angore non\npossit, cum id ante tota sanitate non ageret. ergo aculeus.\nmortis peccatum est, quia peccato facta est delectatio,\\'\nquae iam possit resistere uoluntati et cum dolore cohiberi.\nquam delectationem, quia in defectu est animae deterioris\neffectae, iure mortem uocauit. uirtus autem peccati lex\nest, quia multo sceleratius et flagitiosius quae lex prohibet\n\n\n\n\ncommittuntur, quam si nulla lege prohiberentur. tunc itaque\nabsorpta erit mors in uictoriam, cum per sanctificationem in\nomni hominis parte perfecta delectatione spiritalium delectatio\ncarnalis subruitur.\nCCLXXVI. DE QVADRAGINTA ET SEX ANNIS AEDIFICATIONIS TEMPLI. EX OMILIA EVANGELII SECVNDVM IOHANNEM. Dixerunt illi Iudaei: quod signum ostendis nobis,\nquia haec facis? et dominus: soluite templum hoc,\net tribus diebus excitabo illud. quod sacramentum\nIudaei non intellegentes dixerunt: XLVI annis aedificatum\nest templum hoc, et tu dicis: tribus diebus excitabo\nillud?\n\nSane non Salomonis fabricae emensa tempora Iudaei dixerunt,\nsed Esdrae, cui ne perficeretur a uicinis gentibus fuerat interdictum.\ncaro erant, carnalia sapiebant: ille loquebatur spiritaliter.\nquia autem posset intellegere, de quo templo dicebat? sed\nnon multum quaerimus; per euangelistam nobis aperuit. dixit\nde quo templo diceret: soluite templum hoc, et tribus\ndiebus excitabo illud. XLVI annis aedificatum est\ntemplum, et triduo suscitabis illud? dicebat autem,\nait euangelista, de templo corporis sui. et manifestum\nest occisum dominum post triduum resurrexisse.\n\nQuid ergo sibi uult numerus XLVI? interim ipse Adam\nquia per totum orbem terrarum est, audistis iam hesterno die\nin quattuor litteris graecis quattuor uerborum graecorum. si\n\n\n\n\n\n\nenim ista uerba quattuor scribas subinuicem, id est nomina\nquattuor partium mundi, orientis, occidentis, aquilonis et\nmeridiani, quod est totus orbis — unde dicit dominus a quattuor\nuentis collecturum se electos suos, cum uenerit ad iudicium\n— si ergo facias ista quattuor nomina graeca avaroXr;,quod est oriens, dvaig, quod est occidens, agxrog, quod est\nseptemtrio, fxeorjfxjSQia, quod est meridies: avaroXij, durig,aQxrog, fieorjppQia, capita uerborum Adam habent. quomodo\nergo ibi inuenimus et quadraginta sex numerum? quia caro\nChristi de Adam erat. ad litteras computant Graeci. quod nos\nfacimus A litteram, illi lingua sua ponunt alpha, et uocatur\nalpha unum. ubi autem in numeris scribunt beta, quod est\nB ipsorum, uocatur in numeris duo. ubi scribunt gamma,\nuocatur in numeris ipsorum tria. ubi scribunt delta, uocatur\nin numeris ipsorum quattuor, et sic per omnes litteras numeros\nhabent. M quod nos dicimus et isti dicunt my, XL significat:\ndicunt enim my TeooaQaxovra. iam uidete, litterae\nquem numerum habent, et ibi inuenietis XLVI annis aedificatum\ntemplum. habet enim Adam alpha, quod est unum;\nhabet et delta, quod sunt quattuor: habes V; habet et iterum.\nalpha, quod est I: habes VI; habet et my, quod est XL:\nhabes XLVI. haec, fratres mei, etiam ab anterioribus maioribus\nnostris dicta sunt et inuentus est iste numerus in litteris\nXLVI. et quia dominus noster Iesus Christus de Adam corpus\naccepit, non de Adam peccatum traxit, templum corporeum\ninde sumsit, non iniquitatem, quae de templo pellenda est.\nipsam autem carnem, quam traxit de Adam — Maria enim\nde Adam et domini caro de Maria — Iudaei crucifixerunt;\n\n\n\n\n\n\net ille resuscitaturus erat ipsam carnem triduo, quam illi in\ncruce erant occisuri. illi soluerunt templum XLVI annis\naedificatum, et ille triduo resuscitauit illud.\nHOC EX LIBRO QVAESTIONVM LXXXIIII. Sex, nouem, XII, XVIII, haec in unum fiunt XLV. adde\nergo ipsum unum, fiunt XLVI; hoc sexies, fiunt CCLXXVI.\ndicitur autem conceptio humana sic procedere, ut primis sex\ndiebus quasi lactis habeat similitudinem, sequentibus VIIII diebus .\nconuertatur in sanguinem, deinde XII diebus solidetur, reliquis\nXVIII formetur usque ad perfecta liniamenta omnium\nmembrorum, et hinc iam reliquo tempore usque ad tempus\npartus magnitudine augeatur. XL ergo V dies addito uno,\nquo significat summam — quia VI et nouem et XII et X et\nVIII in unum coactis fiunt XLV — addito ergo, ut dictum\nest, uno fiunt XLVI. qui cum fuerint multiplicati per ipsum\nsenarium numerum, qui huius ordinationis caput tenet,\nfiunt CCLXXVI, id est VIIII menses et VI dies, qui computantur\nab VIII kal. apriles, quo conceptus dominus creditur,\nquia eodem die etiam passus est, usque ad VIII kal. ianuarias,\nquo die natus est. non ergo absurde XLVI annis dicitur fabricatum\nesse templum, quod corpus eius significabat, ut, quot\nanni fuerunt in fabricatione templi, tot dies fuerint in corporis\ndominici perfectione.\nHOC EX LIBRO TRINITATIS IIII. T. V. Nec immerito in aedificatione dominici corporis, in cuius\nfigura templum a Iudaeis destructum triduo se resuscitaturum\nesse dicebat, numerus ipse senarius pro anno positus\n\n\n\n\n\n\n\n\n\n\nintellegitur. dixerunt enim, quia XLVI annis aedificatum templum.\net quadragies sexies seni fiunt CCLXXVI, qui numerus\ndierum complet VIIII menses et VI dies, qui tamquam decem\nmenses parientibus feminis imputantur, non quia omnes ad sextum\ndiem post nonum mensem perueniunt, sed quia ipsa perfectio\ncorporis domini tot diebus ad partum perducta comperitur, sicut\na maioribus dictum suscipiens ecclesiae custodit auctoritas. VIII\nenim kal. apriles conceptus creditur, quo et passus. ita monumento\nnouo, quo sepultus est, ubi nullus erat positus mortuorum\nnec ante nec postea, congruit uterus uirginis, quo conceptus est,\nubi nullus seminatus est mortalium. natus autem traditur VIII\nkalendas ianuarias. ab illo ergo die usque ad istum computati\nCCLXXVI reperiuntur dies, qui senarium numerum quadragies\nsexies habet. quo numero annorum templum aedificatum est,\nquia eo numero senariorum corpus domini perfectum est, quod\nmortis passione destructum triduo resuscitauit. dicebat enim\nhoc de templo corporis sui, sicut euidentissime et robustissime\neuangelii testimonio declaratur.\nCCLXXVII. DE DECEM VIRGINIBVS. EX EODEM LIBRO QVAESTIONVM LXXXIIII. Inter parabolas a domino dictas solet quaerentes multum\nexercere ista quae de decem uirginibus posita est. et multi quidem\nhinc multa senserunt, quae non sint praeter fidem; sed\nquomodo partibus eius omnibus conueniat expositio, id elaborandum\nest. legi etiam in quadam scriptura ex earum genere,\nquae apocrypha nominantur, quod non sit contra catholicam\nfidem. sed huic loco minus congruere mihi uisa est, consideranti\nomnes huius similitudinis partes. de qua tamen\n\n\n\n\n\n\nexpositione temere nihil audeo iudicare, ne forte non eius inconuenientia\nmihi angustias fecerit, sed mea tarditas in ea conuenientiam\nnon inuenerit. quid autem mihi uideatur non absurde hoc\nloco accipi, quantum potero, breuiter et diligenter exponam.\n\nInterrogatus igitur dominus noster secreto a discipulis de\nconsummatione saeculi inter multa, quae locutus est, hoc\nquoque dixit: tunc simile aestimabitur regnum caelorum\ndecem uirginibus et cetera. decem utique uirginum\nquod quinque admittuntur, quinque excluduntur, bonorum et\nmalorum discretionem significat. quapropter si uirginitatis\nnomen honorabile est, cur receptis exlusisque commune est?\ndeinde quid sibi uult numerus in utraque parte quinarius?\nquidquid autem significat oleum, mirum uidetur, quod sapientes\npetentibus non communicant, cum et inuidere fas non sit eas\nquae ita perfectae sunt, ut ab sponso recipiantur, quo nomine\nnullo dubitante dominus Iesus Christus significatur, et misericordes\nesse oporteat ad praestandum ex eo quod habent,\npraescribente illa sententia eiusdem domini dicentis: omni\nposcenti te tribue. quid est autem, quod posset dando\nnon sufficere utrisque? haec maxime augent quaestionis difficultatem,\nquamquam et cetera diligenter considerata, ut omnia\nin unam rationem concurrant nihilque una parte dicatur, quod\nimpediat aliam, magna cautio est adhibenda.\n\nVidetur itaque mihi quinque uirgines significare quinquepertitam\ncontinentiam a carnis inlecebris. continendus est\nenim animi appetitus a uoluntate oculorum, a uoluntate aurium,\na uoluntate olfaciendi, gustandi, tangendi. sed quia ista\n\n\n\n\n\n\n\n\ncontinentia partim coram deo fit, ut illi placeatur interiori gaudio\nconscientiae, partim coram hominibus, tantum ut gloria humana;\ncapiatur, quinque dicuntur sapientes et quinque stultae, utraeque\ntamen uirgines, quia utraque continentia est, quamuis diuerso\nfomite gaudeat. lampades autem sunt, quia manibus gestantur,\nopera, quae secundum istam continentiam fiunt. dictum est\nautem: luceant opera uestra coram hominibus. omnes\nuero acceperunt lampades suas et uenerunt obuiam\nsponso. intellegendum est ergo Christi nomine censeri de\nquibus agitur. non enim possunt qui christiani non sunt sponso\nChristo uenire obuiam. sed quinque fatuae acceptis\nlampadibus suis non sumserunt oleum secum. multi\nenim quamuis de Christi bonitate plurimum sperent, gaudium\ntamen non habent, dum continenter uiuunt, nisi in laudibus\nhominum. non ergo habent oleum secum. nam ipsam laetitiam\noleo significari arbitror: propterea unxit te deus, deus\ntuus oleo exsultationis. qui autem non propterea gaudet,\nquia deo intrinsecus placet, non habet oleum secum. prudentes\nautem acceperunt oleum secum in uasis cum lampadibus\nsuis: laetitiam bonorum operum in corde atque conscientia\nposuerunt. sic et apostolus monet: probet autem se\nhomo, inquit, et tunc in semet ipso habebit gloriam,\net non in altero. tardante ergo sponso dormierunt\nomnes, quia ex utroque genere continentium hominum, siue eorum\nqui coram deo exsultant, siue eorum qui in laudibus hominum adquiescunt,\nmoriuntur hoc interuallo temporis, donec sub aduentu\ndomini fiat resurrectio mortuorum. media autem nocte, id\nest nullo sciente aut sperante — quippe cum ipse dicat dominus:\n\n\n\n\n\n\nde die autem illa et hora nemo scit; et apostolus dicit:\ndies domini tamquam fur in nocte ita ueniet; ex\nquo significat penitus latere, cum uenit — clamor factus\nest: ecce sponsus uenit, surgite obuiam ei: in ictu\noculi, in nouissima tuba omnes resurgimus. ergo\nsurrexerunt omnes illae uirgines et aptauerunt\nlampades suas, id est rationes reddendas operum suorum.\noportet enim nos exhiberi ante tribunal Christi, ut illic recipiat\nunusquisque quod gessit in corpore, siue bonum siue malum.\net dixerunt stultae ad sapientes: date nobis de oleo uestro,\nquia lampades nostrae extinguntur: quorum\nenim facta aliena laude fulciuntur, eadem subtracta deficiunt,\net de consuetudine id semper inquirit, unde gaudere animus\nsolet. itaque hominum, qui corda non uident, testimonium uolunt\nhabere aput deum, qui cordis inspector est. sed quid responderunt\nsapientes? ne forte non sufficiat nobis et uobis.\nunusquisque enim pro se rationem reddet nec\\' alieno testimonio\nquisquam adiuuatur apud deum, cui secreta cordis\napparent, et uix sibi quisque sufficit, ut ei testimonium perhibeat\nconscientia sua. quis enim gloriabitur mundum\nse habere cor? id est quod apostolus dicit: mihi minimum\nest, ut a uobis iudicer aut ab humano die; sed\nneque me ipsum iudico. quapropter cum de se quisque\naut non omnino aut uix possit ueram ferre sententiam, quomodo\npotest de alio indicare, cum sciat nemo, quid agatur in\nhomine, nisi spiritus hominis? ite magis ad uendentes\net emite uobis: non consilium dedisse putandae sunt,\n\n\n\n\n\n\nsed crimen earum ex oblico commemorasse. uendunt enim\noleum adulatores, qui siue falsa siue ignorata laudando in\nerrorem animas mittunt et eis uana gaudia tamquam fatuis\nconciliando aliquam de his mercedem siue ciborum siue pecuniae\nsiue honoris siue alicuius commodi temporalis accipiunt, non\nintellegentibus quod dictum est: qui uos felices dicunt,\nin errorem uos mittunt. melius est autem obiurgari a iusto\nquam a peccatore laudari. emendauit, inquit, me iustus\nin misericordia et arguit me; oleum autem peccatoris\nnon impinguet caput meum. ite ergo ad uendentes\net emite uobis, id est: uideamus, numquid uos\nadiuuant qui uobis laudes uendere consuerunt et uos in errorem\ninducere, ut non coram deo, sed ab hominibus gloriam quaereretis.\neuntibus autem illis uenit sponsus, id est\ninclinantibus se illis in ea quae foris sunt et solitis gaudere\nquaerentibus, quia gaudia interna non nouerant, uenit ille qui\niudicat. et* quae paratae erant, id est quibus bonum\ncoram deo testimonium conscientia perhibebat, intrarunt\ncum eo in nuptias, id est ubi munda anima sempiterno\ndei uerbo fecundanda copuletur. clausa est ianua, id est\nreceptis illis qui sunt in angelicam uitam immutati — omnes\nenim resurgimus, inquit, sed omnes minime immutab\ni In U r - clausus est aditus ad regnum caelorum. non enim\npost iudicium patet precum aut meritorum locus. nouissime\nautem ueniunt et reliquae uirgines dicentes: domine,\ndomine, aperi nobis. non dictum est, quod emerint\noleum, et ideo intellegendae sunt nullo iam remanente de\n\n\n\n\n\n\nalienis laudibus gaudio in angustiis et magnis afflictionibus\nredire ad implorationem dei. sed magna est eius seueritas\npost iudicium cuius ante iudicium ineffabilis misericordia\npraerogata est. itaque respondens ait: amendico uobis,\nquod nescio uos: ex illa scilicet regula, quia non habet\nars dei, hoc est sapientia dei, ut intrent in gaudium eius qui\nnon coram deo, sed ut placerent hominibus, uisi sunt aliquid\nsecundum praecepta eius operari. atque ita concludit: uigilate\nergo, quia nescitis diem neque horam, non modo\nillius ultimi temporis, qua uenturus est sponsus, sed suae quisque\ndormitionis diem et horam nescit. quisquis autem paratus\nest usque ad somnum, id est usque ad mortem, quae omnibus\ndebetur, paratus inueniatur, etiam cum illa uox media nocte\nsonuerit, qua omnes euigilaturi sunt.\n\nQuod uero sponso dixit obuiam uenisse uirgines, sic intellegendum\nputo, ut ex ipsis uirginibus constet ea quae dicitur\nsponsa, tamquam si omnibus christianis in ecclesiam concurrentibus\nfilii ad matrem concurrere dicantur, cum ipsis filiis\ncongregatis constet ea quae dicitur mater. nunc ergo desponsata\nest ecclesia et uirgo est ad nuptias perducenda, id est cum se\ncontinet a corruptione saeculari; illo autem tempore nubet,\nquo uniuersa mortalitate praetereunte immortali conceptione\nfetatur. desponsaui, inquit, uos uni uiro uirginem\ncastam exhibere, Christo; uos, inquit, uirginem, a\nplurali ad singularem concludens; ideo et uirgines dici possunt\net uirgo. cur autem quinque dictae sunt, ut mihi uidetur,\nexpositum est. sed uidemus nunc in aenigmate, tunc autem\nfacie ad faciem; et nunc ex parte, tunc autem ex toto. ipsum\nautem in aenigmate et ex parte nunc in scripturis aliquid\ncernere, quod tamen sit secundum catholicam fidem, ex illo\n\n\n\n\n\n\npignore contingit, quod accepit uirgo ecclesia humili aduentu\nsponsi sui, quae illo ultimo aduentu, cum ueniet in claritate,\nnuptura est, cum iam facie ad faciem contuebitur. dedit enim\nnobis pignus spiritum, sicut dicit apostolus. et ideo ista expositio\nnihil certum intuetur, nisi ut secundum fidem sit, neque\naliis praeiudicat, quae nihilominus secundum fidem esse potuerunt.\nCCLXXVIII. DE QVADRAGESIMA ET QVINQVAGESIMA. EX EODEM LIBRO OCTOGINTA QVATTVOR QVAESTIONVM. Omnis sapientia et disciplina est, quae ad homines erudiendos\npertinet, creatorem creaturamque dinoscere et illum colere\ndominantem, istam subiectam fateri. est autem creator deus,\nex quo omnia, per quem omnia, in quo omnia, et ideo trinitas\npater et filius et spiritus sanctus est. creatura uero partim\nest inuisibilis, sicut animus, partim uisibilis, sicut corpus.\ninuisibili ternarius numerus tribuitur: quare diligere dominum\ntripliciter iubemur, ex toto corde, ex tota anima et\nex tota mente; corpori quaternarius propter euidentissimam\nnaturam eius, id est calidam et frigidam, humidam et siccam;\nuniuersae ergo creaturae septenarius. quapropter omnis disciplina\ndinoscens et discernens creatorem atque creaturam denario\nnumero insinuatur. quae disciplina quamdiu corporeis motibus\ntemporaliter significatur, credendo constat et rerum gestarum\nuenientium atque transeuntium auctoritate quasi lacte paruulos\nnutrit, ut idoneos faciat contemplationi, quae non uenit et\n\n\n\n\n\n\ntransit, sed semper manet. in qua quisque narratis sibi rebus\ndiuinitus temporaliter pro salute hominum gestis siue gerendis\nquae adhuc futura praedicantur, si permanserit in fide et promissa\nsperauerit et quae diuina auctoritas praecipit infatigabili\ncaritate implere durauerit, recte agit uitam huius necessitatis\net temporis, quae numero quadragesimo commendatur, quoniam\ndenarius numerus, qui totam insinuat disciplinam, quater\nductus, id est numero, qui corpori tribuitur, multiplicatus,\nquia per motus corporales administratio geritur, quam dictum\nest fide constare, quadragensimum numerum conficit. ita impetrat\netiam stabilem et nullius temporis indigentem sapientiam,\nquae denario numero commendatur, ut ad quadraginta\naddantur decem, quia et partes aequales quadraginarii numeri\nsimul ductae ad quinquaginta perueniunt; partes autem aequales\nhabet quadraginarius numerus primo quadraginta in singulis,\ndeinde uiginti in binis, deinde decem in quaternis, octo in\nquinis, quinque in octonis, quattuor in denis, duas in uicenis.\nunum ergo et II et IIII et V et VIII et X et XX simul\nducta efficiunt quinquaginta. quapropter sicut quadragenarius\nnumerus aequalibus suis partibus computatis parit amplius\ndenarium, et fit quinquagenarius: sic tempus fidei rerum pro\nnostra salute gestarum et gerendarum cum aequalitate uitae\nactum impetrat intellectum stabilis sapientiae, ut non solum.\ncredendo sed etiam intellegendo disciplina firmetur.\n\nEt ideo quae nunc est ecclesia, quamuis filii dei simus,\nante tamen quam appareat quid erimus, in laboribus et in\nafflictionibus agit et in ea iustus ex fide uiuit. nisi enim\ncredideritis, inquit, non intellegetis. et hoc est tempus,\nquod ingemescimus et dolemus, exspectantes redemtionem\n\n\n\n\n\n\ncorporis nostri, quod quadragesima celebratur. scimus autem,\nquia, cum apparuerit, similes illi erimus, quoniam\nuidebimus eum sicuti est: cum additur denarius quadragenario,\nut non solum credere quae pertinent ad fidem, sed\netiam perspicuam ueritatem intellegere mereamur. talis ecclesia,\nin qua nullus erit maeror, nulla permixtio malorum\nhominum, nulla iniquitas, sed laetitia et pax et gaudium,\nquinquagesimae celebratione praefiguratur. propterea posteaquam\ndominus noster resurrexit a mortuis, XL diebus peractis\ncum discipulis suis — eadem ipsa scilicet per hunc numerum\ninsinuata temporali dispensatione, quae ad fidem pertinet —\nascendit in caelum et decem aliis diebus peractis misit spiritum\nsanctum, id est ut non ad humana et temporalia, sed diuina\natque aeterna contuenda quodam amoris et caritatis spiramento\net incendio quadraginario denarius adderetur. et ideo iam hoc\ntotum, id est quinquagenarius dierum numerus laetitiae celebratione\nsignandus est.\n\nHaec autem duo tempora, id est unum laboris et sollicitudinis,\nalterum gaudii et caritatis, etiam retibus missis in mare\ndominus noster significat. nam ante passionem de reticulo\ndicitur misso in mare, quia tantum piscium ceperunt, ut uix\nad litus trahendo perducerent, ut et retia rumperentur. non\nenim missa sunt in dextram partem; habet enim multos malos\necclesia huius temporis; neque in sinistram; habet etiam bonos,\nsed passim, ut permixtionem bonorum malorumque significet,\nquod autem rupta sunt retia, caritate uiolata multas haereses\n\n\n\n\n\n\nexisse significat. post resurrectionem uero, cum uellet ecclesiam\nfuturi temporis praemonstrare, ubi omnes perfecti atque sancti\nfuturi sunt, iussit mitti retia in dextram partem, et capti\nsunt ingentes pisces CLIII mirantibus discipulis, quod, cum\nmagni essent, retia non sunt disrupta. horum magnitudo\nmagnitudinem sapientiae iustitiaeque significat, numerus uero\nipsam disciplinam et temporali dispensatione et aeterna regeneratione\nperfectam, quam diximus quinquagenario numero\ncommendari. quia enim non opus erit tunc corporalibus adiumentis\net animo continebitur fides atque sapientia — quia animo\nternarium numerum tributum diximus — quinquaginta ducimus\nter: fiunt CL. cui numero trinitas additur, quia omnis ista perfectio\nin nomine patris et filii et spiritus sancti consecrata est;\nita fiunt CLIII, qui numerus piscium ad dextram partem captorum\ninuenitur.\nCCLXXVIIII. DE EO QVOD DICIT APOSTOLVS: INVICEM ONERA VESTRA PORTATE. EX EODEM LIBRO QVAESTIONVM LXXXIIII. Quia ueteris testamenti custodia timorem habebat, non\npotuit apertius significari noui testamenti donum esse caritatem\nquam hoc loco, ubi apostolus dicit: inuicem onera uestra\nportate, et sic adimplebitis legem Christi. hanc enim\nlegem Christi dicere intellegitur, qua ipse dominus praecipit,\nut nos inuicem diligamus, tantum in ea sententia praecepti\npondus constituens, ut diceret: in hoc cognoscitur, quoniam\ndiscipuli mei estis, si uos inuicem diligatis.\nhuius autem dilectionis officium est: inuicem onera uestra\nportate. sed hoc officium non est sempiternum; perducet\n\n\n\n\n\n\nsane ad beatitudinem sempiternam, in qua nulla erunt onera I\nnostra, quae inuicem portare iubeamur. nunc uero, cum in hac I\nuita, id est in hac uia sumus, onera nostra portemus, ut ad\neam uitam, quae caret omni onere, perueniamus. sicut enim\nde ceruis nonnulli talium cognitionum studiosi scripserunt, cum\nfretum ad insulas transeunt pascuorum gratia, sic se ordinant,\nut onera capitum suorum, quae gestant in cornibus, superinuicem\nportent, ita ut posterior super anteriorem ceruice proiecta\ncaput collocet, et quia necesse est unum esse, qui ceteros\npraecedens non ante se habeat cui caput inclinet, uicibus\ndicuntur id agere, ut lassatus sui capitis onere ille qui praecedit\npost omnes redeat et ei succedat cuius ferebat caput,\ncum ipse praeiret: ita inuicem onera sua portantes fretum\ntranseunt, donec ueniant ad terrae stabilitatem. istam ceruorum\nnaturam fortasse intenderit Salomon, cum ait: ceruus\namicitiae et pullus gratiarum tuarum colloquatur\ntecum. nihil enim sic probat amicum quemadmodum oneris\namici portatio.\n\nNec tamen inuicem portaremus onera nostra, si unum tempus\nesset infirmitatis amborum, qui onera sua sustinent, aut\nunum infirmitatis genus; sed diuersa tempora et diuersa genera\ninfirmitatis faciunt, ut onera nostra inuicem portare ualeamus.\nuerbi gratia, iram fratris tunc portabis, cum tu aduersus eum\nnon irasceris, ut rursum eo tempore, quo te ira praeoccupauerit,,\nille te lenitate et tranquillitate supportet. hoc exemplum ad\nid pertinet, cum diuersa sunt onera portantium onera sua,\nquamuis ipsa non sit infirmitas; in ambobus enim ab inuicem\nira portatur. ad diuersum autem infirmitatis genus aliud exemplum\nuidendum est; ueluti si quis in se loquacitatem uicerit\n\n\n\n\n\n\net pertinaciam nondum uicerit, alius uero adhuc loquax, sed\niam pertinax non sit, debet ille huius loquacitatem et iste illius\npertinaciam, donec illud in illo et hoc in isto sanetur, caritate\nportare. par quippe infirmitas in duobus si uno accidat tempore,\ntolerare se inuicem non ualent, cum aduersum se intenditur.\nnam aduersus aliquem tertium et duo irati sibi conueniunt et se\ntolerant, quamquam nec tolerare se inuicem (dicendi sunt, sed\npotius se inuicem) consolari. sicut et tristes de re una magis\nse portant et quasi incumbunt sibi, quam si unus tristis esset\net alius gauderet; si autem aduersum se tristes sint, prorsus\nse tolerare non possunt. et ideo in huius modi affectionibus\nsuscipienda est aliquantulum ipsa aegritudo, de qua uis per\nte alium liberari, et sic suscipienda, ut ad auxilium, non ad\naequalitatem miseriae ualeat, quemadmodum se inclinat qui\nmanum iacenti porrigit. non enim se proicit, ut ambo iaceant,\nsed incuruat tamen, ut iacentem erigat.\n\nNeque ulla res officiosum istum laborem ad portanda onera\naliorum facit libenter impendi, nisi cum cogitamus, quanta\npro nobis pertulerit dominus. hinc enim admonens ait apostolus:\nhoc sentite in uobis quod et in Christo Iesu,\nqui cum in forma dei esset, non rapinam arbitratus\nest esse se aequalem deo, sed semet ipsum exinaniuit\nformam serui accipiens, in similitudine homi-\nDum factus, et habitu inuentus ut homo humiliauit\nsemet ipsum, factus oboediens usque ad mortem,\nmortem autem crucis. superius autem dixerat: non quae\nsua sunt unusquisque intendentes, sed quae aliorum.\nhuic sententiae contexuit quod dictum est; nam ita\nsequitur: hoc sentite in uobis quod et in Christo\nIesu, ad hoc dumtaxat, ut, quemadmodum ille in eo quod\nuerbum caro factum est et habitauit in nobis, et sine\n\n\n\n\n\n\npeccato cum esset, peccata nostra suscepit, non attendit sua,\nsed nostra, ita et nos libenter ad eius imitationem inuicem\nonera nostra portemus.\n\nHuic enim cogitationi accedit etiam illa cogitatio, quia ille\nsuscepit hominem, nos autem homines sumus et considerare\ndebemus, quod aegritudinem siue animi siue corporis, quam\nin homine alio uidemus, etiam nos habere potuimus aut possumus.\nhoc ergo exhibeamus ei cuius infirmitatem portare\nuolumus, quod ab illo nobis uellemus exhiberi, si forte nos in\nea essemus et ipse non esset. ad hoc pertinet quod ipse\napostolus ait: omnibus omnia factus sum, ut omnes\nlucri facerem. cogitando scilicet in eo uitio etiam se\nesse potuisse, unde cupiebat alium liberari, compatiendo potius\nid agebat, non mentiendo, sicut quidam suspicantur, et hi\nmaxime qui mendaciis defendendis, quae negare non possunt,\nalicuius magni exempli patrocinium requirunt.\n\nDeinde etiam illud cogitandum, nullum esse hominem, qui non I\npossit habere aliquod bonum, quod tu nondum habes, etiam si:\nlateat, in quo sine dubio possit esse superior. quae cogitatio ad I\ncontundendam et edomandam superbiam ualet, ne arbitreris, quoniam\ntua quaedam bona eminent et apparent, ideo alterum nulla\nhabere, quae lateant, et fortasse maioris ponderis bona, quibus\nte superat nescientem. non enim falli nos aut adulatione\npotius uti apostolus iubet, cum dicit: nihil per conten- .\ntionem neque per inanem gloriam, sed in humilitate\nmentis alter alterum existimantes superiorem\\',\nsibi. non hoc ita debemus existimare, ut non existimemus,\\'\nsed nos existimare fingamus, sed uere existimemus posse\n\n\n\n\n\n\nesse aliquid occultum in alio, quo nobis superior, etiam si bonum\nnostrum, quo illo uidemur superiores esse, non sit occultum.\nistae cogitationes deprimentes superbiam et augentes\ncaritatem faciunt onera fraterna inuicem non solum aequo\nanimo sed etiam libentissime sustineri. nullo modo enim de\nquoquam homine incognito ferenda sententia est, et nemo\nnisi per amicitiam cognoscitur. et ideo amicorum mala firmius\nsustinemus, quia bona eorum nos delectant et tenent.\n\nNullius utique repudianda est amicitia sese ingerentis ad\namicitiam copulandam, non ut statim recipiatur, sed ut recipiendus\noptetur atque ita tractetur, ut recipi possit. illum\nenim receptum in amicitias possumus dicere, cui omnia nostra\nconsilia refundere audemus. et si quisquam est, qui se non\naudet ingerere ad amicitiam faciendam, cum aliquo nostro\ntemporali honore aut dignitate reuocatur, descendendum est\nad eum et offerendum illi quadam comitate et submissione\nanimi quod per se ipse non audet. sane quamuis rarius, tamen\naliquotiens accidit, ut eius quem uolumus in amicitiam recipere\nprius nobis innotescant mala quam bona, quibus offensi\net quemadmodum repercussi relinquimus eum et ad bonorum\neius, quae forte occultiora sunt, indagationem non peruenimus.\nadmonet itaque dominus Iesus Christus, qui nos uult effici\nimitatores suos, ut eius infirma toleremus, ut ad quaedam\nsana, in quorum delectatione adquiescamus, per caritatis\ntolerantiam perducamur. ait enim: non est opus sanis\nmedicus, sed aegrotantibus. ideoque si propter Christi\ncaritatem etiam eum qui omni ex parte fortassis aegrotat\nrepellere ab animo non debemus, quoniam sanari potest per\n\n\n\n\n\n\nuerbum dei, quanto minus eum qui propter nos uideri\npotest totus aegrotus, quia quaedam eius saucia in primo ingressu\namicitiae non potuimus sustinere et, quod est grauius,\ncum offensione animi de toto homine ausi sumus temerariam\npraeiudicii ferre sententiam, non timentes quod dictum est:\nnolite iudicare, ne iudicemini, et: qua mensura\nmensi fueritis, remetietur nobis. saepe autem illa\nquae bona sunt prius apparent; in quibus etiam temerarium\nbeniuolentiae iudicium cauendum est, ne, cum totum bonum\nputaueris, ea quae postea mala apparuerint securum et imparatum\nte inueniant et grauius offendant, ut eum quem temere\ndilexeras, acerbius oderis. quod nefas est, quia etiam si nulla\neius bona praecederent et haec quae post apparuerant mala\nprius eminerent, toleranda tamen erant, donec omnia cum\nillo ageres, quibus talia sanari solent; quanto magis, cum ea\nbona praecesserunt, quae tamquam pignera nos debent ad\nposteriora toleranda constringere ?\n\nIpsa est ergo lex Christi, ut inuicem onera nostra portemus.\nChristum autem diligendo facile sustinemus infirmitatem alterius,\netiam quem nondum propter sua bona diligimus. cogitamus\nenim, quia ille quem diligimus, dominus propter eum\nmortuus est. quam caritatem nobis apostolus Paulus ingessit,\ncum diceret: et peribit infirmus in tua scientia frater,\npropter quem Christus mortuus est, ut, si illum infir.\nmum propter uitium, quo infirmus est, minus diligimus, illum\nin eo consideremus qui mortuus est propter ipsum. Christum\nautem non diligere, non infirmitas, sed mors est. quapropter\ningenti cura et implorata dei misericordia cogitandum est,\nne Christum neglegamus propter infirmum, cum infirmum debeamus\ndiligere propter Christum.\nCCLXXX. DE HAERESI PELAGIANA. EX LIBRO DE HAERESIBVS AD QVODVVLTDEVM DIACONVM, SVB TITVLO LXXXVIII. Pelagianorum est haeresis hoc tempore omnium recentissima,\nPelagio monacho exorta. quem magistrum Caelestius sic\nsecutus est, ut sectatores eorum Caelestiani etiam nuncupentur.\nhi dei gratiae, qua praedestinati sumus in adoptionem\nfiliorum per Iesum Christum in ipsum et qua eruimur de potestate\ntenebrarum, ut in eum credamus atque in regnum ipsius\ntransferamur — propter quod ait: nemo uenit ad me,\nnisi fuerit ei datum a patre meo — et qua diffunditur\ncaritas in cordibus nostris, ut fides per dilectionem operetur,\nin tantum inimici sunt, ut sine hac credant posse hominem\nfacere omnia diuina mandata, cum, si hoc uerum esset, frustra\ndominus dixisse uideretur: sine me nihil potestis\nfacere. denique Pelagius a fratribus increpatus, quod nihil\ntribueret adiutorio gratiae dei ad eius mandata facienda, correctioni\neorum hactenus cessit, ut non eam libero arbitrio\npraeponeret, sed infideli calliditate subponeret, dicens ad hoc\neam dari hominibus, ut quae facere per liberum iubentur\narbitrium facilius possint implere per gratiam. dicendo utique:\n\"ut facilius possint t\" uoluit credi, etiam si difficilius, tamen\nposse homines sine gratia diuina facere iussa diuina. illam uero\ngratiam dei, sine qua nihil boni possumus facere, non esse\ndicunt nisi in libero arbitrio, quod nullis suis praecedentibus\nmeritis ab illo accepit nostra natura, ad hoc tantum existimantes\nipso adiuuante per suam legem atque doctrinam, ut discamus\n\n\n\n\n\n\n\n\n\n\nquae facere et quae sperare debeamus, non autem ad hoc, per\ndonum spiritus sui ut quae didicerimus esse facienda faciamus.\nac per hoc diuinitus nobis dari scientiam confitentur, qua ignorantia\npellitur, caritatem autem dari negant, qua pie uiuitur, I\nut scilicet, cum sit dei donum scientia, quae sine caritate\ninflat, non sit dei donum ipsa caritas, quae, ut scientia non\ninflet, aedificat. destruunt etiam orationes, quas facit ecclesia\nsiue pro infidelibus et doctrinae dei resistentibus, ut conuertantur\nad eum, sine pro fidelibus, ut augeatur in eis fides\net perseuerent in eo. haec quippe non ab ipso accipere, sed\na se ipsis homines habere contendunt, gratiam dei, qua libera- I\nmur ab impietate, dicentes secundum merita nostra dari. quod\nquidem Pelagius, in episcopali iudicio Palaestino damnari\nmetuens, damnare conpulsus est, sed in posterioribus suis\nscriptis hoc inuenitur docere. in id etiam progrediuntur, ut\ndicant uitam iustorum in hoc saeculo nullum omnino habere\npeccatum et ex his ecclesiam Christi in hac mortalitate perfici,\nut sit omnino sine macula et ruga, quasi non sit Christi ecclesia,\nquae toto terrarum orbe clamat ad deum: dimitte\nnobis debita nostra. paruulos etiam negant secundum\nAdam carnaliter natos contagium mortis prima natiuitate\ncontrahere. sic enim eos sine ullo peccati originalis uinculo\nasserunt nasci, ut prorsus non sit quod eis oporteat secunda\nnatiuitate dimitti, sed eos propterea baptizari, ut regeneratione\nadoptati admittantur ad regnum dei, de bono in melius translati,\nnon ista regeneratione ab aliquo malo obligationis ueteris\nabsoluti. nam etiam si non baptizentur, promittunt eis extra\nregnum quidem dei, sed tamen aeternam et beatam quandam\nuitam suam. ipsum quoque Adam dicunt, etiam si non peccasset,\nfuisse corpore moriturum, neque ita mortuum merito\nculpae, sed condicione naturae. obiciuntur eis et alia nonnulla,\n\n\n\n\n\n\nsed ista sunt maxime, quibus intelleguntur etiam illa uel\ncuncta uel paene cuncta pendere.\nCCLXXXI. ITEM DE EADEM PELAGIANORVM HAERESI. EX SERMONE AD POPVLVM. Illa duo: \"dimitte nobis debita nostra, sicut et\nnos dimittimus debitoribus nostris et: ne nos inferas\nintemtationem quando Pelagianis obiciuntur, quid\neos putatis respondere? horrui, fratres mei, quando audiui.\nego quidem non audiui auribus meis, sed sanctus frater et\ncoepiscopus meus Vrbanus noster, qui hic presbyter fuit et\nmodo est Siccensis episcopus, cum remeasset ab urbe Roma et\nibi cum quodam talia sentiente confligeret uel se conflixisse\nreferret, cum urgueretur pondere orationis dominicae — urguebat\nenim eum et dicebat: ,,si in nostra potestate est non\npeccare et in nostra potestate est omnes peccatorum temtationes\nsolis uoluntatis nostrae uiribus superare, quare deo dicimus:\nne nos inferas in temtationem?\" — quid eum\nputatis respondisse? \"rogamus\" inquit \"deum, ne nos inferat\nin temtationem, ne aliquid mali patiamur, quod non habemus in\npotestate, ne ruam de equo et ne frangam pedem, ne latro\nme interficiat et quid huius modi. haec enim\" inquit \"non\nhabeo in potestate: nam uincere temtationes peccatorum meorum\nsi uolo, et possum, nec dei adiutorio possum.\"\n\nVidetis, fratres, quam maligna haeresis. uidetis, quemadmodum\nomnes horretis. cauete, ne capiamini. noui enim calliditates\net tergiuersationes hominum impiorum auersorum a\n\n\n\n\n\n\n\n\nueritate et, quia iam in suas sententias acciderunt, uinci nolentium;\nuidete, obsecro uos. ecce enim inuenit quod diceret, ideo\nnos dicere: ne nos inferas in temtationem, ne aliquid\nnobis contingat quod non habemus in potestate secundum corporis\ntemtationem. inde ergo dicebat dominus: uigilate et\norate, ne intretis in temtationem? hoc dicebat: uigilate\net orate, ne pedem frangatis aut ne caput doleatis aut\nne in damnum incurratis? non hoc dicebat. sed quid dicebat ?\nquod Petro dixit: rogaui pro te, ne deficiat fides tua,\nrogaui, inquit, pro te, dicit deus homini, dominus seruo,\nmagister discipulo, medicus aegroto: rogaui pro te. quid\nne deficiat? quid? manus tua, pes tuus, oculus tuus, lingua\ntua, aliqua paralysis, id est dissolutio membrorum? non, sed\nne deficiat fides tua. secundum istos in potestate habemus,\nne deficiat fides nostra.\n\n\nQuare pro nobis rogatur deus, ut concedat rogare nobis quod\nisti dicunt nos non debere a sempiterna maiestate, sed habere\\'\nin potestate. benedictiones, fratres mei, benedictiones nostras,\\'\nquas super uos facimus, euacuant, exinaniunt, elidunt. au-i\ndistis me, credo, fratres mei, quando dico: conuersi ad dominum\nbenedicamus nomen eius, det nobis perseuerare in mandatis\nsuis, ambulare in uia recta eruditionis suae, placere illi\nin omni opere bono et cetera talia. prorsus, inquiunt, hoc\\'\ntotum in potestate nostra est constitutum. ergo nos inaniter\ntalia uobis optamus. defendamus nos et uos, ne et nos sine\ncausa benedicamus et uos sine causa amen suscribatis. fratres\nmei, amen uestrum suscriptio uestra est, consensio uestra est,\n\n\n\n\n\n\nadstipulatio uestra est. ne forte aliqui ipsorum et nos condemnent\net uos, defendamus nos de apostolo Paulo, uideamus, si talia\noptauit plebi suae - audite quid dixerit — qualia oramus\nsuper uos. audite, quid dixerit quodam loco. rem breuem dico.\nquid dicis, o noue haeretice, quicumque me audis, si praesens\nes? quid dicis? quia non peccare in potestate sic habemus, ut\nhoc sine adiutorio diuinae gratiae implere possimus? hoc dicis?\n\"hoc\" inquit. ergo in potestate habemus non peccare sine adiutorio\ndei? \"plane\" inquit; \"liberum arbitrium nostrum ad hoc nobis\nsufficit.\" quid est ergo, quod ait apostolus scribens ad Corinthios?\noramus ad deum, ne quid faciatis mali. attendistis,\naudistis, accepistis et, quia manifestissimum est, sine\ndubio intellexistis quid orauit apostolus. oramus, inquit,\nad deum, ne quid faciatis mali. poterat dicere: monemus\nuos, ne quid faciatis mali, docemus uos, ne quid faciatis\nmali, iubemus uobis, praecipimus uobis. quod quidem si\ndiceret, certum diceret, quia et uoluntas nostra agit aliquid;\nnon enim uoluntas nostra nihil agit. sola non sufficit. maluit\ntamen dicere: oramus, ut ipsam gratiam commendaret, ut\nintellegerent illi, quando non faciunt aliquid mali, non sola\nsua uoluntate se uitare malum, sed adiutorio dei implere quod\niussum est.\n\nErgo, fratres, quando praecipitur, agnoscite uoluntatis arbitrium,\nquando oratur quod praecipitur, agnoscite gratiae beneficium.\nutrumque enim in scripturis habes: et praecipitur et\noratur. quod praecipitur, hoc oratur. uidete quid dico. praecipitur,\nut intellegamus. quomodo praecipitur, ut intellegamus?\nnolite esse sicut equus et mulus, non habentes intellectum.\naudistis, quia iussum est; pete, ut possis implere\nquod iussum est. \"quomodo\" inquis \"peto?io\\\\ audi scripturam.\n\n\n\n\n\n\nquid tibi iussum est? nolite esse sicut equus et mulus,\nnon habentes intellectum. quia iussum est, agnouisti\nuoluntatem. audi, quia oratur, ut agnoscas gratiam: da mihi\nintellectum, ut discam mandata tua. iussum est, ut\nhabeamus sapientiam: quia iussum est, lego. \"ubi legis?\" inquit.\naudite: qui insipientes estis in populo, et stulti\naliquando sapite. iam ille quid dicit? uides, quomodo nobis\npraecipit deus, ut sapiamus. ergo sapientia in nostra est\npotestate? iam dixi, praeceptum audiui, uoluntatem cognoui\naudi orationem, ut gratiam tu possis agnoscere. de sapientia\nagitur, quae iussa est nobis. audiamus, quid dicat apostolus\nIacobus: si quis autem uestrum indiget sapientia,I\npostulet a deo, qui dat omnibus affluenter. iubetur\nnobis continentia. ubi iubetur? apostolus ad Timotheum: contine\nte ipsum. iussio est, praeceptio est; audiendum est,\nfaciendum est. sed nisi deus adiuuet, remanemus. conamur\nquidem facere uoluntate et nititur aliquid uoluntas; non praesumat\npotestas, nisi adiuuetur infirmitas. certe enim iussum\nest: contine te ipsum. audi alium locum scripturae: et\ncum scirem, inquit, quia nemo potest esse continens,\nnisi deus det, et hoc ipsum erat sapientiae, scire\ncuius esset hoc donum. et quid, inquit, feci? adii\ndominum et deprecatus sum. quid opus est multa\npercurrere, fratres mei ? quidquid nobis iubetur, orandum est, ut\nimpleatur: sed non sic, ut dimittamus nos et quomodo aegri\niaceamus supini et dicamus: pluat deus escas super facies\nnostras, ut prorsus nos nihil agere uelimus et, cum esca\ncompluta fuerit super os nostrum, dicamus: etiam deus gluttiat\nde nobis. aliquid et nos agere debemus. studere debemus,\n\n\n\n\n\n\nconari debemus et in eo gratias agere in quo potuerimus,\nin eo quod non potuerimus orare. quando gratias agis, canes,\nne damneris ingratus; quando autem quod nondum habes\npetis, caues, ne remaneas inanis, quia impediris.\n\nCogitate ergo ista, fratres mei: quisquis ad uos accesserit\net dixerit uobis: \"quid ergo nos faciemus? nihil habemus in\npotestate, nisi deus det omnia? ergo non nos coronabit deus,\nsed se coronabit,\" iam uidetis, quia de illa uena uenit. uena\nest, sed uenenum habet; percussa est enim a serpente, sana non\nest. hoc agit enim hodie satanas, quomodo per uenena haereticorum\neiciat de ecclesia, sicut tunc per uenena serpentis\neiecit de paradiso. illum nemo dicat absolutum esse ab\nepiscopis. absoluta est, sed confessio quasi correctio ipsa est\nabsoluta, quia ea quae dixit ante episcopos catholica uidebantur,\nquae autem scripsit in libris suis episcopi, qui absoluerunt,\nnescierunt. et forsitan correctus est. desperare enim\nde homine non debemus, qui forte fidei catholicae adiungi\nse maluit et ad eius gratiam auxiliumque confugit. forte\nhoc factum sit. tamen non haeresis est absoluta, sed homo\nhaeresem negans.\nCCLXXXII. QVOD MVNDVM DEVS PROPTER GRATIAM SALVET, PR >PTER LIBERVM ARBITRIVM IVDICET. EX EPISTVLA AD VALENTINVM MONACHVM. Obsecro uos, fratres, sicut Corinthios obsecrauit apostolus,\nper nomen domini nostri Iesu Christi, ut id\n\n\n\n\n\n\nipsum dicatis omnes et non sint in nobis schismata.\nprimo enim dominus Iesus, sicut scriptum est in\neuangelio lohannis apostoli, non uenit iudicare mundum,\nsed ut saluaretur per ipsum mundus. postea uero,\nsicut scribit apostolus Paulus, iudicabit deus mundum,\nquando uenturus est, sicut tota ecclesia in symbolo confitetur,\niudicare uiuos et mortuos. si ergo non est dei gratia,\nquomodo saluat mundum? et si non est liberum arbitrium,\nquomodo iudicat mundum?\n\nProhibet apostolus dicens: nemo glorietur in homine\net alio loco: qui gloriatur, in domino glorietur. illi\nuero haeretici se ipsos a se ipsis iustos fieri putantes, quasi\nhoc eis deus non dederit, sed ipsi sibi, non utique in domino,\nsed in semet ipsis gloriantur. talibus dicit apostolus: quis\nenim te discernit? quod ideo dicit, quia de massa illius\nperditionis, quae facta est ex Adam, non discernit hominem,\nut eum faciat uas in honorem, non in contumeliam, nisi\ndeus. sed quoniam homo carnalis et inaniter inflatus, cum\naudisset: quis enim te discernit? posset respondere uel\nuoce uel cogitatione et dicere: \"discernit me fides mea\", \"discernit\nme oratio oratio, \"discernit me iustitia mea\": mox apostolus\noccurrit cogitationibus eius et dixit: quid gloriaris,\nquod non accepisti? si autem accepisti, quid gloriaris,\nquasi non acceperis? sic enim gloriantur, quasi non\nacceperint, qui se a se ipsis iustificari putant ac per hoc in\nse ipsis, non in domino gloriantur.\n\nDicunt gratiam dei secundum merita nostra dari. quod omnino\nfalsissimum est, non quia nullum est meritum uel bonum\npiorum uel malum impiorum; alioquin quomodo\n\n\n\n\n\n\nindicabit deus mundum? sed misericordiae gratia dei conuertit\nhominem, de qua psalmus dicit: deus meus, misericordia\nmea, et: misericordia eius praeueniet me, ut iustificetur\nimpius, hoc est ex impio fiat iustus et incipiat habere\nmeritum bonum, quod dominus coronabit, quando iudicabitur\nmundus.\n\nIpsa est enim quaestio de gratia dei, quae fecit, ut homines\nnon intellegentes putarent apostolum Paulum dicere:\nfaciamus mala, ut ueniant bona. unde apostolus Petrus\nin secunda epistula sua: quapropter, inquit, carissimi,\nhaec exspectantes satis agite inuiolati et immaculati\napud deum reperiri in pace et domini nostri\npatientiam salutem existimare, sicut et dilectissimus\nfrater noster Paulus secundum eam quae data\nest ei sapientiam scripsit uobis, ut in omnibus\nepistulis, loquens in eis de his in quibus sunt\nquaedam difficilia intellectu, quae indocti et instabiles\nhomines peruertunt, sicut et ceteras scripturas,\nad proprium suum interitum.\n\nCauete ergo quod tantus apostolus tantum terribiliter dicit,\net ubi sentitis non uos intellegere, interim credite diuinis\neloquiis, quia et liberum hominis arbitrium et gratia dei,\nsine cuius adiutorio liberum arbitrium nec conuerti potest ad\ndeum nec proficere in deum, et quod pie creditis, ut etiam\nsapienter intellegatis, orate. et ad hoc ipsum enim, id est ut\nsapienter intellegamus, est utique liberum arbitrium. nisi enim\nlibero arbitrio intellegeremus atque saperemus, non nobis\n\n\n\n\n\n\npraeciperetur dicente scriptura: intellegite ergo qui insipientes\nestis in populo, et stulti aliquando sapite.\neo ipso quippe quo praeceptum atque imperatum est, ut intellegamus\natque sapiamus, oboedientiam nostram requirit, quae\nnulla potest esse sine libero arbitrio. sed si posset hoc ipsum\nsine adiutorio gratiae fieri per liberum arbitrium, ut intellegeremus\natque saperemus, non diceretur deo: da mihi intellectum,\nut discam mandat-a tua, neque in euangelio\nscriptum esset: tunc aperuit illis sensum, ut intellegerent\nscripturas, nec Iacobus apostolus: si quis\nindiget, diceret, sapientia, postulet a deo, qui dat\nomnibus affluenter et non improperat, et dabitur\nei.\n\nQuapropter, dilectissimi, quicumque dicit: \"uoluntas mea\nmihi sufficit ad facienda opera bona\", declinat in dextram. sed\nrursus illi qui putant bonam uitam esse deserendam, quando\naudiunt sic dei gratiam praedicari, ut et credatur et intellegatur\nuoluntates hominum ipsa ex malis bonas facere, ipsa\netiam quas fecerit custodire, et propterea dicunt: faciamus\nmala, ut ueniant bona, in sinistram declinant. ideo uobis\ndixi: non declinetis in dextram neque in sinistram, hoc est\nnec sic defendatis liberum arbitrium, ut ei bona opera sine\ndei gratia tribuatis, nec sic defendatis gratiam, ut quasi de\nilla securi mala opera diligatis: quod ipsa gratia dei auertat\na uobis. talium quippe uerba sibi proponens apostolus ait\nquid ergo dicimus? permanebimus in peccato, ut\ngratia abundet? atque his uerbis hominum errantium et\ndei gratiam non intellegentium respondit, ut debuit, dicens:\n\n\n\n\n\n\nabsit. si enim mortui sumus peccato, quomodo\nuiuemus in eo? nihil dici potuit breuius et melius. quid\nenim nobis gratia dei utilius confert in hoc praesenti saeculo\nmaligno, nisi ut moriamur peccato ? ac per hoc ipsi gratiae\ninuenietur ingratus qui propter illam uult uiuere in peccato,\nper quam morimur peccato.\nCCLXXXIII. QVI SINE LEGE PECCAVEKVNT, SINE LEGE PERIBVNT. EX LIBRO DE GRATIA ET LIBERO ARBITRIO. Vbi dicitur: \"noli hoc et noli illud\", et ubi ad aliquid faciendum\nuel non faciendum in diuinis monitis opus uoluntatis exigitur,\nsatis liberum demonstratur arbitrium. nemo ergo deum causetur\nin corde suo, sed sibi imputet quisque, cum peccat,\nneque cum aliquid secundum deum operatur, alienet hoc a\npropria uoluntate. quando enim uolens facit, tunc dicendum\nest opus bonum, tunc speranda est boni operis merces ab eo\nde quo dictum est: qui reddet unicuique secundum\nopera sua.\n\nQui ergo nouerunt diuina mandata, aufertur eis excusatio,\nquam solent habere homines de ignorantia. sed nec ipsi sine\npoena erunt qui legem dei nesciunt. qui enim sine lege\npeccauerunt, sine lege peribunt; qui autem in lege\npeccauerunt, per legem iudicabuntur. quod mihi non\nuidetur apostolus ita dixisse, tamquam peius aliquid significauerit\nesse passuros qui legem nesciunt in peccatis suis quam\nillos qui sciunt. peius enim uidetur esse perire quam iudicari.\nsed cum hoc de gentibus et Iudaeis loqueretur, quia illi sine\n\n\n\n\n\n\nlege sunt, isti autem legem acceperunt, quis audeat Iudaeos,\nqui in lege peccant, dicere non esse perituros, cum in Christum\nnon crediderint, quando quidem de illis dictum est: per legem\niudicabuntur? sine fide enim Christi nemo liberari potest;\nac per hoc ita iudicabuntur, ut pereant. nam si peior est condicio\nnescientium quam scientium legem dei, quomodo uerum erit quod\nin euangelio dominus ait: seruus, qui nescit uoluntatem\ndomini sui et facit digna plagis, uapulabit pauca;\nseruus autem, qui scit uoluntatem domini sui et\nfacit digna plagis, uapulabit multa. ecce ubi ostendit\ngrauius peccare hominem scientem quam nescientem. nec tamen\nideo confugiendum est ad ignorantiae tenebras, ut in eis quisque\nrequirat excusationem. aliud est enim nescisse, aliud scire\nnoluisse. uoluntas quippe arguitur in eo de quo dicitur:\nnoluit intellegere, ut bene ageret. sed et illa ignorantia,\nquae non est eorum qui scire nolunt, sed eorum qui\ntamquam simpliciter nesciunt, neminem sic excusat, ut sempiterno\nigne non ardeat, si propterea non credidit, quia non\naudiuit omnino quid crederet, sed fortasse, ut mitius ardeat.\nnon enim sine causa dictum est: effunde iram tuam in\ngentes, quae te non nouerunt, et illud quod ait apostolus:\ncum uenerit in flamma ignis dare uindictam\nin eos qui ignorant deum. uerum tamen ut habeamus et\nipsam scientiam, ne dicat unusquisque: \"nesciui\", \"non audiui\",\n,,non intellexi\", uoluntas conuenitur humana, ubi dicitur: nolite\nesse sicut equus et mulus, quibus non est intellectus,\nquamuis peior apparet de quo dictum est: uerbis\nnon emendabitur seruus durus; si enim intellexerit,\nnon obaudiet. quando autem dicit homo: \"non\npossum facere quod praecipitur, quoniam concupiscentia mea\n\n\n\n\n\n\nuincor\", iam quidem de ignorantia non habet excusationem nec\ndeum causatur in corde suo, sed malum suum in se cognoscit\net dolet. cui tamen dicitur ab apostolo: noli uinci a malo,\nsed uince in bono malum. et utique cui dicitur: noli\nuinci, arbitrium sine dubio uoluntatis eius conuenitur. uelle\nenim et nolle propriae uoluntatis est.\n\nSed metuendum est, ne ista omnia diuina testimonia et\nquaecumque alia sunt, quae sine dubitatione sunt plurima,\nin defensione arbitrii sic intellegantur, ut ad uitam\npiam et bonam conuersationem, cui merces aeterna debetur,\nadiutorio et gratiae dei locus non relinquatur et audeat\nmiser homo, quando bene uiuit et bene operatur, uel potius\nbene uiuere et bene operari sibi uidetur, in se ipso, non\nin domino gloriari et spem recte uiuendi in se ipso ponere,\nut sequatur eum maledictum Hieremiae prophetae dicentis:\nmaledictus homo, qui spem habet in homine, et\nfirmat carnem bracchii sui, et a domino discedit.\ncor eius. intellegite, fratres, hoc propheticum testimonium.\nquia enim non dixit propheta: \"maledictus homo, qui\nspem habet in semet ipso\", posset allcui uideri ideo dictum\nesse: maledictus homo, qui spem habet in homine, ut\nnemo habeat spem in altero homine, sed in se. ut ergo ostenderet\nsic se admonuisse neminem, ut nec in se ipso haberet\nspem, propterea, cum dixisset: maledictus homo, qui spem\nhabet in homine, mox addidit: et firmat carnem bracchii\nsui. bracchium pro potentia posuit operandi; in nomine\nautem carnis intellegenda est humana fragilitas. ac per hoc\nfirmat carnem bracchii sui qui potentiam fragilem at- .\n\n\n\n\n\n\nque inualidam, id est humanam, sufficere sibi ad bene operandum\nputat nec adiutorium sperat a domino. propter hoc\nenim subiecit: et a domino discedit cor eius. nos ergo\nad bene operandum spem non habeamus in homine, firmantes\ncarnem bracchii nostri, nec a domino discedat cor nostrum,:\nsed ei dicat: adiutor meus esto, ne derelinquas me.\n\nMeminerimus eum dicere: et conuertimini et uiuetis,\ncui dicitur conuertenos, deus. meminerimus deum dicere:\nproicite a uobis omnes impietates uestras, cum ipse\niustificet impium. meminerimus ipsum dicere: facite uobis\ncor nouum et spiritum nouum, qui dicit: dabo uobis\ncor nouum, et spiritum nouum dabo uobis. quomodo\nergo quod dicit: facite uobis, hoc dicit: dabo uobis?\nquare iubet, si ipse daturus est? quare dat, si homo facturas:;\nest, nisi quia dat quod iubet, cum adiuuat, ut faciat cui iubet?\nsemper est autem in nobis uoluntas libera, sed non semper\nest bona. aut enim a iustitia libera est, quando seruit peccato,\net tunc est mala; aut a peccato libera est, quando seruit iustitiae,\net tunc est bona. gratia uero dei semper est bona et\nper hanc fit, ut sit homo uoluntatis bonae, qui prius fuit uoluntatis\nmalae. per hanc etiam fit, ut ipsa bona uoluntas, quae\niam esse coepit, augeatur et tam magna fiat, ut possit implere\ndiuina mandata, cum uoluerit, cum ualde perfecteque uoluerit.\nad hoc enim ualet quod scriptum est: si uolueris, conseruabis\nmandata, ut homo, qui uoluerit et non potuerit, nondum\nse plene uelle cognoscat et oret, ut habeat tantam uoluntatem,\nquanta sufficit ad implenda mandata. sic quippe adiuuatur, ut\n\n\n\n\n\n\nfaciat quod iubetur. tunc enim utile est uelle, cum possumus,\net tunc utile est posse, cum uolumus. nam quid prodest, si\nquod non possumus uolumus aut quod possumus nolumus?\n\nMagnum aliquid se scire Pelagiani putant, quando dicunt:\n\"non iuberet deus quod sciret non posse ab homine fieri\". quis\nhoc nesciat ? et ideo iubet aliqua, quae non possumus, ut nouerimus\nquid ab illo petere debeamus. ipsa est enim fides, quae\norando impetrat quod lex imperat. denique ipse qui dixit: si\nuolueris, conseruabis mandata, in eodem libro Ecclesiastico\naliquanto post dicit: quis dabit in ore meo custodiam,\net super labia mea signaculum astutum,\nne forte cadam ab eo, et lingua mea perdat me? iam\ncerte mandata acceperat: cohibe linguam tuam a malo,\net labia tua ne loquantur dolum. cum ergo uerum sit\nquod dixit: si uolueris, conseruabis mandata, quare\nquaerit in ore suo dari custodiam, similis ei qui dicit in psalmo:\npone, domine, custodiam ori meo? non ei sufficit\nmandatum dei et uoluntas sua, quando quidem, si uoluerit,\nconseruabit mandata? quam multa dei mandata sunt contra\nsuperbiam. iam nouit ea: si uoluerit, conseruabit ea. quare\nergo paulo post dicit: domine pater et deus uitae meae,\nelationem oculorum ne dederis mihi? iam dixerat ei\nlex: non concupisces; uelit ergo et faciat quod iubetur,\nquoniam, si uoluerit, conseruabit mandata. quare sequitur et\ndicit: concupiscentiam auerte a me? contra luxuriam\ndeus quam multa mandauit. faciat ea, quia, si uoluerit, conseruabit\nmandata. quid est, quod clamat ad deum: uentris\nappetitio et concubitus ne apprehendat me? si haec\nei in praesenti diceremus, rectissime nobis responderet et diceret:\n\n\n\n\n\n\nex ista oratione mea, qua haec a domino peto, intellegite quomodo\ndixerim: si uolueris, conseruabis mandata. certum\nest enim nos mandata seruare, si uolumus; sed quia praeparatur\nuoluntas a domino, ab illo petendum est, ut tantum uelimus,\nquantum sufficit, ut uolendo faciamus. certum est nos\nuelle, cum uolumus; sed ille facit, ut uelimus, de quo dictum\nest, ut paulo ante posui, quod praeparatur uoluntas a\ndomino, de quo dictum est: a domino gressus hominis\ndirigentur, et uiam eius uolet, de quo dictum est: qui\noperatur in uobis et uelle. certum est nos facere, cum\nfacimus; sed ille facit, ut faciamus, praebendo uires efficacissimas\nuoluntati, qui dixit: faciam, ut in iustificationibus\nmeis ambuletis et iudicia mea obseruetis et\nfaciatis. cum dicit: faciam, ut faciatis, quid aliud dicit\nnisi: auferam a uobis cor lapideum, unde non faciebatis,\net dabo carneum, unde faciatis? et hoc quid est nisi\nut \"auferam cor durum, unde non faciebatis, et dabo cor\noboediens, unde faciatis\"? ille facit, ut faciamus, cui dicit homo:\npone, domine, custodiam ori meo; hoc est enim dicere:,\n\"fac, ut ponam custodiam ori meo\". quod beneficium dei iam.\nfuerat consecutus qui dixit: posui ori meo custodiam.\n\nQui ergo uult facere dei mandata et non potest, iam quidem\nhabet uoluntatem bonam, sed adhuc paruam et inualidam;\npotuerit autem, cum magnam habuerit et robustam. quando\nergo martyres magna illa mandata fecerunt, magna utique\nuoluntate, hoc est magna caritate, fecerunt. de qua caritate\nipse dominus ait: maiorem hac caritatem nemo habet,\n\n\n\n\n\n\nquam ut animam suam ponat pro amicis suis. unde et\napostolus dicit: qui enim diligit proximum, legem impleuit.\nnam: non adulterabis, non homicidium facies,\nnon furaberis, non concupisces, etsi quod est aliud\nmandatum, in hoc sermone recapitulatur: diliges\nproximum tuum tamquam te ipsum. dilectio proximi\nmalum non operatur: plenitudo ergo legis dilectio.\nipsam caritatem apostolus Petrus nondum habuit,\nquando timore dominum ter negauit. timor enim non est\nin caritate, sicut ait Iohannes euangelista in epistula sua,\nsed perfecta caritas foris mittit timorem. et tamen,\nquamuis parua et inperfecta, non deerat, quando dicebat\ndomino: animam meam pro te ponam. putabat enim se\nposse quod uelle sentiebat. et quis istam etsi paruam dare\ncoeperat caritatem nisi ille, qui praeparat uoluntatem et cooperando\nperficit quod operando incipit, quoniam ipse ut\nuelimus operatur incipiens qui uolentibus cooperatur perficiens?\npropter quod ait apostolus: certus sum, quoniam qui\noperatur in uobis opus bonum, perficiet usque in\ndiem Christi Iesu. ut ergo uelimus, sine nobis operatur;\ncum autem uolumus et sic uolumus, ut faciamus, nobiscum\ncooperatur. tamen sine illo uel operante, ut uelimus, uel.\ncooperante, cum uolumus, ad bona pietatis opera nihil ualemus.\nde operante illo, ut uelimus, dictum est: deus est enim, qui\noperatur in nobis et uelle; de cooperante illo, cum iam\nuolumus et uolendo facimus: scimus, inquit, quoniam\ndiligentibus deum omnia cooperatur in bonum.\nquid est omnia, nisi et ipsas terribiles saeuasque passiones?\n\n\n\n\n\n\n\n\n\n\nsarcina quippe illa, quae infirmitati grauis est, leuis efficitur\ncaritati. talibus enim dominus dixit esse suam sarcinam leuem,\nqualis Petrus fuit, quando passus est pro Christo, non qualis\nfuit, quando negauit Christum. istam caritatem, id est dinino\namore ardentissimam uoluntatem, commendans apostolus dicit:\nquis nos separabit a caritate Christi? et cetera.\nCCLXXXIIII. QVOD CORDIS INDVRATIO PRAECEDENTIBVS MALIS FIAT. EX EODEM LIBRO DE GRATIA ET LIBERO ARBITRIO. Scriptum est in Prouerbiis Salomonis: sicut impetus\naquae, sic cor regis in manu dei; quocumque uoluerit,\ndeclinabit illud. et in psalmo CIIII legitur dictum\nde Aegyptiis, quid eis fecerit deus: et conuertit cor\neorum, ut odissent populum eius, ut dolum facerent\nin seruos eius. in litteris etiam apostolicis uidete quae\nscripta sunt. in epistula Pauli apostoli ad Romanos: propterea\ntradidit illos deus in desideria cordis eorum\nin immunditiam; item paulo post: propterea tradidit\nillos deus in passiones ignominiae; item paulo post:\nsicut non probauerunt deum habere in notitiam,\ntradidit illos deus in reprobam mentem, ut faciant\nquae non conueniunt. et ad Thessalonicenses in epistula\nsecunda ait de quibusdam: pro eo, quod dilectionem\nueritatis non receperunt, ut salui fierent, ideo\nmittet illis deus operationem erroris, ut credant\nmendacio, ut iudicentur omnes, qui non crediderunt\nueritati, sed consenserunt iniquitati, ait.\n\n\n\n\n\n\n\nHis et talibus testimoniis diuinorum eloquiorum, quae omnia\ncommemorare nimis longum est, satis, quantum existimo,\nmanifestatur operari deum in cordibus hominum ad inclinandas\neorum uoluntates quocumque uoluerit, siue ad bona pro\nsua misericordia siue ad mala pro meritis eorum, iudicio utique\nsuo aliquando aperto, aliquando occulto, semper autem,\niusto. fixum enim debet esse et immobile in corde uestro,\nquia non est iniquitas apud deum. ac per hoc, quando legitis\nin litteris ueritatis a deo seduci homines aut obtundi uel\nindurari corda eorum, nolite dubitare praecessisse mala merita\neorum, ut iuste ista paterentur, ne incurratis in illud prouerbium\nSalomonis: insipientia uiri uiolat uiam eius,\ndeum autem causatur in corde suo. gratia. uero non\nsecundum merita hominum datur; alioquin gratia iam non\nest gratia, quia ideo gratia uocatur, quia gratis datur. si\nautem potens est siue per angelos bonos siue per malos siue\nquocumque alio modo operari etiam in cordibus malorum pro\nmeritis eorum quorum malitiam non ipse fecit, sed aut originaliter\ntracta est ab Adam aut creuit per propriam uoluntatem:\nquid mirum est, si per spiritum sanctum operatur in cordibus\nelectorum suorum bona qui operatus est, ut ipsa corda essent\nex malis bona?\n\nSed suspicentur homines quaelibet opera bona, quae putant\npraecedere, ut iustificentur per dei gratiam, non intellegentes,\ncum hoc dicunt, nihil aliud quam negare se gratiam; sed, ut\ndixi, quod uolunt de maioribus suspicentur. de paruulis certe\nPelagiani quid respondeant non inueniunt, quorum nec uoluntas\nulla est in accipienda gratia, cuius uoluntatis meritum praecessisse\ndicant, et insuper eos etiam cum fletu reluctari uidemus,\nquando baptizantur et diuina sacramenta percipiunt,\nquod eis ad magnum impietatis peccatum imputaretur, si iam\n\n\n\n\n\n\n\n\nlibero uterentur arbitrio. et tamen haeret etiam in reluctantibus\ngratia apertissime nullo bono merito praecedente. alioquin\ngratia iam non esset gratia. et aliquando filiis infidelium\npraestatur haec gratia, cum occulta dei prouidentia in manibus\npiorum quomodocumque perueniunt, aliquando filii fidelium\nnon eam consequantur aliquo impedimento exsistente, ne\npossit periclitantibus subueniri. fiunt uero ista per occultam:\ndei prouidentiam, cuius inscrutabilia sunt iudicia et inuestigabiles\nuiae. quod ut apostolus diceret, quid praedixit?\nintuemini enim. agebat autem de Iudaeis et gentibus, cum\nscriberet ad Romanos, id est ad gentes, et ait: sicut enim\naliquando uos non credidistis deo, nunc autem\nmisericordiam consecuti estis in illorum incredulitate:\nita et hi non crediderunt in uestram misericordiam,\nut et ipsi misericordiam consequantur.\nconclusit enim deus omnes in infidelitate, ut omnium\nmisereatur. et cum attendisset quid dixerit, admirans\nsententiae suae certam quidem ueritatem, sed magnam profunditatem,\nquomodo conclusit deus omnes in infidelitate, ut\nomnium misereatur, quasi faciens mala, ut uenirent bona,\nmox exclamauit atque ait: o altitudo diuitiarum sapientiae\net scientiae dei! quam inscrutabilia sunt\niudicia eius et inuestigabiles uiae eius! haec enim\niudicia inscrutabilia et inuestigabiles uias peruersi homines\nnon cogitantes et procliues ad reprehendendum, non idonei ad\nintellegendum putabant et iactitabant apostolos dicere: faciamus\nmala, ut ueniant bona. quod absit ut apostoli\n\n\n\n\n\n\ndicerent, sed homines non intellegentes hoc putabant dici,\nquando audiebant quod dixit apostolus: lex autem subintrauit,\nut abundaret delictum; ubi autem abundauit it\ndelictum, superabundauit gratia. sed utique gratia\nid agit, ut iam fiant bona ab eis qui fecerant mala, non ut\nperseuerent in malis et reddi sibi existiment bona. non itaque\ndebent dicere: faciamus mala, ut ueniant bona,\nsed: \"fecimus mala, et uenerunt bona; iam faciamus bona,\nut in futuro saeculo recipiamus pro bonis bona, qui in hoc\nsaeculo recipimus pro malis bona.\" propter quod scriptum est\nin psalmo: misericordiam et iudicium cantabo tibi,\ndomine. prius itaque non ideo uenit filius hominis in mundum,\nut iudicet mundum, sed ut saluetur mundus per ipsum,\nhoc autem propter misericordiam; postea uero propter iudicium\nuenturus est iudicare uiuos et mortuos, quamuis et in hoc\ntempore ipsa saluatio non fiat sine iudicio, sed occulto; ideo\nait: in iudicium ueni in hunc mundum, ut qui non\nuident uideant et qui uident caeci fiant.\n\nAd occulta ergo dei iudicia reuocate, quando uidetis in una\ncausa, quam certe habent omnes paruuli, hereditarium malum\ntrahentes ex Adam, huic subueniri, ut baptizetur, illi non\nsubueniri, ut in ipsa obligatione moriatur, illum baptizatum\nrelinqui in hac uita, quem praesciuit deus impium futurum,\nistum uero baptizatum rapi ex hac uita, ne malitia mutaret\nintellectum eius, et nolite in istis dare iniustitiam uel insipientiam\ndeo, aput quem iustitiae fons est et sapientiae, sed,\nsicut uos exhortatus sum ab initio sermonis huius, in quod\nperuenistis, in eo ambulate, et hoc quoque deus uobis\n\n\n\n\n\n\nreuelabit, etsi non in hac uita, certe in altera. nihil est enim\noccultum, quod non reuelabitur. quando ergo audistis dicentem\ndominum: ego dominus seduxi prophetam illum, et,\nquod ait apostolus: cuius uult miseretur, et quem uult\nobdurat, in eo quem seduci permittit uel obdurari mala\neius merita credite, in eo uero cuius miseretur gratiam dei\nnon reddentis mala pro malis, sed bona pro malis fideliter et\nindubitanter agnoscite. nec ideo auferatis a Pharaone liberum\narbitrium, quia multis locis dicit deus: ego induraui\nPharaonem uel: induraui aut indurabo cor Pharaonis.\nnon enim propterea ipse Pharao non indurauit cor suum.\nnam et hoc de illo legitur, quando ablata est ab Aegyptiis\ncynomyia dicente scriptura: et ingrauauit Pharao cor suum\net in isto tempore, et noluit dimittere populum.\nac per hoc et deus indurauit per iustum iudicium et\nipse Pharao per liberum arbitrium. certi ergo estote, quia\nnon erit inanis labor uester, si in bono proposito proficientes\nperseueretis usque in finem. deus enim, qui modo illis quos\nliberat non reddit secundum opera eorum, tunc reddet unicuique\nsecundum opera eius. reddet omnino deus et mala pro\nmalis, quoniam iustus est, et bona pro malis, quoniam bonus\nest, et bona pro bonis, quoniam bonus et iustus est. tantummodo\nmala pro bonis non reddet, quoniam iniustus non est.\nreddet ergo mala pro malis, poenam pro iniustitia, et reddet\nbona pro malis, gratiam pro iniustitia, et reddet bona pro\nbonis, gratiam pro gratia.\nCCLXXXV. BINA QVAEDAM DIVIDIT: POSSE NON PECCARE ET NON POSSE PECCARE. SIMILITER ET DE MORTE. EX LIBRO DE CORREP- TIONE ET GRATIA. Quid autem erit liberius libero arbitrio, quando non potuerit\nseruire peccato, quae futura erat et homini, sicut facta\nest angelis sanctis, merces meriti? nunc autem pro peccato\nperdito bono merito in his qui liberantur factum est donum\ngratiae, quae merces meriti futura erat.\n\nQuapropter bina ista quid inter se differant diligenter et\nuigilanter intuendum est, posse non peccare et non posse peccare,\nposse non mori et non posse mori, bonum posse non\ndeserere, bonum non posse deserere. potuit enim non peccare\nprimus homo, potuit non mori, potuit bonum non deserere.\nnumquid dicturi sumus: \"non potuit peccare\" qui tale habebat\nliberum arbitrium? aut: \"non potuit mori\" cui dictum est: si\npeccaueris, morte morieris? aut: \"non potuit bonum deserere\",\ncum hoc peccando deseruerit et ideo mortuus sit? prima ergo\nlibertas uoluntatis erat, posse non peccare; nouissima erit\nmulto maior, non posse peccare. prima immortalitas erat\nposse non mori; nouissima erit multo maior, non posse mori.\nprima erat perseuerantiae potestas bonum posse non deserere;\nnouissima erit perseuerantiae felicitas bonum non posse deserere.\nnumquid quia erunt bona nouissima potiora atque\nmeliora, ideo fuerunt illa prima uel nulla uel parua?\n\n\nItemque ipsa adiutoria distinguenda sunt. aliud est adiutorium,\nsine quo aliquid non fit, et aliud est adiutorium, quo\n\n\n\n\n\n\naliquid fit. nam sine alimentis non possumus uiuere, nec\ntamen, cum affuerint alimenta, eis fit, ut uiuat qui mori\nuoluerit. ergo adiutorium alimentorum est, sine quo non fit,\nnon quo fit, ut uiuamus. at uero beatitudo, quam non habet\nhomo, cum data fuerit, continuo fit beatus. adiutorium est\nenim non solum, sine quo non fit, uerum etiam quo fit propter\nquod datur. quapropter hoc adiutorium et quo fit est et sine\nquo non fit, quia et si data fuerit homini beatitudo, continuo\nfit beatus, et si data numquam fuerit, numquam erit. alimenta\nuero non consequenter faciunt, ut homo uiuat, sed tamen\nsine illis non potest uiuere. primo itaque homini, qui in eo\nbono, quo factus erat rectus, acceperat posse non peccare,\nposse non mori, posse ipsum bonum non deserere, datum est\nadiutorium perseuerantiae, non quo fieret, ut perseueraret, sed\nsine quo per liberum arbitrium perseuerare non posset. nunc\nuero sanctis in regnum dei per gratiam dei praedestinatis\nnon tale adiutorium perseuerantiae datur, sed tale, ut eis perseuerantia\nipsa donetur, non solum ut sine isto dono perseuerantes\nesse non possint, uerum etiam ut per hoc donum non\nnisi perseuerantes sint. non solum enim dixit: sine me\nnihil potestis facere, uerum etiam dixit: non uos me\nelegistis, sed ego elegi uos et posui uos,\\'ut eatis\net fructum afferatis et fructus uester maneat. quibus\nuerbis eis non solum iustitiam uerum etiam in illa perseuerantiam\nse dedisse monstrauit. Christo enim sic eos\nponente, ut eant et fructum afferant et fructus eorum maneat,\nquis audeat dicere: \"non manebit\"? quis audeat dicere: \"forsitan\nnon manebit\"? sine paenitentia sunt enim dona et\nuocatio dei, sed uocatio eorum qui secundum propositum\nuocati sunt. pro his igitur interpellante Christo, ne deficiat\nfides eorum, sine dubio non deficiet usque in finem, ac per\n\n\n\n\n\n\n\n\nhoc perseuerabit usque in finem, nec eam nisi manentem uitae\nhuius inuenit finis.\n\nMaior quippe libertas est necessaria aduersus tot et tantas\ntemtationes, quae in paradiso non fuerunt, dono perseuerantiae\nmunita atque firmata, ut cum omnibus amoribus, terroribus,\nerroribus suis uincatur hic mundus. hoc sanctorum\nmartyria docuerunt. denique ille et terrente nullo et insuper\ncontra dei terrentis imperium libero usus arbitrio non stetit\nin tanta felicitate, in tanta non peccandi facilitate, isti autem,\nnon dico terrente mundo, sed saeuiente, ne starent, steterunt\nin fide. cum uideret ille bona praesentia, quae fuerat relicturus,\nisti futura quae accepturi fuerant non uiderent? unde hoc, nisi\ndonante illo a quo misericordiam consecuti sunt, ut fideles\nessent, a quo acceperunt spiritum non timoris, quo persequentibus\ncederent, sed uirtutis et caritatis et continentiae, quo\ncuncta minantia, cuncta inuitantia, cuncta cruciantia superarent?\nilli ergo sine peccato ullo data est cum qua conditus\nest uoluntas libera, et eam fecit seruire peccato; horum uero\ncum fuisset uoluntas serua peccati, liberata est per illum qui\ndixit: si uos filius liberauerit, tunc uere liberi\neritis, et acceperunt tantam per istam gratiam libertatem,\nut, quamuis quamdiu hic uiuant pugnent contra concupiscentias\npeccatorum eisque nonnulla subrepant, propter quae dicant\ncotidie: dimitte nobis debita nostra, non tamen ultra\nseruiant peccato, quod est ad mortem, de quo dicit Iohannes\napostolus: est peccatum ad mortem; non pro illo dico\nut roget. de quo peccato, quoniam non expressum est,\n\n\n\n\n\n\npossunt multa et diuersa sentiri. ego autem dico id esse peccatum,\nfidem, quae per dilectionem operatur, deserere usque ad\nmortem. huic peccato ultra non seruiunt, non prima condicione\nsicut ille liberi, sed per secundum Adam dei gratia\nliberati et ista liberatione habentes liberum arbitrium, quo\nseruiant deo, non captiuentur a diabolo. liberati enim a peccato\nserui sunt facti iustitiae, in qua stabunt usque in finem,\ndonante sibi perseuerantiam illo qui eos praesciuit et praedestinauit\net secundum propositum uocauit et iustificauit et\nglorificauit.\n\n\nQuod autem etiam perseueraturis sanctis sic ista dicuntur,\nquasi eos perseueraturos habeatur incertum, non aliter haec\naudire debent quibus expedit non altum sapere, sed timere.\nquis enim ex multitudine fidelium, quamdiu in hac mortalitate,\\'\nuiuitur, in numero praedestinatorum se esse praesumat, quia\nid occultari opus est in hoc loco, ubi sic cauenda est elatio,\nut etiam per satanae angelum, ne extolleretur, tantus colaphizaretur\napostolus? hinc apostolis dicebatur: si manseritis in\nme, dicente illo qui eos utique sciebat esse mansuros; et per\nprophetam: si uolueritis et obaudieritis me, cum sciret.\nipse in quibus operaretur et uelle; et similia multa dicuntur.\npropter huius utilitatem secreti, ne forte quis extollatur, sed\nomnes, etiam qui bene currunt, timeant, dum occultum est\nqui perueniant â€” propter huius ergo utilitatem secreti credendum\\'\nest quosdam de filiis perditionis non accepto dono perseuerandi.\nusque in finem in fide, quae per dilectionem operatur, incipere\nuiuere et aliquandiu fideliter ac iuste uiuere et postea\ncadere neque de hac uita, priusquam hoc eis contingat, auferri.I\nquorum si nemini contigisset, tamdiu haberent homines istum\nsaluberrimum timorem, quo uitium elationis opprimitur, donec\nad Christi gratiam, qua pie uiuitur, peruenirent, deinceps iam\n\n\n\n\n\n\nsecuri numquam se ab illo esse casuros. quae praesumtio\nin isto temtationum loco non expedit, ubi tanta est infirmitas,\nut superbiam possit generare securitas. denique etiam\nhoc erit; sed tunc, quod iam est in angelis, etiam in hominibus\nerit, quando superbia ulla esse non poterit.\nCCLXXXVI. QVOD NEC GRATIA PROHIBEAT CORREPTIONEM NEC CORREPTIO GRATIAM. EX LIBRO DE CORREPTIONE ET GRATIA. Si enim aliquando timore non corripimus, ne aliquis inde\npereat, cur non etiam timore corripimus, ne aliquis inde plus .\npereat? neque enim dilectionis uiscera maiora gestamus quam\nbeatus apostolus, qui dicit: corripite inquietos, consolamini\npusillanimes, suscipite infirmos, patientes\nestote ad omnes. uidete, ne quis pro malo malum\nalicui reddat. ubi intellegendum est tunc potius malum pro\nmalo reddi, si corripiendus non corripitur, sed praua dissimulatione\nneglegatur. dicit enim: peccantes coram omnibus\nargue, ut ceteri timorem habeant. quod de his peccatis\naccipiendum est, quae non latent, ne contra domini sententiam\nputetur locutus. ille enim dicit: si peccauerit in te frater\ntuus, corripe eum inter te et ipsum. uerum tamen et\nipse seueritatem correptionis eo usque perducit, ut dicat: si\nnec ecclesiam audierit, sit tibi tamquam ethnicus\net publicanus. et quis magis dilexit infirmos quam ille\nqui pro omnibus est factus infirmus et pro omnibus ex ipsa\nest infirmitate crucifixus? quae cum ita sint, nec gratia\n\n\n\n\n\n\nprohibet correptionem nec correptio negat gratiam, et ideo sic\nest praecipienda iustitia, ut a deo gratia, qua id quod praecipitur\nfiat, fideli oratione poscatur; et hoc utrumque ita faciendum\nest, ut neque iusta correptio neglegatur, omnia uero\nhaec cum caritate fiant, quoniam caritas nec facit peccatum\net operit multitudinem peccatorum.\nCCLXXXVII. . DE PRAEDESTINATIONE, QVAE NON POSSIT ESSE SINE PRAE- SCIENTIA, PRAESCIENTIA VERO POSSIT ESSE SINE PRAEDESTI- NATIONE. EX LIBRO AD PROSPERVM ET HILARIVM. Praedestinatio est, quae sine praescientia non potest esse.\npotest autem esse sine praedestinatione praescientia. praedestinatione\nquippe deus ea praesciuit quae fuerat ipse facturus;\nunde dictum est: fecit quae futura. sunt. praescire\nautem potens est etiam quae ipse non facit, sicut quaecumque\npeccata, quia, etsi sunt quaedam, quae ita peccata sunt,\nut poenae sint etiam peccatorum — unde dictum est: tradidit\nillos deus in reprobum sensum, ut faciant quae\nnon conueniunt - non ibi peccatum dei est, sed iudicium.\nquocirca praedestinatio dei, quae in bono est, gratiae est, ut dixi, praeparatio, gratia uero est ipsius praedestinationis effectus.\nquando ergo promisit deus Abrahae in semine eius fidem\ngentium dicens: patrem multarum gentium posui te - unde\ndicit apostolus: ideo ex fide, ut secundum gratiam,\nfirma sit promissio omni semini — non de nostrae uoluntatis\npotestate, sed de sua praedestinatione promisit. promisit\nenim quod ipse facturus fuerat, non quod homines,\nquia etsi faciunt homines bona, quae pertinent ad colendum\n\n\n\n\n\n\ndeum, ipse facit, ut illi faciant quae praecepit, non illi faciunt,\nut ipse faciat quod promisit. alioquin ut dei promissa compleantur,\nnon in dei, sed in hominum est potestate, et quod a\ndomino promissum est, ab ipsis redditur Abrahae. non autem\nsic credidit Abraham, sed credidit dans gloriam deo,\nquoniam quae promisit potens est et facere. non\nait: \"praedicere\" non ait: \"praescire\". nam et aliena facta potens\nest praedicere atque praescire; sedait:potensestetfacere,\nac per hoc facta non aliena, sed sua.\n\nAn forte opera bona gentium deus promisit Abrahae in\nsemine eius, ut hoc promitteret quod ipse facit, non autem\npromisit fidem gentium, quam sibi homines faciunt, sed ut\npromitteret quod ipse facit, illam praesciuit homines esse\nfacturos? non quidem sic apostolus loquitur. filios quippe\ndeus promisit Abrahae, qui fidei eius uestigia sectarentur;\nquod apertissime dicit. sed si opera gentium promisit, non\nfidem, profecto, quoniam non sunt bona opera nisi ex fide —\niustus enim ex fide uiuit, et: omne, quod non est ex\nfide, peccatum est, et: sine fide impossibile est\nplacere — nihilominus, ut impleat quod promisit deus, in\nhominum est potestate. nisi enim homo faciat quod deo non\ndonante ad hominem pertinet, non faciet ipse quod donet,\nhoc est: nisi habeat homo fidem ex semet ipso, non implet\ndeus quod promisit, ut opera iustitiae dentur ex deo. ac per\nhoc, ut promissa sua deus possit implere, non est in dei, sed\nin hominis potestate. quod si ueritas et pietas non credere\nuetat, Credamus cum Abraham, quoniam quae promisit potens\nest et facere. promisit autem filios Abrahae. quod esse non\npossunt, si non habent fidem. ergo ipse donat et fidem.\n\nSane cum apostolus dicat: ideo ex fide, ut secundum\n\n\n\n\n\n\ngratiam firma sit promissio, miror homines infirmitati\nsuae se malle committere quam firmitati promissionis dei.\n\"sed incerta est mihi\" inquit \"de me ipso uoluntas dei\". quid\nergo? tuane tibi uoluntas de te ipso certa est nec times: qui\nuidetur stare, ne cadat, timeat? cum igitur utraque\nincerta sit, cur non homo firmiori quam infirmiori fidem suam,\nspem caritatemque committit?\n\n,,Sed cum dicitur\" inquiunt \"si credideris, saluus eris,\nunum horum exigitur, alterum offertur: quod exigitur, in\nhominis, quod offertur, in dei est potestate\". cur non utrumque\nin dei, et quod iubet et quod offert? rogatur enim, ut\ndet quod iubet: rogant credentes, ut sibi augeatur fides,\nrogant pro non credentibus, ut eis donetur fides. et in suis\nigitur incrementis et in suis initiis dei donum est fides. sic\nautem dicitur: si credideris, saluus eris, quemadmo-is\ndum dicitur: si spiritu facta carnis mortificaueritis,\nuiuetis. nam et hic ex his duobus unum exigitur, alterum\noffertur. si spiritu, inquit, facta carnis mortificaueritis,\nuiuetis: ut ergo spiritu facta carnis mortificemus,\nexigitur, ut autem uiuamus, offertur. num igitur placet, ut\nfacta carnis mortificare non donum dei esse dicamus neque\nid donum dei esse fateamur, quoniam exigi audimus a nobis\npraemio uitae, si hoc fecerimus, oblato? absit, hoc ut placeat\nparticipibus et defensoribus gratiae. Pelagianorum est error\niste damnabilis, quorum mox apostolus ora obstruxit adiungens:\nquotquot enim spiritu dei aguntur, hi filii dei sunt,\nne facta mortificare nos carnis non per dei, sed per nostrum\nspiritum crederemus. de quo dei spiritu etiam ibi loquebatur,\nubi ait: omnia autem haec operatur unus atque\nidem spiritus, diuidens propria unicuique prout.\n\n\n\n\n\n\nuult. inter quae omnia, sicut scitis, nominauit et fidem.\nsicut ergo, quamuis donum dei sit facta carnis mortificare,\nexigitur tamen a nobis proposito praemio uitae: ita donum\ndei est et fides, quamuis et ipsa, cum dicitur: si credideris,\nsaluus eris, proposito praemio salutis exigatur a nobis.\nideo haec et nobis praecipiuntur et dona dei esse monstrantur,\nut intellegatur, quod et nos ea facimus et deus facit, ut\nilla faciamus, sicut per prophetam Ezechihelem apertissime\ndicit. quid enim apertius quam ubi dicit: ego faciam, ut\nfaciatis? locum ipsum scripturae attendite, et uidebitis illa\ndeum promittere facturum se ut faciant, quae iubet, ut fiant.\nnon sane ibi tacet merita eorum, sed mala, quibus se ostendit\nreddere pro malis bona hoc ipso, quo eos facit habere\ndeinceps opera bona, cum ipse facit, ut faciant diuina mandata.\n\nSed omnis haec ratio, qua defendimus gratiam dei per\nIesum Christum dominum nostrum uere esse gratiam, id est\nnon secundum merita nostra dari, quamuis euidentissime\ndiuinorum eloquiorum testimoniis asseratur, tamen apud eos,\nqui, nisi aliquid sibi assignent quod priores dent, ut retribuatur\neis, ab omni studio pietatis reprimi se putant, laborat\naliquando in aetate maiorum iam utentium uoluntatis arbitrio.\nsed ubi uenitur ad paruulos et ad ipsum mediatorem dei et\nhominum, hominem Christum Iesum, omnis deficit praecedentium\ngratiam dei humanorum assertio meritorum, quia nec\nilli ullis bonis praecedentibus meritis discernuntur a ceteris,\nut pertineant ad liberatorem hominum, nec ille ullis humanis\npraecedentibus meritis, cum et ipse sit homo, liberator factus\nest hominum.\n\nQuis enim audiat, quod dicuntur paruuli pro suis futuris\nmeritis in ipsa infantili aetate baptizati exire de hac uita, et\n\n\n\n\n\n\nideo alii non baptizati in eadem aetate mori, quia et ipsorum\npraescita sunt merita futura, sed mala, non eorum uitam\nbonam uel malam deo remunerante uel damnante, sed nullam?\napostolus quidem limitem fixit, quem transgredi non debeat\nhominis, ut mitius loquar, incauta suspicio. ait enim: omnes:\nastabimus ante tribunal Christi, ut ferat unusquisque\nsecundum ea quae per corpus gessit, siue\nbonum siue malum. gessit, inquit, non adiunxit: \"uel\ngesturus fuit\". sed unde hoc talibus uiris in mentem uenerit\nnescio, ut futura, quae non sunt futura, puniantur aut\nhonorentur merita paruulorum. cur autem dictum est secundum\nea quae per corpus gessit hominem iudicandum,\ncum gerantur multa solo animo, non per corpus nec per ullum\ncorporis membrum, et plerumque tam magna, ut talibus\ncogitationibus poena iustissime debeatur, sicuti est, ut\nalia taceam, quod dixit insipiens in corde suo: non\nest deus? quid est ergo: secundum ea quae per corpus\ngessit, nisi secundum ea quae gessit eo tempore, quo in\ncorpore fuit, ut per corpus intellegamus per corporis tempus?\npost corpus autem nemo erit in corpore nisi resurrectione\nnouissima, non ad ulla merita comparanda, sed ad recipienda\npro bonis meritis praemia, pro malis luenda supplicia.\nCCLXXXVIII. QVOD OSTIVM VERBI APERIATVB, CVM COR AVDIENTIS APERI- TVR, VT CREDAT. EX LIBRO SVPRA SCRIPTO. Quomodo aperitur ostium uerbi, nisi cum sensus aperitur\naudientis, ut credat, et initio fidei facto ea quae ad\n\n\n\n\n\n\naedificandam salubrem doctrinam praedicantur et disputantur admittat,\nne per infidelitatem corde clauso ea quae dicuntur improbet\nac repellat? unde et ad Corinthios ait: permanebo\nautem Ephesi usque ad pentecosten; ostium enim\nmihi apertum est magnum et euidens, et aduersarii\nmulti. quid hic aliud potest intellegi nisi praedicato ibi per\neum primitus euangelio credidisse multos et multos eiusdem\nfidei aduersarios extitisse secundum illud domini: nemo\nuenit ad me, nisi cui datum fuerit a patre meo, et:\nuobis datum est nosse mysterium regni caelorum,\nillis autem non est datum? ostium ergo apertum est\nin eis quibus datum est, aduersarii autem multi ex eis quibus\nnon est datum.\n\nItemque ad eosdem in secunda epistula idem apostolus:\ncum uenissem, inquit, Troadem in euangelio Christi,\net ostium mihi apertum esset in domino, non habui\nrequiem spiritui meo, quod non inueni Titum,\nfratrem meum, sed uale illis faciens exii in Macedoniam.\nquibus uale fecit, nisi eis qui crediderant, in quorum\nscilicet cordibus euangelizanti apertum est ostium? quid autem\nadiungat attendite: deo autem, inquit, gratias, qui semper\ntriumphare nos facit in Christo et odorem notitiae\nsuae manifestat per nos in omni loco, quia\nChristi bonus odor sumus deo in his qui salui fiunt\net in his qui pereunt, quibusdam quidem odor mortis\nin mortem, quibusdam autem odor uitae in uitam.\necce unde gratias agit miles acerrimus et defensor inuictissimus\ngratiae; ecce unde gratias agit: quia Christi bonus odor\nsunt apostoli deo et in his qui salui fiunt gratia eius et in his\n\n\n\n\n\n\n\n\n\n\nqui pereunt iudicio eius. sed ut minus suscenseatur haec\nparum intellegentibus, ipse admonet, cum adiungit et dicit:\net ad haec quis idoneus? uerum redeamus ad ostii apertionem,\nqua initium fidei audientium significauit apostolus.\nquid est enim: orantes simul et pro nobis, ut deus\naperiat nobis ostium uerbi, nisi apertissima demonstratio\netiam ipsum initium fidei donum dei? non enim orando peteretur\nab eo, nisi ab ipso tribui crederetur. hoc donum caelestis\ngratiae in illam purpurariam descenderat, cui, sicut\nscriptura dicit in Actibus apostolorum, deus aperuerat\nsensum eius et intendebat in ea quae a Paulo dicebantur.\nsic enim uocabatur, ut crederet. agit quippe deus\nquod uult in cordibus hominum uel adiuuando uel iudicando,\nut etiam per eos impleatur quod manus eius et consilium\npraedestinauit fieri.\n\n\nFrustra itaque etiam illud, quod Regnorum et Paralipomenon\nteste scriptura probauimus: quod deus uult fieri nisi\nuolentibus hominibus oportet fieri, inclinari corda, ut hoc\nuelint, eo scilicet inclinante, qui in nobis mirabili modo et\nineffabili operatur et uelle, ad causam, de qua disseruimus,\nnon pertinere dixerunt. quid est aliud nihil dicere et tamen\ncontradicere? nisi forte existimant ad regna terrena facienda\ndeum inclinare, ad regnum uero caeleste optinendum deum\nnon inclinare quorum uoluerit uoluntates? sed, puto, propter\nregnum caelorum, non propter regnum terrenum esse dictum:\ninclina cor meum in testimonia tua, uel: a domino\ngressus hominis diriguntur, uel: paratur uoluntas\na domino, uel: dabo eis cor aliud, et spiritum\n\n\n\n\n\n\nnouum dabo eis. audiant etiam illud: spiritum meum\ndabo in uobis et faciam, ut in iustificationibus\nmeis ambuletis; audiant: a domino corriguntur gressus\nuiri; audiant: omnis uir uidetur sibimet ipse\niustus, dirigit autem corda dominus; audiant: crediderunt\nquotquot erant praeordinati in uitam aeternam\na m. audiant et alia, quaecumque non dixi, quibus ostenditur\ndeus ad regnum etiam caelorum et ad uitam aeternam parare\net conuertere hominum uoluntates. cogitate autem, quale sit,\nut credamus ad constituenda regna terrena hominum uoluntates\noperari deum et ad capessendum regnum caelorum\nhomines operari uoluntates suas.\nCCLXXXVIII. QVOD GRATIA PRAEVENIAT FIDEM PRAESTETQVE PERSEVE- RANTIAM. EX LIBRO DE DONO PERSEVERANTIAE. Praeuenit ergo et fidem gratia. alioquin si fides eam praeuenit,\nprocul dubio praeuenit et uoluntas, quoniam fides sine\nuoluntate non potest esse. si autem gratia praeuenit fidem,\nquoniam praeuenit uoluntatem, profecto praeuenit omnem\noboedientiam, praeuenit etiam caritatem, qua una deo ueraciter\net suauiter oboeditur. et haec omnia gratia in eo cui datur\net cuius haec omnia praeuenit operatur.\n\nRestat in his bonis usque in finem perseuerantia, quae\nfrustra a domino cotidie poscitur, si non eam dominus per\n\n\n\n\n\n\n\n\ngratiam suam in illo cuius orationem exaudit operatur. uidete\netiam, a ueritate quam sit alienum negare donum dei\nesse perseuerantiam usque in finem huius uitae, cum uitae\nhuic, quando uoluerit, ipse det finem: quem si dat ante imminentem\nlapsum, facit hominem perseuerare usque in finem.\nsed mirabilior et fidelibus euidentior largitas bonitatis dei est,\nquod etiam paruulis, quibus oboedientia non est illius aetatis\nut detur, datur haec gratia. ista igitur sua dona, quibuscumque\ndeus donat, procul dubio se donaturum praesciuit esse et\nin sua praescientia praeparauit. quos ergo praedestinauit,\nipsos et uocauit, uocatione illa, quam me saepe commemorare\nnon piget, de qua dictum est: sine paenitentia sunt\ndona et uocatio dei. namque in sua quae falli mutarique\nnon potest praescientia opera sua futura disponere, id omnino\nnec aliud quicquam est praedestinare.\nCCXC. . QVOD PARVVLI, SI PECCATVM ORIGINALE NON ESSET, NVLLI MALO TENERENTVR OBNOXII. EX LIBRO CONTRA IVLIANVM TERTIO. Frustra itaque putas ideo in paruulis non esse delictum,\nquia sine uoluntate, quae in eis nulla est, esse non potest.\nhoc enim recte dicitur propter proprium cuiusque peccatum,\nnon propter primi peccati originale contagium. quod si nullum\nesset, profecto nullo malo paruuli obstricti nihil mali\nuel in corpore uel in anima sub tanta iusti dei potestate paterentur.\nquod tamen et ipsum a mala uoluntate primorum\nhominum sumsit exordium. ita nisi uoluntas mala non est\n\n\n\n\n\n\ncuiusquam ulla origo peccati. haec si sapias, simpliciter et\nueraciter gratiam Christi erga paruulos confiteberis nec cogeris\nres impiissimas atque absurdissimas dicere, aut baptizandos\nnon esse paruulos, quod quidem postea estis forte dicturi,\naut tam magnum sacramentum sic in eis esse ludibrium, ut\nin saluatore baptizentur, sed non saluentur, a liberatore redimantur,\nsed non liberentur, lauacro regenerationis lauentur,\nsed non abluantur, exhorcizentur et exsufflentur, sed a potestate\ntenebrarum non eruantur, sit eorum pretium sanguis,\nqui in remissionem fusus est peccatorum, sed nullius peccati\nremissione purgentur; hoc totum propterea, quia timetis dicere:\n\"non baptizentur\", ne non solum facies uestrae sputis oblinantur\nuirorum, uerum etiam capita sandaliis muliercularum\ncommitigentur.\n\nNos certe causam, cur sub diabolo sit qui nascitur, donec\nrenascatur in Christo, peccati ex origine dicimus esse contagium.\nuos autem, qui hoc negatis, ea saltem quae aperta sunt\nintuemini, cur nonnulli etiam daemonem patiantur infantes.\nnisi forte et ipsos aut esse aut sub diabolo esse negabitis,\nnec uos euangelium commonebit, ubi forsitan propter uos\ninterrogauit dominus quod sciebat, ut pater pueri responderet\nfilium suum ab infantia sua daemonio tam graui uexari, ut\na Christi discipulis non posset expelli. ecce ego, ut sint paruuli\nin diaboli potestate, causam nuptias esse non dico, quod\nme dicere calumniaris. nuptiae quidem habent ordinem suum\net benedictionem suam bonumque suum, quod nec subintrante\npeccato amittere potuerunt. tu autem, quare sit sub diabolo\nille saltem infans, qui manifestissime uexatur a diabolo, ita\n\n\n\n\n\n\nut aliquando ipsa uexatione moriatur, responde, si potes. non\nuis enim quemquam ullam poenam pro alienis subire peccatis,\nne hinc fiat credibile etiam contagia peccatorum in nascentes\nex gignentibus posse transire.\n\nSed uidelicet egregius dialecticus non me pateris elabi, sed\npresse interrogabis et breuiter, in paruulis actionem ream an\nnaturam putem, et ad utrumque respondens: \"si actione\" inquis\n\"ostende, quid fecerint; si natura, ostende quis eos fecerit\".\nquasi et actio mala faciat nisi naturam ream. actione quippe\nqui reus est, homo est. homo autem natura est hominis. igitur\nsicut peccati actione maiores, ita minores maiorum contagione\nsunt rei, isti ex eo quod faciunt, illi ex quibus originem\nducunt. quocirca paruuli bonum est, quod homines sunt.\nquod omnino non essent, nisi eos ille qui summe bonus est,\ncreauisset. malum uero si nullum ex origine traherent, numquam\ncum uitiis uel corporalibus nascerentur. deus enim,\nqui est animarum, ipse est etiam corporum conditor. qui\nutique humanae in ipsa condicione naturae uitia non infligit\ninmerite. neque enim de innumerabilibus paruulis, qui et in\nanimo et in corpore cum tanta uitiorum uarietate nascuntur,\nhoc dici potest, quod dominus ait de illo qui caecus est natus,\nnon propter peccatum ipsius uel parentum id esse factum,\nsed ut manifestarentur opera dei in illo. multi quippe nec\nsanantur omnino, sed cum eisdem uitiis siue qualibet aetate\nsiue in ipsa moriuntur infantia. nonnullis etiam paruulis iam.\nrenatis uel permanent cum quibus nati sunt uel accedunt\nhuius modi mala, absit, ut dicamus indigne; sed hinc potius\nintellegamus eis ad alterum saeculum prodesse quod renascuntur,\nhuius autem saeculi dispositionem propter initium\nsuperbiae hominis, per quod apostatauit a deo, diuersis malis.\n\n\n\n\n\n\nhominum peragi in iugo graui super filios Adam, a die\nexitus de matris uentre eorum usque in diem sepulturae\nin matre omnium nostrum.\nCCXCI. QVOD, CVM REMEDIVM FATETVR IVLIANVS, FATERI COGATVR ET MORBVM. EX LIBRO SVPRA SCRIPTO CONTRA EVNDEM. Diserte sane inter lasciuientes et continentes tamquam in\nmedio pudicitiam constituis coniugalem, quae illos inlicita\ncommisisse indignatur, hos etiam licita contemsisse miratur,\nultimi limitis sortita regionem, ultra se proruentium execrata\nbarbariem, supra se micantium uenerata fulgorem, quae uerecundis\nmanibus et confouet aestuantes et laudat tali remedio\nnon egentes. multum delector eloquentissima ueritate; sed\nobsecro te, nempe, sicut dicis et disertissime ac uerissime\ndicis, propterea continentes laudat pudicitia coniugalis, quod\ntali remedio non egeant, quo se ipsa perspicit eguisse, id est,\nut secundum apostolum qui se non continet nubat. cur ergo,\nquando istam concupiscentiam morbum esse dico, tu negas,\nqui tamen ei necessarium remedium confiteris? si agnoscis\nremedium, agnosce morbum; si negas morbum, nega remedium.\nrogo, cede aliquando etiam per os tuum tibi loquenti ueritati.\nnemo prouidet remedium nisi sanitati.\nCCXCII. DE CONCVPISCENTIA CARNIS ADVERSVS SPIRITVM ET SPIRITVS ADVERSVS CARNEM. CONTRA IVLIANVM EX LIBRO m. Recole, quid apostolus scribat ad Galatas, certe homines\nbaptizatos. dico autem, inquit, spiritu ambulate et\nconcupiscentias carnis ne perfeceritis. non ait: \"ne\nfeceritis\", quia eas non habere non poterant, sed: ne perfeceritis,\nid est: ne opera earum consensu uoluntatis impleatis.\ncaro enim, inquit, concupiscit aduersus spiritum et\nspiritus aduersus carnem: haec enim inuicem aduersantur,\nut non ea quae uultis faciatis. uide, si non\nhoc est ad Romanos: non enim quod uolo facio bonum,\nsed quod nolo malum, hoc ago. deinde ad Galatas addit\net dicit: quod si spiritu ducimini, non adhuc\nestis sub lege. uide, si non hoc est ad Romanos: iam\nnon ego operor illud, et: condelector legi dei secundum\ninteriorem hominem, et: non regnet peccatum\nin uestro mortali corpore ad oboediendum desideriis\neius. si enim non oboediatur concupiscentiis, quas necesse est\nesse in carne peccati atque in corpore mortis huius, non perficietur\nquod perfici uetat apostolus dicens: concupiscentias\ncarnis ne perfeceritis. ipsa quippe sunt opera, de quibus\nsequitur et dicit: manifesta autem sunt opera carnis,\nquae sunt fornicationes, immunditiae, luxuriae,\nidolorum seruitus et cetera. si ergo non consentiatur concupiscentiis\ncarnis, quantumuis aguntur motibus, non tamen\n\n\n\n\n\n\nperficientur operibus. proinde cum caro concupiscit aduersus\nspiritum et spiritus aduersus carnem, ut non ea quae\nuolumus faciamus, nec carnis perficiuntur concupiscentiae,\nquamuis fiant, nec nostra perficiuntur opera bona, quamuis\nfiant. sicut enim tunc perficitur carnis concupiscentia,\ncum consentit ei spiritus ad opera mala, ut non concupiscat\naduersus illam, sed cum illa: sic et bona opera nostra tunc\nperficientur, quando ita spiritui caro consenserit, ut aduersus\neum etiam ipsa non concupiscat. hoc enim uolumus, cum\nperfectionem iustitiae concupiscimus; hoc intentione non intermissa\nuelle debemus. sed quia id perficere in ista corruptibili\ncarne non possumus, ideo dixit ad Romanos: uelle\nadiacet mihi, perficere autem bonum non inuenio,.\nuel, sicut habent codices graeci: uelle adiacet mihi, perficere\nautem bonum non, id est: non mihi adiacet perficere\nbonum. non ait: nfacerefacere\", sed:perficere bonum, quia\nfacere bonum est post concupiscentias non ire; perficere autem\nbonum est non concupiscere. quod ergo est ad Galatas:\nconcupiscentias carnis ne perfeceritis, hoc a contrario\nest ad Romanos: perficere autem bonum non inuenio,\nquia nec illae perficiuntur in malo, quando eis non\naccedit nostrae uoluntatis assensus, nec nostra uoluntas\nperficitur in bono, quamdiu illarum cui non consentimus\npermanet motus. ipse autem conflictus, in quo etiam baptizati\nuelut in agone decertant, cum caro concupiscit aduersus\nspiritum et spiritus aduersus carnem, ubi et spiritus facit\nbonum opus non consentiendo concupiscentiae malae, sed non\nperficit, quia ipsa mala desideria non absumit, et caro facit\nmalum desiderium, sed nec ipsa perficit, quia non sibi consentiente\nspiritu et ipsa ad opera damnanda non peruenit â€” iste\nergo conflictus non Iudaeorum nec quorumlibet aliorum, sed\n\n\n\n\n\n\nplane christianorum fidelium et bene uiuendo in hoc certamine\nlaborantium breuiter ostenditur ad Romanos, ubi ait: igitur\nipse ego mente seruio legi dei, carne autem legi\npeccati.\n\nSi ergo haec est condicio in corpore mortis huius, quae\nutique non fuit in paradiso in corpore uitae illius, procul\ndubio satis euidenter apparet, unde trahant paruuli obligationem\npeccati, cum carnaliter nascuntur; quae non soluitur, nisi\ncum spiritaliter renascuntur. non enim hanc trahunt ex opere,\nquo humanam deus naturam facit, sed ex uulnere, quod naturae\nhumanae hostis inflixit, non hostis secundum Manichaeos\nprosiliens ex natura mali, quam non condidit deus, sed hostis\nangelus quondam ex opere dei bonus, ex opere suo factus malus,\nqui se primum uulnerando prostrauit, ut elisus elideret, ut\nper malam persuasionem praeuaricationis uulnus infligeret,\nunde genus humanum etiam in his qui uiam dei ambulant\nclaudicaret.\nCCXCIII. CONTRA OBIECTIONES CONCLVSIONESQVE PELAGIANAS SVB TITVLIS XV RESPONSA SANCTI AVGVSTINI. EX LIBRO AD PAV- LVM ET EVTROPIVM EPISCOPOS DE PERFECTIONE IVSTITIAE HOMINIS. I. \"Ante omnia\" inquit ninterrogandusinterrogandus est qui negat hominem\nsine peccato esse posse, quid sit quodcumque peccatum,\nquod uitari potest an quod uitari non potest. si quod uitari non\npotest, peccatum non est; si quod uitari potest, potest homo\n\n\n\n\n\n\nsine peccato esse, quod uitari potest. nulla enim ratio uel\niustitia patitur saltem dici peccatum, quod uitari nullo modo\npotest\". Respondemus uitari posse peccatum, si natura uitiata\nsanetur gratia dei per Iesum Christum dominum nostrum.\nin tantum enim sana non est, in quantum id quod faciendum\nest aut caecitate non uidet aut infirmitate non implet, dum\ncaro concupiscit aduersus spiritum et spiritus aduersus carnem,\nut ea quae uult homo non faciat.\n\nII. \"Iterum quaerendum est\" inquit \"peccatum uoluntatis an\nnecessitatis est. si necessitatis est, peccatum non est; si uoluntatis\nest, uitari potest.\" Respondemus quod supra et, ut\nsanemur, inuocamus eum cui dicitur in psalmo: de necessitatibus\nmeis educ me.-\n\nIII. \"Iterum\" inquit \"quaerendum est: quid est peccatum,\nnaturale an accidens? si naturale, peccatum non est. si autem\naccidens est, recedere potest, et quod recedere potest, uitari\npotest, et quod uitari potest, potest homo sine eo esse quod\nuitari potest.\" Respondetur naturale non esse peccatum, sed\nnaturae praesertim uitiatae — unde facti sumus natura filii\nirae — parum esse ad non peccandum uoluntatis arbitrium,\nnisi adiuta sanetur gratia dei per legum Christum dominum\nnostrum.\n\nIIII. \"Iterum\" ait \"quaerendum est: quid est peccatum, actus\nan res ? si res est, auctorem habeat necesse est, et si\nauctorem habere dicitur, iam alter praeter deum rei alicuius\nauctor induci uidebitur. at si hoc dici impium est, et confiteri\nnecesse est peccatum omne actum esse, non rem. si igitur\nactus est, immo uero quia actus est, uitari potest\". Respondemus\npeccatum quidem actum dici et esse, non rem. sed\n\n\n\n\n\n\netiam in corpore claudicatio eadem ratione actus est, non res,\nquoniam res pes ipse uel corpus uel homo est, qui pede uitiato\nclaudicat, nec tamen uitare potest claudicationem, nisi\nhabuerit sanatum pedem. quod etiam in interiore homine\nfieri potest, sed gratia dei per Iesum Christum dominum nostrum.\nipsum sane uitium, quo claudicat homo, nec pes est\nnec corpus nec homo nec ipsa claudicatio, quae utique non\nest, quando non ambulat, cum tamen insit uitium, quo fit\nclaudicatio, quando ambulat. quaerat ergo, quod eidem uitio\nnomen imponat, utrum rem uelit dicere an actum an rei potius\nqualitatem malam, qua deformis actus exsistit. sic et\nin homine interiore animus res est, rapina actus est, auaritia\nuitium est, id est qualitas, secundum quam malus est animus,\netiam quando nihil agit, unde auaritiae suae seruiat,\netiam quando audit: non concupisces, seque uituperat et\ntamen auarus manet, sed per fidem renouatur, id est sanatur,\nde die in diem, nec tamen nisi gratia dei per Iesum Christum\ndominum nostrum.\n\nV. ,,Iterum\" inquit \"quaerendum est, utrumne debeat homo sine\npeccato esse. procul dubio debet. si debet, potest; si non potest,.\nergo nec debet; et si non debet homo esse sine peccato,\ndebet ergo esse cum peccato, et iam peccatum non erit, si\nillud haberi constiterit, aut, si hoc etiam dici absurdum est —\nconfiteri enim necesse est debere hominem sine peccato esse —\net constat eum non aliud debere, quam potest\". Respondetur\neadem similitudine, qua superius iam respondimus. cum\nenim uidemus claudum, qui sanari potest, recte utique dicimus:\n\"debet esse homo iste sine claudicatione, et si debet,\npotest\" nec tamen, cum uult, continuo potest, sed cum fuerit\nadhibita curatione sanatus et medicina adiuuerit uoluntatem.\nhoc fit in interiore homine, quod ad peccatum attinet tamquam\neius claudicationem, per eius gratiam qui uenit non\n\n\n\n\n\n\nuocare iustos, sed peccatores, quia non est opus sanis medicus,\nsed male habentibus.\n\nVI. \"Iterum\" ait \"quaerendum est, utrumne praeceptum sit\nhomini sine peccato esse. aut enim non potest et praeceptum\nnon est, aut quia praeceptum est, potest. nam quomodo praeciperetur\nquod fieri omnino non posset?\" Respondetur consultissime\nhomini praecipi rectis passibus ambulare, ut, cum se\nnon posse perspexerit, medicinam requirat; quae interioris\nhominis ad sanandam peccati claudicationem gratia dei est per\nIesum Christum dominum nostrum.\n\n\nVII. \"Iterum\" ait \"quaerendum est, an uelit hominem deus\nsine peccato esse. procul dubio uult et procul dubio potest.\nquis enim tam demens est, ut uel dubitet fieri posse quod\ndeum uelle non dubitet?\" Respondetur: si nollet deus hominem\nsine peccato esse, non mitteret filium suum, qui sanaret homines\na peccatis. hoc fit in credentibus et proficientibus renouatione\ninterioris hominis de die in diem, donec fiat perfecta\niustitia tamquam sanitas plena.\n\nVIII. \"Iterum\" ait \"quaerendum est: quomodo uult deus\nesse hominem, cum peccato an sine peccato? procul dubio\nnon uult esse cum peccato. quanta haec impietatis blasphemia\nsit cogitandum est, ut dicatur hominem posse esse cum peccato,\nquod deus non uult, et negetur posse esse sine peccato,\nquod deus uult. quasi quem ad hoc deus creauerit, ut possit\nesse quod nolit et non possit esse quod uelit, et ut contra\nsuam magis, quam ut secundum suam exsisteret uoluntatem.\"\nIam superius responsum est; sed addendum uideo, quod spe\nsalui facti sumus. spes autem, quae uidetur, non est\nspes; quod enim uidet quis, quid sperat? si autem\n\n\n\n\n\n\nquod non uidemus speramus, per patientiam exspectamus:\ntunc ergo plena iustitia, quando plena sanitas,\ntunc plena sanitas, quando plena caritas — p len i t udo enim\nlegis caritas — tunc autem plena caritas, quando uidebimus I\neum sicuti est. neque enim non erit quod addatur ad dilectionem,\ncum fides peruenerit ad uisionem.I\n\nVIIII. \"Iterum quaerendum est\" inquit: \"per quid efficitur\nhomo cum peccato, per naturae necessitatem an per arbitrii :\nlibertatem? si per naturae necessitatem, culpa caret; si per !\narbitrii libertatem, quaerendum est, a quo ipsam arbitrii libertatem\nacceperit. procul dubio a deo. deus autem quod dedit, I\ncerte bonum est. negari enim non potest. qua igitur ratione\nbonum probatur, si magis ad malum quam ad bonum pronum\nest? magis enim ad malum quam ad bonum pronum est, si\nhomo per illud potest esse cum peccato et non potest esse\nsine peccato.\" Respondetur per arbitrii libertatem factum, at,\nesset homo cum peccato; sed iam poenalis uitiositas subsecuta\nex libertate fecit necessitatem. unde ad deum fides\nclamat: de necessitatibus meis educ me. sub quibus\npositi uel non possumus quod uolumus intellegere uel quod\nintellexerimus uolumus nec ualemus implere. nam et ipsa\nlibertas credentibus a liberatore promittitur: si uos, in- I\nquit, filius liberauerit, tunc uere liberi eritis. I\nuicta enim uitio, in quod cecidit uoluntate, caruit libertate\nnatura. hinc alia scriptura dicit: a quo enim quis deuictus\nest, huic seruus addictus est. sicut ergo,\nnon est opus sanis medicus, sed male habentibus, ita non\n\n\n\n\n\n\nest opus liberis liberator, sed seruis, ut ei dicat gratulatio\nlibertatis: saluam fecisti de necessitatibus animam\nmeam. ipsa enim sanitas est uera libertas, quae non perisset,\nsi bona permansisset uoluntas. quia uero peccauit uoluntas,\nsecuta est peccantem peccatum habendi dura necessitas, donec\ntota sanetur infirmitas et accipiatur tanta libertas, in qua,\nsicut necesse est, permaneat beate uiuendi uoluntas, ita ut\nsit etiam bene uiuendi et numquam peccandi uoluntaria felixque\nnecessitas.\n\nX. \"Proinde\" inquit \"deus bonum hominem fecit et praeterquam\nillum bonum fecit, bonum ei ut faceret insuper imperauit.\nquam impium, ut confiteamur hominem malum esse, quod nec\nfactus est nec ei praeceptum est, si negemus eum bonum posse\nesse, quod factus est et quod ei ut faceret imperatum estu. Respondemus:\nquia ergo non se ipse homo, sed deus bonum hominem\nfecit, deus eum, non se ipse, ut sit bonus, refecit, dum uolentem,\ncredentem, inuocantem liberat a malo, quod sibi ipse fecit.\nhoc autem fit, dum gratia dei per Iesum Christum dominum.\nnostrum renouatur homo interior de die in diem, ut ad sempiternam\nnon poenam, sed uitam resurgat homo exterior\nnouissimo die.\n\nX. ,,Iterum\" ait \"quaerendum est, quot modis constet omne\npeccatum. duobus, nisi fallor: si aut illa fiant quae prohibentur,\naut illa non fiant quae iubentur. tam certe omnia\nilla, quae prohibita sunt, uitari possunt, quam quae praecepta\nsunt perfici. nam frustra aut prohiberetur aut iuberetur quod\nuel caueri uel impleri non posset, et quomodo negabimus posse\nesse hominem sine peccato, cum confiteri necesse sit eum tam\nomnia illa, quae uetantur, posse cauere quam quae imperantur\nefficere?\" Respondetur multa esse in scripturis sanctis diuina\npraecepta, quae omnia commemorare nimis operosum.. est;\n\n\n\n\n\n\nsed dominus, qui uerbum consummans et breuians fecit super\nterram, in duobus praeceptis dixit legem prophetasque pendere,\nut intellegeremus, quidquid aliud diuinitus praeceptum est, in\nhis duobus habere finem et ad haec duo esse referendum:\ndiliges dominum deum tuum ex toto corde tuo et\nex tota anima tua et ex tota mente tua, et: diliges\nproximum tuum tamquam te ipsum. in his, inquit,\nduobus praeceptis tota lex pendet et prophetae.\nquidquid ergo dei lege prohibemur et quidquid iubemur\nfacere, ad hoc prohibemur et iubemur, ut duo ista compleamus.\net forte generalis prohibitio est: non concupisces,\net generalis iussio est: diliges. unde breuiter apostolus Paulus\nquodam loco utrumque complexus est. prohibitio est enim:\nnolite conformari huic saeculo; iussio autem: sed\nreformamini in nouitate mentis uestrae. illud pertinet\nad non concupiscere, hoc ad diligere, illud ad continentiam,\nhoc ad iustitiam, illud ad declinandum a malo, hoc ad\nfaciendum bonum. non concupiscendo enim uetustate expoliamur\net nouitate induimur diligendo. sed nec quisquam esse\npotest continens, nisi deus det, et caritas dei diffunditur in\ncordibus nostris, non per nos ipsos, sed per spiritum sanctum.,\nqui datus est nobis. hoc autem fit de die in diem in his qui\nuolendo et credendo et inuocando proficiunt et praeterita\nobliuiscentes in ea quae ante sunt extenduntur. ad hoc enim\nlex ista praecepit, ut, cum in his implendis homo defecerit, non\nse extollat superbia tumidus, sed ad gratiam confugiat fatigatus,\nac sic eum lex terrendo ad Christum diligendum paedagogi\nperducat officio.\n\n\n\n\n\n\n\nXII. \"Iterum quaerendum est\" inquit: \"quomodo non potest\nhomo esse sine peccato, uoluntate an natura? si natura,\npeccatum non est; si uoluntate, perfacile potest uoluntas\nuoluntate mutari.\" Respondemus admonentes esse cogitandum,\n. quanta sit ista praesumtio, qua dicitur non solum posse,\nquod quidem adiuuante dei gratia negandum non est, sed\netiam perfacile uoluntatem posse uoluntate mutari, cum\ndicat apostolus: caro concupiscit aduersus spiritum\net spiritus aduersus carnem; haec enim inuicem\naduersantur sibi, ut non ea quae uultis faciatis.\nnon enim ait: haec inuicem aduersantur, ut quae\npotestis facere nolitis, sed: ut non ea quae uultis faciatis.\ncur ergo concupiscentia carnis, quae utique culpabilis\natque uitiosa est nihilque est aliud quam desiderium peccati\n- quod idem apostolus praecipit, ne regnet in nostro mortali\ncorpore; ubi ostendit satis esse tamen in nostro mortali corpore\nquod permittendum non sit ut regnet — cur ergo ista\nconcupiscentia non mutata est ea uoluntate, quam uoluntatem\nsatis euidenter expressit apostolus dicens: ut non ea quae\nuultis faciatis, si facile potest uoluntas uoluntate mutari ?\nnec sane isto modo naturam siue animae siue corporis, quam\ndeus creauit et quae tota bona est, accusamus, sed eam dicimus\npropria uoluntate uitiatam sine dei gratia non posse\nsanari.\n\nXIII. ,,Iterum\" ait \"quaerendum est: si non potest homo\nsine peccato esse, cuius culpa est, ipsiusne hominis an cuiuslibet\nalterius? si ipsius hominis, quomodo culpa hominis est,\nsi hoc non est quod esse non potest?\" Respondemus ideo esse\n\n\n\n\n\n\n\n\n\n\nhominis culpam, quod non est sine peccato, quia sola hominis\nuoluntate factum est, ut ad istam necessitatem ueniret, quam\nsola hominis uoluntas superare non possit.\n\nXIIII. ,,Iterum\" ait \"quaerendum est: si natura hominis\nbona est, quod nullus negare nisi Marcion aut Manichaeus\naudebit, quomodo igitur bona est, si malo ei non est carere\npossibile ? omne enim peccatum malum esse quis dubitet ?\" Respondemus\net naturam hominis bonam esse et eam malo carere\nposse. nam ideo clamamus: libera nos a malo; quod non\nperficitur, quamdiu corpus, quod corrumpitur, aggrauat animam.\nsed hoc agitur gratia per fidem, ut aliquando dicatur:\nubi est, mors, contentio tua? ubi est, mors, aculeus\ntuus? aculeus autem mortis peccatum, uirtus uero\npeccati lex, quoniam lex prohibendo auget peccati cupiditatem,\nnisi diffundat spiritus caritatem, quae plena et perfecta\ntunc erit, cum uidebimus facie ad faciem.\n\nXV. \"Et hoc\" inquit \"dicendum est: certe iustus deus. negari\nenim non potest. imputat autem deus homini omne peccatum.\nde hoc quoque confitendum puto, quia neque peccatum\nest quidquid non imputabitur in peccatum, et si est aliquod,\npeccatum, quod uitari non possit, quomodo iustus deus dicitur,\nsi imputare cuiquam creditur quod uitari non possit?\"\nRespondemus iam olim contra superbos esse clamatum: beatus\ncui non imputabit dominus peccatum. non enim\nimputat his qui fideliter ei dicunt: dimitte nobis debita\nnostra, sicut et nos dimittimus debitoribus nostris,\net iuste non imputat, quia iustum est quod ait: in qua mensura mensi\nfueritis, in eadem remetietur uobis. peccatum\nest autem, cum uel non est caritas, quae esse debet, uel\nminor est, quam debet, siue hoc uitari uoluntate possit siue non.\npossit, quia, si potest, praesens uoluntas hoc facit; si autem\n\n\n\n\n\n\nnon potest, praeterita uoluntas haec fecit. et tamen uitari\npotest, non quando uoluntas superba laudatur, sed quando\nhumilis adiuuatur.\n\nPost haec ille qui ista conscripsit introducit personam suam\nquasi cum altero disputantem et facit se interrogari et quasi\nab interrogante sibi dicit: \"das mihi hominem sine peccato?\"\net respondit: \"do tibi qui esse possit\". et rursus ab interrogante\ndicitur ei: \"quis est?\" et respondet: \"ipse tu\". \"quod si dixeris\"\ninquit: \\'ego esse non possum\\', respondendum est: cuius culpa\nest? quod si dixerit: \\'mea\\', dicendum est: netet quomodo tua est,\nsi esse non potes?u iterum facit se interrogari et dicit sibi:\n\"tu ipse sine peccato es, qui dicis hominem sine peccato esse\nposse?\" et respondit: \"quod non sum sine peccato, cuius culpa\nest? quod si dixerit\" inquit: \\'tuaest\\', respondendum est: \"quomodo\nmea, si esse non possum P\" Nos respondemus nullum\ncum eis de his uerbis esse debere conflictum, quia non est\nausus dicere esse hominem sine peccato uel aliquem uel se\nipsum, sed tantummodo esse posse respondit. quod neque nos\nnegamus. quando autem possit et per quem possit, hoc\nquaeritur. si enim modo est, non omni animae fideli positae\nin corpore mortis huius orandum est et dicendum: dimitte\nnobis debita nostra, cum iam in sancto baptismo uniuersa\nfuerint dimissa praeterita. quisquis autem membris fidelibus\nChristi hoc non esse orandum persuadere conatur, nihil aliud\nquam se ipsum christianum non esse profitetur. porro si\npropter se ipsum potest homo esse sine peccato, ergo Christus\ngratis mortuus est. non autem gratis mortuus est\nChristus: non igitur potest homo esse sine peccato, etiam si\nuelit, nisi ut adiuuetur gratia dei per Iesum Christum dominum\nnostrum. quod ut perficiatur, et nunc in proficientibus\n\n\n\n\n\n\n\n\nagitur et omni modo implebitur cum contentione mortis absumta\net caritate, quae credendo et sperando nutritur, uidendo\net obtinendo perfecta. deinceps instituit diuinis testimoniis\nagere quod intendit. quod quale sit diligentius aduertamus.\nCCXCIIII. . VBI POSSINT PRAECEPTA DE CARITATIS PERFECTIONE COM- PLERI ET QVID SIT LIBERARI DE CORPORE MORTIS, VEL QVOD NOMINE 1EIVNII, ELEMOSVNAE ET ORATIONIS IVSTITIAE GENE- RALITAS INDICETVR. EX LIBRO SVPRA SCRIPTO. \"Testimonia\" inquit \"quibus probatur praeceptum esse homini,\nut absque peccato sit.\" ad hoc respondemus: non utrum praeceptum\nsit quaeritur, quod ualde manifestum est, sed hoc ipsum\nquod praeceptum esse constat utrum in corpore mortis huius\npossit impleri, ubi caro concupiscit aduersus spiritum et spiritus\naduersus carnem, ut non ea quae uolumus faciamus. de\nquo corpore mortis huius non omnis liberatur, qui finit hanc\nuitam, sed qui in hac uita susceperit gratiam et, ne in uanum\nsuscipiat, bonis operibus egerit. aliud est enim exire de hoc\ncorpore, quod omnes homines dies uitae huius ultimus cogit,\naliud est autem liberari de corpore mortis huius, quod sola\ndei gratia per Iesum Christum dominum nostrum sanctis et\nfidelibus eius impertit. post hanc autem uitam merces perficiens\nredditur, sed eis tantum a quibus in hac uita eiusdem\nmercedis meritum comparatur. non enim ad saturitatem\niustitiae, cum hinc exierit, quisque perueniet, nisi ad eam,\ncum hic est, esuriendo et sitiendo cucurrerit. beati quippe,\n\n\n\n\n\n\nqui esuriunt et sitiunt iustitiam, quoniam ipsi\nsaturabuntur.\n\nQuamdiu ergo peregrinantes a domino per fidem ambulamus,\nnon per speciem — unde dictum est: iustus ex\nfide uiuit — haec est nostra in ista peregrinatione iustitia,\nut ad illam perfectionem plenitudinemque iustitiae,\nubi in specie decoris eius iam plena et perfecta caritas erit,\nnunc ipsius cursus rectitudine et perfectione tendamus, castigando\ncorpus nostrum et seruituti subiciendo et elemosynas\nin dandis beneficiis et dimittendis quae in nos sunt commissa\npeccatis hilariter ex corde faciendo et orationibus indesinenter\ninstando, et haec faciendo in doctrina sana, qua aedificatur\nfides recta, spes firma, caritas pura. haec est nunc nostra\niustitia, qua currimus esurientes et sitientes ad perfectionem\nplenitudinemque iustitiae, ut ea postea saturemur. unde\ndominus in euangelio, cum dixisset: no Ii te facere ius t itiam\nuestram coram hominibus, ut uideamini ab eis,\nne istum nostrum cursum fine humanae gloriae metiremur,\nnon est in expositione iustitiae ipsius executus nisi tria ista:\nieiunium, elemosynas, orationes, ieiunio scilicet uniuersam\ncorporis castigationem significans, elemosynis omnem beniuolentiam\net beneficientiam uel dandi uel ignoscendi, et oratione\ninsinuans omnes regulas sancti desiderii, ut quoniam in castigatione\ncorporis frenatur concupiscentia, quae non frenari,\nsed omnino esse non debet nec erit in illa perfectione iustitiae,\nubi nullum erit omnino peccatum, et saepe in usu rerum etiam\nconcessarum atque licitarum exserit immoderationem suam, in\nipsa uera beneficientia, qua iustus consulit proximo, quaedam\nfiunt quae obsint, cum prodesse putata sint, et aliquando per\ninfirmitatem uel, cum minus sufficitur necessitatibus aliorum\n\n\n\n\n\n\nuel parum in eis proficit, quod benignitatis ac laboris impenditur,\nsubrepit taedium, quo fuscetur hilaritas, in qua datorem\ndiligit deus. subrepit autem tanto magis, quanto minus quisque,\net tanto minus, quanto magis quisque profecerit.\nCCXCV. PRAECEPTVM DE DILIGENDO DEO IN ILLA VITA PERFECTE COMPLERI DICIT ET RATIONEM REDDIT TESTIMONIORVM, QVI- BVS IMPERATVR HOMINI PERFECTVM ESSE, VEL QVANDO SIT ECCLESIA GLORIOSA. EX EODEM LIBRO. Quotquot ergo perfecti, hoc sapiamus, id est quotquot\nperfecte currimus, hoc sapiamus, quod nondum perfecti\nsumus, ut illic perficiamur, quo perfecte adhuc currimus, ut,\ncum uenerit quod perfectum est, quod ex parte est destruatur,\nid est non iam ex parte sit, sed ex toto, quia fidei et spei\niam res ipsa, non quae credatur et speretur, sed quae uideatur\nteneaturque succedit, caritas autem, quae in his tribus\nmaior est, non auferatur, sed augeatur et impleatur, contemplata\nquod credebat et quod sperabat indepta. in qua plenitudine\ncaritatis praeceptum illud implebitur: diliges dominum\ndeum tuum ex toto corde tuo et ex tota animas\ntua et ex tota mente tua. nam cum est adhuc aliquid carnalis\nconcupiscentiae, quod uel continendo frenetur, non omni\nmodo ex tota anima diligitur deus. non enim caro sine anima\nconcupiscit, quamuis caro concupiscere dicatur, quia carnaliter\nanima concupiscit. tunc erit iustus sine ullo omnino peccato\n\n\n\n\n\n\nquia nulla lex erit in membris eius repugnans legi mentis eius,\nsed prorsus toto corde, tota anima, tota mente diligit deum,\nquod est primum summumque praeceptum. cur ergo non praeciperetur\nhomini ista perfectio, quamuis eam in hac uita nemo\nhabeat? non enim recte curritur, si quo currendum; est nesciatur.\nquomodo autem sciretur, si nullis praeceptis ostenderetur?\nsic ergo curramus, ut comprehendamus. omnes enim,\nqui recte current, comprehendent, non sicut in agone theatrico\nomnes quidem currunt, sed unus accipit palmam. curramus\ncredendo et sperando, desiderando; curramus corpus\ncastigando et elemosynas in bonis dandis malisque ignoscendis\nhilariter et ex corde faciendo et currentium uires ut adiuuentur\norando, et sic audiamus praecepta perfectionis, ne currere\nneglegamus ad plenitudinem caritatis.\n\nHis praemissis ea testimonia, quae posuit iste cui respondemus,\ntamquam nos ea protulerimus, diligenter audiamus. in\nDeuteronomio: tu autem perfectus eris coram domino\ndeo tuo; item illic: et non erit inconsummatus in\nfiliis Israhel. item saluator in euangelio: estote perfecti,\nquia pater uester, qui est in caelis, perfectus\nest. item apostolus ad Corinthios secunda: de cetero,\nfratres, gaudete, perfecti estote; item ad Colossenses:\ncorripientes omnem hominem et docentes in omni\nsapientia, ut exhibeamus omnem hominem perfectum\nin Christo; item ad Ephesios: ut exhiberet\nipse sibi gloriosam ecclesiam, non habentem maculam\naut rugam aut aliquid huius modi, ut sit\nsancta et immaculata. (unde et beatus Dauid dicit:)\ndomine, quis habitabit in tabernaculo tuo? aut quis\n\n\n\n\n\n\nrequiescit in monte sancto tuo? qui ingreditur\nsine macula et operatur iustitiam, et alibi: et ero\nimmaculatus coram eo, et alibi: beati immaculati\nin uia, qui ambulant in lege domini. item apud\nSalomonem: diligit dominus sancta corda; accepti\nsunt autem illi omnes immaculati. horum testimoniorum\naliqua currentes exhortantur, ut perfecte currant, aliqua\nipsum finem commemorant, quo currendo pertendunt. ingredi\nautem sine macula non absurde etiam ille dicitur, non qui\niam perfectus est, sed qui ad ipsam perfectionem inreprehensibiliter\ncurrit, carens criminibus damnabilibus atque ipsa\npeccata uenialia non neglegens mundare elemosynis. ingressum\nquippe, hoc est iter nostrum quo tendimus ad perfectionem,\nmunda mundat oratio. munda est autem oratio,\nubi ueraciter dicitur: dimitte nobis, sicut et nos dimittimus,\nut, dum non reprehenditur quod non imputatur, sine\nreprehensione, hoc est sine macula, noster ad perfectionem\ncursus habeatur, in qua perfectione, cum ad eum uenerimus,\niam non sit omnino quod ignoscendo mundetur.\n\nSed aliud, est esse sine peccato, quod de solo in hac uita\nunigenito dictum est, aliud esse sine querella, quod de multis\niustis etiam in hac uita dici potuit, quoniam est quidam\nmodus bonae uitae, de quo etiam in ista humana conuersatione\niusta querella esse non possit. quis enim iuste queritur\nde homine, qui. nemini male uult et quibus potest fideliter\nconsulit nec contra cuiusque iniurias tenet libidinem uindicandi,\nut ueraciter dicat: sicut et nos dimittimus debitoribus\nnostris? et tamen eo ipso quod uerum dicit:\n\n\n\n\n\n\ndimitte, sicut et nos dimittimus, sine peccato se non\nesse declarat. inde est quod dicit: nihil iniquum erat\nin manibus eius, sed oratio mea munda. hinc enim\nerat munda oratio, quia ueniam non iniuste petebat qui ueraciter\ndabat.\n\n\nIudicium enim sine misericordia, sed illi qui non\nfecit misericordiam; superexsultat autem misericordia\niudicio. quod si non esset, quae spes esset, quando\nquidem, cum rex iustus sederit in throno, quis gloriabitur\ncastum se habere cor? aut quis gloriabitur\nmundum se esse a peccato? tunc ergo per eius misericordiam\niusti plene perfecteque mundati fulgebunt in regno\npatris sui sicut sol.\n\nTunc plene atque perfecte erit ecclesia, non habens maculam\naut rugam aut aliquid huius modi, quia tunc etiam erit\nuere gloriosa. cum enim non tantum ait: ut exhiberet\nsibi ecclesiam non habentem maculam aut rugam,\nsed addidit: gloriosam, satis significauit, quando erit sine\nmacula et ruga aut aliquid eius modi: tunc utique, quando\ngloriosa. non enim modo in tantis malis, in tantis scandalis,\nin tanta permixtione hominum pessimorum, in tantis opprobriis\nimpiorum dicendum est eam esse gloriosam, quia reges ei seruiunt,\nubi est periculosior maiorque temtatio; sed tunc potius\ngloriosa erit, quando fiet quod idem ait apostolus: cum Christus\napparuerit, uita uestra, tunc et uos cum ipso\napparebitis in gloriam. cum enim dominus ipse secundum\nformam serui, per quam se mediator coniunxerit ecclesiae,\nnon fuerit glorificatus nisi post resurrectionis gloriam — unde\n\n\n\n\n\n\ndictum est: spiritus autem non erat datus, quia Iesus\nnondum fuerat glorificatus - quomodo dicenda est\nante resurrectionem suam ecclesia eius esse gloriosa? mundat\nergo eam nunc lauacro aquae, in uerbo abluens peccata praeterita\net pellens ab ea dominationem malorum angelorum; deinde\nperficiens eius sanitates facit eam occurrere in illam gloriosam\nsine macula et ruga. quos enim praedestinauit,\nillos et uocauit; et quos uocauit, ipsos et iustificauit;\nquos autem iustificauit, illos et glorificauit.\nin hoc mysterio dictum arbitror: ecce eicio daemonia et\nsanitates perficio hodie et cras, et tertia consummor,\nid est perficior. dixit enim hoc ex persona corporis\nsui, quod est ecclesia dei, (dies) ponens pro distinctis ordinatisque\ntemporibus, quod in sua resurrectione significauit\nin triduo.\n\n\nPuto autem interesse inter rectum corde et mundum corde.\nnam et rectus corde in ea quae ante sunt extenditur, ea\nquae retro sunt obliuiscens, ut recto cursu, id est recta fide\natque intentione, perueniat ubi habitet mundus corde. sicut\nilla singula reddenda sunt singulis, ubi dictum est: quis.\nascendit in montem domini, aut quis stabit in loco\nsancto eius? innocens manibus et mundus corde.\ninnocens manibus ascendet et mundus corde stabit: illud in\nopere est, illud in fine. et illic magis intellegendum quod\ndictum est: bona est substantia cui non est peccatum\nin conscientia. tunc enim erit uere bona substantia, id\nest uerae diuitiae, cum transierit tota paupertas, id est consummata\nfuerit omnis infirmitas. nunc uero auertat se homo\na delicto, cum proficiendo inde discedit et renouatur de\n\n\n\n\n\n\ndie in diem, et dirigat manus in opus misericordiae et ab\nomni delicto mundet cor suum; misereatur, ut quod\nrestat per ueniam dimittatur. hoc enim salubriter et sine\nuana inanique iactantia bene intellegitur in eo quod dixit\nsanctus Iohannes: si cor nostrum nos non reprehendat,\nfiduciam habemus ad deum, et quaecumque petierimus,\naccipiemus ab eo. hoc enim uidetur isto loco\nadmonuisse, ne cor nostrum nos in ipsa oratione et petitione\nreprehendat, hoc est, ne forte, cum coeperimus dicere: dimitte\nnobis debita nostra, sicut et nos dimittimus, compungamur\nnon facere quod dicimus, aut etiam non audeamus.\ndicere quod non facimus, ut fiduciam petendi amittamus.\nCCXCVI. DE EO QVOD AIT APOSTOLVS: IVDICIVM EX VNO IN CON- DEMNATIONEM. EX EPISTVLA RESPONSIONIS AD CONSVLTA HILARII. Cum ergo in utroque, id est in iudicio et in gratia, quod\nattinet ad unum et multa delicta, una eademque sit ratio,\ndicant isti nobis, quare iudicium dixerit ex uno delicto ducere\nin condemnationem, gratiam uero ex multis delictis in iustificationem,\naut adquiescant ideo sic esse dictum, quia in hac\ncausa duo constituuntur homines: Adam, ex quo subsistit\ngeneratio carnalis, et Christus, ex quo generatio spiritalis.\nsed quia tantum ille homo, iste autem et deus et homo, non\nquomodo illa generatio uno delicto obligat, quod est ex Adam,\nita ista regeneratio unum delictum soluit, quod est ex Adam.\n\n\n\n\n\n\nsed illi quidem generationi sufficit ad condemnationem unius\ndelicti conexio — quidquid enim postea homines ex malis suis\noperibus addunt, non pertinet ad illam generationem, sed ad\nhumanam conuersationem — huic autem regenerationi non sufficit\nillud delictum tantummodo soluere, quod ex Adam trahitur,\nsed quidquid etiam postea ex iniquis operibus humanae\nconuersationis accedit. ideo iudicium ex uno in condemnationem,\ngratia autem ex multis delictis in iustificationem.\n\nSi enim ob unius delictum mors regnauit per\nunum, a quo delicto paruuli per baptismum expiantur, multo\nmagis qui abundantiam gratiae et iustitiae accipiunt,\nin uita regnabunt per unum Iesum Christum:\nmulto magis utique regnabunt, quia aeternae uitae regnum\nerit, mors autem in eis temporaliter transit, non in aeternum\nregnabit. itaque sicut per unius delictum in omnes\nhomines ad condemnationem — de qua condemnatione\nparuuli per sacramentum baptismi liberandi sunt — ita et\nper unius iustificationem in omnes homines ad\niustificationem uitae. et hic omnes dixit et ibi, non\nquia omnes homines ueniunt ad gratiam iustificationis Christi,\ncum tam multi alienati ab illa in aeternum moriantur, sed\nquia omnes, qui renascuntur in iustificationem, non nisi per\nChristum renascuntur, sicut omnes, qui nascuntur in condemnationem,\nnon nisi per Adam nascuntur. nemo quippe est in\nilla generatione praeter Adam, nemo in ista regeneratione\npraeter Christum; ideo omnes et omnes. eosdem autem\nomnes etiam multos postea dicit adiungens: sicut per\ninoboedientiam unius hominis peccatores constituti\nsunt multi, sic et per unius hominis oboedientiam\niusti constituentur multi. qui multi, nisi quos\niam paulo ante omnes dixerat?\n\n\n\n\n\n\n\nVide, quemadmodum commendat unum et unum, id est\nAdam et Christum, illum ad condemnationem, hunc ad iustificationem,\ncum tanto post Adam uenerit Christus in carne,\nut sciamus antiquos iustos, quicumque esse potuerunt, non\nnisi per eandem fidem liberatos, per quam liberamur et nos,\nfidem scilicet incarnationis Chris.ti, quae illis praenuntiabatur,\nsicut et nobis annuntiabatur. ideo hic Christum hominem dicit,\ncum sit et deus, ne quis existimet antiquos iustos per deum\ntantummodo Christum, id est per uerbum, quod erat in principio,\nnon etiam per fidem incarnationis eius, qua et homo\nChristus dicitur, potuisse liberari. sententia quippe ista destrui\nnon potest, de qua et alibi dicit: per unum hominem mors\net per unum hominem resurrectio mortuorum.\nsicut in Adam omnes moriuntur, sic et in Christo\nomnes uiuificabuntur: utique in resurrectionem iustorum,\nubi est uita aeterna, non in resurrectionem iniquorum, ubi\nmors aeterna erit; ideo ait uiuificabuntur, quia illi damnabuntur.\nhinc et in ueteribus sacramentis circumcisio paruulorum\noctauo die fieri praecepta est, quoniam Christus, in quo\nfit delicti carnalis expoliatio — quam significat circumcisio —\ndie dominico resurrexit, qui post septimum sabbati octauus\nest. haec ergo fides etiam %antiquorum iustorum fuit. unde et\napostolus dicit: habentes autem eundem spiritum\nfidei, propter quod scriptum est: credidi, propter\nquod locutus sum; nos credimus, propter quod et\nloquimur. non diceret: eundem spiritum fidei, nisi\nadmonens etiam antiquos iustos ipsum habuisse spiritum fidei,\nhoc est incarnationis Christi. sed quia illis futura praenuntiabatur,\nquae iam facta nobis annuntiatur, et tempore ueteris\n\n\n\n\n\n\ntestamenti *uelabatur, quae tempore noui testamenti reuelatur:\\'\nideo eius sacramenta uaria sunt, ut alia essent in uetere testamento,\nalia in nouo, cum fides ipsa uaria non sit et uera\nsit, quia, sicut in Adam omnes moriuntur, sic et in\nChristo omnes uiuificabuntur.\nCCXCVII. CONTRA ID QVOD DIXERVNT PELAGIANI, HVMANAM NON POSSE MVTARE VEL DEBILITARE NATVRAM ID QVOD SVBSTANTLA CARET. EX LIBRO DE NATVRA ET GRATIA. ,,Primo\" inquit \"de eo disputandum est, quo per peccatum\ndebilitata dicitur et immutata natura. unde ante omnia quaerendum\nputo\" inquit \"quid sit peccatum, substantia aliqua an\nomnino substantia carens nomen, quo non res, non exsistentia.\nnon corpus aliquod, sed perperam facti actus exprimitur\".\ndeinde adiungit: \"credo, ita est. et si ita est\" inquit \"quomodo\npotuit humanam debilitare uel mutare naturam quod substantia\ncaret?\"\n\nCernitisne, quo tendat et quo manus porrigat haec disputatio?\nut omnino frustra dictum putetur: uocabis nomen\neius lesum; ipse enim saluum faciet populum suum\na peccatis eorum. quomodo enim saluum faciet, ubi nulla\nest aegritudo? peccata quippe, a quibus dicit euangelium saluum\nfaciendum populum Christi, substantiae non sunt et secundum\nistum uitiare non possunt.s o frater, bonum est, ut memineris\nte esse christianum. credere ista fortasse suffecerit; sed quia\ndisputare uis nec obest, immo etiam prodest, si firmissima\npraecedat fides nec existimemus peccato humanam naturam\n\n\n\n\n\n\nnon posse uitiari, sed diuinis credentes scripturis peccato eam\nesse uitiatam, quomodo fieri potuerit inquiramus. quoniam\npeccatum iam didicimus non esse substantiam, nonne attenditur,\nut alia omittam, etiam non manducare non esse substantiam?\na substantia quippe receditur, quoniam cibus substantia\nest. sed abstinere a cibo non est substantia, et tamen\nsubstantia corporis, si omnino abstineatur a cibo, ita languescit,\nita ualetudinis inaequalitate corrumpitur, ita exhauritur uiribus,\nita lassitudine debilitatur et frangitur, ut, si aliquo modo perduret\nin uita, uix possit ad eum cibum reuocari, unde abstinendo\nuitiata est. sic non est substantia peccatum, sed substantia\nest deus summaque substantia et soluÂ§ uerus rationalis\ncreaturae cibus. a quo per inoboedientiam recedendo et per\ninfirmitatem non ualendo capere, quo debuit et gaudere, audis\nquemadmodum dicat: percussum est sicut faenum et\naruit cor meum, quoniam oblitus sum manducare\npanem meum.\nCCXCVIII. DE SAMVHEL ET PVTHONISSA. EX LIBRO AD DVLCITIVM DE OCTO QVAESTIONIBVS. Sexta tua propositio est, utrum iuxta historiam pythonissa\nipsum prophetam Samuhelem de inferno euocauerit. hoc a me\nbeatae memoriae Simplicianus, Mediolanensis episcopus, aliquando\nquaesiuit. quid ei responderim, subditum lege.\n,,Item quaeris\" inquam \"utrum spiritus immundus, qui erat\nin pythonissa, potuerit agere, ut Samuhel a Saul uideretur et\n\n\n\n\n\n\nloqueretur cum eo. sed multo maioris miraculi est, quod\nipse satanas, princeps immundorum spirituum, potuit loqui cum\ndeo et petere temtandum Iob iustissimum uirum; qui etiam\napostolos temtandos petiuit. aut si hoc ideo non habet difficilem\nquaestionem, quia per quam uoluerit creaturam cui\nuoluerit creaturae ubique praesens ueritas loquitur nec propterea\nmagni meriti est cui loquitur deus; interest enim, quid\nloquatur, quia et imperator cum multis innocentibus non loquitur,\nquibus prouidentissime consulit ad salutem, et cum\nmultis nocentibus loquitur, quos iubet interfici — si ergo hinc\npropterea nulla quaestio est, nulla sit quaestio, quomodo etiam\nimmundus spiritus cum anima sancti uiri loqui potuerit.\nomnibus enim dei sanctis deus creator et sanctificator longe\nutique maior est. quod si hoc mouet, quod licuerit maligno\nspiritui excitare animam iusti et tamquam de abditis mortuorum\nreceptaculis euocare, nonne magis mirandum est, quod\nsatanas ipsum dominum assumsit et constituit super pennam\ntempli? quolibet enim modo fecerit, ille etiam modus, quo\nSamuheli factum, ut excitaretur, similiter latet. nisi forte quis\ndixerit faciliorem diabolo fuisse licentiam ad dominum uiuum\nunde uoluit assumendum et ubi uoluit constituendum quam\nad Samuhelis defuncti spiritum a suis sedibus excitandum.\nquod si illud in euangelio ideo nos non perturbat, quia dominus\nuoluit atque permisit nulla deminutione suae potestatis\net diuinitatis id fieri, sicut ab ipsis Iudaeis, quamquam peruersis\natque immundis et facta diaboli facientibus, et teneri\nscilicet et uinciri et inludi et crucifigi atque interfici passus\nest: non est absurdum credere ex aliqua dispensatione diuinae\nuoluntatis permissum fuisse, ut non inuitus nec dominante\n\n\n\n\n\n\natque subiugante magica potentia, sed uolens atque obtemperans\noccultae dispositioni dei, quae pythonissam illam et\nSaulem latebat, consentiret spiritus prophetae sancti se ostendi\naspectui regis, diuina eum sententia percussurus. cur enim\nanima boni hominis, a malis uiuis euocata si uenerit, amittere\nuideatur dignitatem suam, cum et uiui plerumque boni uocati\nad malos ueniant et agant cum eis quod officium postulat aequitatis,\nseruato atque inconcusso decore uirtutis suae et illorum\nuitiis pro rerum praesentium uel usu uel necessitate tractatis?\n\nQuamquam in hoc facto potest esse alius facilior exitus et\nexpeditior intellectus, ut non uere spiritum Samuhelis excitatum\na requie sua credamus, sed aliquod phantasma et imaginariam\nillusionem diaboli machinationibus factam, quam\npropterea scriptura nomine Samuhelis appellat, quia solent\nimagines earum rerum nominibus appellari, quarum imagines\nsunt: sicut omnia, quae pinguntur atque finguntur ex aliqua\nmateria metalli aut ligni aut cuiuscumque rei aptae ad opera\nhuius modi, quae etiam uidentur in somnis et omnes fere\nimagines earum rerum, quarum imagines sunt, appellari nominibus\nsolent. quis enim est, qui hominem pictum dubitet\nuocare hominem? quando quidem et singulorum quorumque\npicturam cum aspicimus, propria quaque nomina incunctanter\nadhibemus; uelut cum intuentes tabulam aut parietem dicimus:\n\"ille Cicero est, ille Sallustius; ille Achilles, ille Hector;\nhoc flumen Simois, illa Roma\", cum aliud nihil sint quam\npicturae, imagines. unde cherubin cum sint caelestes potestates,\nfictae tamen ex metallo, quod imperauit deus, super\n\n\n\n\n\n\n\n\n\n\narcam testamenti magnae rei significandae gratia non aliud\nquam cherubin illa quoque figmenta uocitantur. item quisquis\nuidet somnium, non dicit: „uidi imaginem Augustini aut\nSimpliciani,\" sed: \"uidi Augustinum et Simplicianum\", cum eo\ntempore, quo tale aliquid uidit, nos ignoraremus. usque adeo\nmanifestum est non ipsos homines, sed imagines eorum uideri.\net Pharao spicas se dixit uidisse in somnis et boues, non\nspicarum aut boum imagines. si igitur liquido constat nominibus\nearum rerum, quarum imagines sunt, easdem imagines\nappellari, non mirum est, quod scriptura dicit Samuhelem\nuisum, etiam si forte imago Samuhelis apparuit machinamento\neius qui transfigurat se uelut in angelum lucis et ministros\nsuos uelut ministros iustitiae.\n\nIam uero si illud monet, quomodo et a maligno spiritu\nSauli uera praedicta sunt, potest et illud mirum uideri, quomodo\ndaemones agnouerint Christum, quem Iudaei non cognoscebant.\ncum enim uult deus etiam per infirmos infimosque\nspiritus aliquem uera cognoscere, temporalia dumtaxat adque\nad istam mortalitatem pertinentia, facile est et non incongruum,\nut omnipotens et iustus ad eorum poenam quibus\nista praedicantur, ut malum, quod eis impendet, antequam\nueniat, praenoscendo patiantur, occulto apparatu ministeriorum\nsuorum etiam spiritibus talibus aliquid diuinationis impertiat,\nut quod audiunt ab angelis praenuntient hominibus. tantum\nautem audiunt, quantum omnium dominus atque moderator\nuel iubet uel sinit. unde etiam spiritus pythonicus in Actibus\napostolorum attestatur Paulo apostolo et euangelista esse\n\n\n\n\n\n\nconatur. miscent tamen isti fallacias et uerum, quod nosse\npotuerint, non docendi magis quam decipiendi fine praenuntiant:\net forte hoc est quod, cum illa imago Samuhelis Saulem\npraediceret moriturum, dixit etiam secum futurum, quod utique\nfalsum est. magno quippe interuallo post mortem separari\nmalos a bonis in euangelio legimus, cum dominus inter superbum\nillam diuitem, cum iam apud inferos tormenta pateretur,\net illum qui ad eius ianuam ulcerosus iacebat, iam in\nrequie constitutum magnum chaos interiectum esse testatur.\naut si propterea Samuhel Sauli dixit: mecum eris, ut non\nad aequitatem felicitatis, sed ad parem condicionem mortis\nreferatur, quod uterque homo fuerit, uterque mori potuerit,\niamque mortuus mortem uiuo praenuntiabat: perspicit, quantum\nopinor, prudentia tua, secundum utrumque intellectum\nhabere exitum illam lectionem, qui non sit contra fidem. nisi\nforte profundiore et perplexiore inquisitione, quae uel uirium\nmearum uel temporis excedit angustias, inueniatur ad liquidum,\nuel posse uel non posse animam humanam, cum ex hac uita\nemigrauerit, magicis carminibus euocatam uiuorum apparere\nconspectibus, etiam corporis liniamenta gestantem, ut non\nsolum uideri ualeat sed et agnosci. et si potest, utrum etiam\niusti anima non quidem cogatur magicis sacris, sed dignetur\nostendi occultioribus imperiis summae legis obtemperans, ut,\nsi fieri non posse claruerit, non uterque sensus in huius scripturae\ntractatione atque expositione admittatur, sed illo excluso\nimaginaria simulatio Samuhelis diabolico ritu facta intellegatur.\nsed quoniam, siue illud fieri possit siue non possit,\ntamen fallacia satanae atque imaginum simulandarum callida\noperatio decipiendis humanis sensibus multiformis inuigilat,\n\n\n\n\n\n\n\n\npedetemtim quidem ne inquisitionibus diligentioribus praescribamus,\nsed tamen potius existimemus tale aliquid factum\nmaligno pythonissae illius ministerio, quamdiu nobis aliquid\namplius excogitare atque explicare non datur.\"\n\nHaec sunt quae tunc de pythonissa et Samuhele rescripsi\nsed quam non frustra dixerim, pedetemtim non in hoc genere\nsimulatam Samuhelis imaginem malignae pythonissae ministerio\npraesentatam existimare debere, ne inquisitionibus diligentioribus\npraescribamus, mea posterior inquisitio declarauit,\nquando inueni in libro Ecclesiastico, ubi patres laudantur\nordine, ipsum sic fuisse laudatum, ut prophetasse etiam mortuus\ndiceretur. sed si et huic libro ex Hebraeorum — quia in\neo non est — canone contradicitur, quid de Mose dicturi\nsumus, qui certe et in Deuteronomio mortuus et in euangelio\ncum Helia, qui mortuus non est, legitur apparuisse uiuentibus?\nCCXCVIIII. QVIBVS SACRIFICIVM PROSIT AVT LOCVS MARTVBVM, IN QVO QVISPIAM SEPELITVR. EX LIBRO DE CVRA PRO MORTVIS GE- RENDA AD PAVLINVM EPISCOPVM NOLANVM. Scripsisti mihi quaerens a me, utrum prosit cuique post\nmortem, quod corpus eius apud sancti alicuius memoriam\nsepelitur. nam dicis uideri tibi non esse inanes motus animorum\nreligiosorum atque fidelium pro suis ita curantium.\nadiungis etiam uacare non posse, quod uniuersa pro defunctis\necclesia supplicare consueuit, ut hinc et illud conici possit,\n\n\n\n\n\n\nhomini prodesse post mortem, si fide suorum humando eius\ncorpori talis prouideatur locus, in quo appareat opitulatio\netiam isto modo quaesita sanctorum.\n\nSed cum haec ita sunt, quomodo huic opinioni contrarium\nnon sit quod ait apostolus: omnes enim adstabimus\nante tribunal Christi, ut referat unusquisque secundum\nea quae per corpus gessit, siue bonum siue\nmalum, non te satis uidere significas. haec quippe apostolica\nsententia ante mortem admonet fieri quod possit prodesse post\nmortem, non tunc, quando recipiendum est quod quisque gesserit\nante mortem. uerum haec ita soluitur quaestio, quoniam\nquodam uitae genere adquiritur, dum in hoc corpore uiuitur,\nut aliquid adiuuent ista defunctos, ac per hoc secundum ea\nquae per corpus gesserunt eis quae post corpus religiose pro\nillis facta fuerint adiuuantur. sunt enim quos nihil omnino\nadiuuant ista, siue pro eis fiant quorum tam mala sunt merita,\nut nec talibus digni sint adiuuari, siue pro his quorum\ntam bona sunt, ut talibus non indigeant adiumentis. genere\nigitur uitae, quod gessit quisque per corpus, efficitur, ut prosint\nuel non prosint quaecumque pro illo pie fiunt, cum reliquerit\ncorpus. nam meritum, per quod ista prosint, si nullum\ncomparatum est in hac uita, frustra post hanc quaeritur uitam.\nita fit, ut neque inaniter ecclesia uel suorum cura pro defunctis\nquod potuerit religionis impendat et tamen ferat unusquisque\nsecundum ea quae per corpus gessit siue bonum siue\nmalum, reddente deo unicuique secundum opera eius. ut\nenim hoc quod impenditur possit ei prodesse post corpus, in\nea uita est adquisitum, quam gessit in corpore.\n\nProuisus itaque sepeliendis corporibus apud memoriam sanctorum\nlocus bonae affectionis humanae est erga funera suorum,\n\n\n\n\n\n\nquoniam, si nonnulla religio est, ut sepeliantur, non potest\nnulla esse, quando ubi sepeliantur attenditur. sed cum talia\nuiuorum solacia requiruntur, quibus eorum pius in suos animus\nappareat, non uideo, quae sint adiumenta mortuorum nisi\nad hoc, ut, dum recolunt ubi sint posita eorum quos diligunt\ncorpora, eisdem sanctis illos tamquam patronis susceptos apud\ndominum adiuuandos orando commendent. quod quidem facere\npossent, etiam si talibus locis eos humare non possent. sed\nnon ob aliud uel memoriae uel monumenta dicuntur ea quae\ninsigniter fiunt sepulchra mortuorum, nisi quia eos qui uiuentium\noculis morte subtracti sunt, ne obliuione etiam cordibus\nsubtrahantur, in memoriam reuocant et admonendo faciunt\ncogitari. nam et memoriae nomen id apertissime ostendit et\nmonumentum eo quod moneat mentem, id est admoneat,\nnuncupatur. propter quod et Graeci f.ivrj/ueiov uocant quod nos\nmemoriam seu monumentum appellamus,μήμη quoniam lingua\neorum memoria ipsa, qua meminimus, dicitur. cum\nitaque recolit animus, ubi sepultum sit carissimi corpus, et\noccurit locus nomine martyris uenerabilis, eidem martyri animam\ndilectam commendat recordantis et precantis affectus.\nqui cum defunctis a fidelibus carissimis exhibetur, eum prodesse\nnon dubium est his qui, cum in corpore uiuerent, talia\nsibi post hanc uitam prodesse meruerunt. uerum etsi aliqua\nnecessitas uel humari corpora uel in talibus locis humari\nnulla data facultate permittat, non sunt praetermittendae sup.\nplicationes pro spiritibus mortuorum, quas faciendas pro omnibus\nin christiana et catholica societate defunctis etiam tacitis\nnominibus eorum sub generali commemoratione suscepit\n\n\n\n\necclesia, ut quibus ad ista desunt parentes aut filii aut quicumque\ncognati uel amici, ab una eis exhibeantur pia matre communi.\nsi autem deessent istae supplicationes, quae fiunt recta fide\nac pietate pro mortuis, puto, quod nihil prodesset spiritibus\neorum, quamlibet locis sanctis exanima corpora ponerentur.\n\n\nCum ergo fidelis mater fidelis filii defuncti corpus desiderauit\nin basilica martyris poni, si quidem credidit eius animam\nmeritis martyris adiuuari, hoc quod ita credidit supplicatio\nquaedam fuit, et haec profuit, si quid profuit. et quod ad .\nidem sepulchrum recurrit animo et filium precibus magis\nmagisque commendat, adiuuat defuncti spiritum non mortui\ncorporis locus, sed ex loci memoria uiuus matris affectus.\nsimul enim et quis et cui commendatus sit non utique infructuose\nreligiosam mentem precantis attingit. nam et orantes\nde membris sui corporis faciunt quod supplicantibus congruit,\ncum genua figunt, cum extendunt manus uel etiam prosternuntur\nsolo et si quid aliud faciunt uisibiliter, quamuis eorum\ninuisibilis uoluntas et cordis intentio deo nota sit nec ille indigeat\nhis indiciis, ut animus ei pandatur humanus. sed hic\nmagis se ipsum excitat homo ad orandum gemendumque humilius\natque feruentius, et nescio quomodo, cum hi motus\ncorporis fieri nisi motu animi praecedente non possint, eisdem\nrursus exterius uisibiliter factis ille interior inuisibilis qui eos\nfacit augetur, ac per hoc cordis affectus, qui, ut fierent ista,\npraecessit, quia facta sunt, crescit. uerum tamen si eo modo\nquisque teneatur uel etiam ligetur, ut haec de suis membris\nfacere nequeat, non ideo non orat interior homo et ante oculos\ndei in secretissimo cubili, ubi compungitur, sternitur: ita\netiam, cum plurimum intersit, ubi ponat corpus mortui sui\nqui pro spiritu eius deo supplicat, quia et praecedens affectus\nlocum elegit sanctum et illic corpore posito recordatus locus\nsanctus eum qui praecesserat renouat et auget affectum,\n\n\n\n\ntamen, etiam si non possit ubi religiosus animus elegit humare\nquem diligit, nullo modo debet a supplicationibus necessariis\nin eius commendatione cessare. ubicumque enim iaceat\nuel non iaceat defuncti caro, spiritui requies adquirenda est,\nqui cum inde exiret, secum abstulit sensum, quo interesse\npossit, quomodo quisque sit siue in bonis siue in malis, nec\nab ea carne exspectat adiuuari suam uitam, cui praebebat ipse\nuitam, quam detraxit excedens et redditurus est rediens, quoniam\nnon caro spiritui, sed spiritus carni etiam ipsius resurrectionis\nmeritum comparat, utrum ad poenam an ad gloriam\nreuiuescat.\nCCC. QVOD SAEPE IN SOMNIS MORTVI APPARERE PVTANTVR. EX EODEM LIBRO DE CVRA MORTVORVM GERENDA. Narrantur uisa quaedam, quae huic disputationi non neglegendam\nuideantur inferre quaestionem. feruntur quippe mortui\nnonnulli uel in somnis uel alio quocumque modo apparuisse\nuiuentibus atque ubi eorum corpora iacerent inhumata\nnescientibus, locisque monstratis admonuisse, ut sibi sepultura,\nquae defuerat, praeberetur. haec si falsa esse responderimus,\ncontra quorundam scripta fidelium et contra eorum sensum\nqui talia sibi accidisse confirmant, impudenter uenire uidebimur.\nsed respondendum est non ideo putandum esse mortuos\nista sentire, quia haec dicere uel indicare uel petere uidentur\nin somnis. nam et uiuentes apparent saepe uiuentibus dormientibus,\ndum se ipsi nesciant apparere, et ab eis haec qui\nsomniauerint audiunt dicentibus, quod eos in somnis uiderint\nagentes aliquid uel loquentes. si ergo me potest aliquis in\nsomnis uidere sibi aliquid, quodquod factum est, indicantem\n\n\n\n\nuel etiam id quod futurum est praenuntiantem, cum id ego\nprorsus ignorem et omnino prorsus non curem non solum\nquid ille somniet, sed utrum dormiente me uigilet an uigilante\nme dormiat an uno eodemque tempore uigilemus ambo siue\ndormiamus, quando ille somnium uidet et in quo me uidet:\nquid mirum, si nescientes mortui nec ita sentientes tamen a\nuiuentibus uidentur in somnis et aliquid dicunt quod euigilantes\nuerum esse cognoscant? angelicis igitur operationibus\nfieri crediderim, siue permittatur desuper siue iubeatur, ut\naliquid dicere de sepeliendis corporibus suis uideantur in somnis,\ncum id penitus nesciant quorum illa sunt corpora. id\nautem aliquando utiliter fit siue ad uiuorum qualecumque\nsolacium, ad quos pertinent illi mortui, quorum apparent\nimagines somniantibus, eine ut his admonitionibus generi humano\nsepulturae commendetur humanitas, quae, licet defunctis\nnon opituletur, culpanda tamen inreligiositate neglegitur. aliquando\nautem fallacibus uisis homines in magnos mittuntur\nerrores, quos talia perpeti iustum est. uelut si quisquam uideat\nin somnis quod Aeneas uidisse aput inferos poetica falsitate\nnarratur, et ei cuiuspiam non sepulti appareat imago loquaturque\ntalia, qualia refertur locutus illi fuisse Palinurus et,\ncum euigilauerit, ibi corpus eius inueniat, ubi iacere inhumatum,\ncum somniaret, audiuit, admonitus et rogatus, ut sepeliret\ninuentum, et quia id uerum esse comperit, credat ideo\nmortuos sepeliri, ut eorum animae ad loca transeant, unde\ninsepultorum animas inferna prohiberi lege somniauit: nonne\nista credens plurimum a tramite ueritatis exorbitat?\n\nSic autem infirmitas humana sese habet, ut, cum in somnis\nquisque uiderit mortuum, ipsius animam se uidere arbitretur,\n\n\n\n\n\n\ncum autem uiuum similiter somniauerit, non eius animam\nneque corpus, sed hominis similitudinem sibi apparuisse non\ndubitet. quasi non possint et mortuorum hominum eodem\nmodo nescientium non animae, sed similitudines apparere\ndormientibus. pro certo, cum Mediolani essemus, audiuimus,\nquod cum debitum repeteretur a quodam defuncti patris cautione\nprolata, quod filio nesciente a patre iam fuerat persolutum,\ncontristari homo grauissime coepit atque mirari, quod ei pater\nmoriens non dixerit quod deberet, cum fecisset etiam testamentum.\ntunc ei anxio apparuit idem pater eius in somnis\net ubi esset recautum, quo illa cautio euacuata fuerat, indicauit.\nquo inuento iuuenis atque monstrato non solum falsi\ndebiti calumniam propulsauit sed etiam paternum recepit\nchirographum, quod pater non receperat, quando est pecunia\npersoluta. hic utique putatur anima hominis curam gessisse\npro filio et ad eum uenisse dormientem, ut docens quod ignorabat\nmagna molestia liberaretur. sed eodem ipso ferme tempore,\nquo id audiuimus, id est nobis apud Mediolanium constitutis,\nCarthaginis rhetor Eulogius, qui meus in eadem arte\ndiscipulus fuit, sicut ipse mihi, posteaquam in Africam remeauimus,\nrettulit, cum rhetoricos Ciceronis libros discipulis suis\ntraderet, recensens lectionem, quam post diem fuerat traditurus,\nquendam locum offendit obscurum, quo non intellecto uix potuit\ndormire sollicitus. qua nocte somnianti ego illi quod\nnon intellegebat exposui, immo non ego, sed imago mea nesciente\nme et tam longe trans mare aliquid aliud siue agente\nsiue somniante et nihil de illius omnino curante. quomodo\nfiant ista nescio. sed quomodolibet fiant, cur non eodem modo\nfieri credimus, ut in somnis quisque uideat mortuum, quomodo\nfit, ut uideat eum et uiuum, ambobus utique nescientibus neque\ncurantibus, quis uel ubi uel quando eorum imagines somniet?\n\n\n\n\n\nSimilia sunt autem somniis nonnulla etiam uisa uigilantium,\nqui turbatos habent sensus, sicut phrenetici uel quocumque\nfurentes modo. nam et ipsi locuntur saepe cum uere praesentibus,\nlocuntur etiam cum absentibus, quorum imagines cernunt\nsiue uiuorum sine mortuorum. sed quemadmodum hi qui\nuiuunt ab eis se uideri et cum eis se loqui nesciunt — neque\nenim re aera ipsi adsunt aut ipsi sermocinantur, sed turbatis\nsensibus homines talia uisa imaginaria patiuntur — eo modo\net hi qui ex hac uita migrarunt sic affectis hominum uidentur\nquasi praesentes, cum sint absentes et utrum aliqui eorum\nimaginaliter uideat omnino nescientes. huic rei simile est et\nillud, cum homines altius, quam si dormirent, subtrahuntur\ncorporalibus sensibus et occupantur talibus uisis. et his enim\napparent imagines uiuorum atque mortuorum, sed cum fuerint\nsensibus redditi, quoscumque mortuos uidisse dixerint, uere\ncum eis fuisse creduntur nec attendunt qui haec audiunt\nsimiliter ab eis absentium atque nescientium quorundam etiam imagines\nuisas esse uiuorum.\n\nIbi ergo sunt spiritus defunctorum, ubi non uident quaecumque\naguntur aut eueniunt in ista hominum uita: quomodo\nuident tumulos suos aut corpora sua, utrum abiecta iaceant\nan sepulta? quomodo intersunt miseriae uiuorum, cum uel sua\nipsi mala patiantur, si talia merita contraxerunt, uel in pace\nrequiescant, sicut Iosiae promissum est, ubi nec mala ulla\npatiendo nec compatiendo sustineant, liberati ab omnibus malis,\nquae patiendo et compatiendo, cum hic uiuerent, sustinebant?\n\nDixerit aliquis: \"si nulla est mortuis cura de uiuis, quomodo\nille dines, qui aput inferos torquebatur, rogabat Abraham\n\n\n\n\n\n\npatrem, ut mittat Lazarum ad quinque fratres suos nondum\nmortuos et agat cum eis, ne ueniant et ipsi in eundem tormentorum\nlocum ?u sed numquid, quia hoc ille diues dixit, ideo\nquid fratres agerent uel quid paterentur illo tempore sciuit?\nita illi fuit cura de uiuis, quamuis quid agerent omnino\nnesciret, quemadmodum est cura nobis de mortuis, quamuis\nquid agant utique nesciamus. nam si nihil de mortuis curaremus,\nnon utique pro illis deo supplicaremus.\nCCCI. VTRVM MARTVBES IN BENEFICIIS, QVAE EORVM ORATIONIBVS CONFERVNTVR, IPSI INTERESSE CREDENDI SVNT REBVS HV- MANIS. EX EODEM LIBRO. Proinde fatendum est nescire quidem mortuos, quid hic\nagatur, sed dum hic agitur; postea uero audire ab eis qui\nhinc ad eos moriendo pergunt, non quidem omnia, sed quae sinuntur indicare qui sinuntur etiam ista meminisse, et quae\nillos quibus indicant oportet audire. possunt et ab angelis,\nqui rebus, quae aguntur, hic praesto sunt, audire aliquid mortui,\nquod unumquemque illorum audire debere iudicat cui cuncta\nsubiecta sunt. nisi essent angeli, qui possunt interesse et\nuiuorum et mortuorum locis, non dixisset dominus Iesus: co contigit\nautem mori inopem illum et auferri ab angelis\nin sinum Abrahae. nunc ergo hic, nunc ibi esse\npotuerunt qui hinc illum quem deus uoluit abstulerunt. possunt\netiam spiritus mortuorum aliqua, quae hic aguntur, quae\n\n\n\n\n\n\nnecessarium est eos nosse et quos necessarium est ea nosse,\nnon solum praesentia uel praeterita uerum etiam futura spiritu\ndei reuelante cognoscere, sicut non omnes homines, sed\nprophetae, dum hic uiuerent, cognoscebant, nec ipsi omnia,\nsed quae illis esse reuelanda dei prouidentia iudicabat. mitti\nquoque ad uiuos aliquos ex mortuis, sicut e contrario Paulus\nex uiuis in paradisum raptus est, diuina scriptura testatur.\n\nHinc et illa soluitur quaestio, quonam modo martyres ipsi\nbeneficiis, quae dantur orationibus, indicant se interesse rebus\nhumanis, si nesciunt mortui quid agant uiui. non enim solis\nbeneficiorum effectibus uerum ipsis etiam hominum aspectibus\nconfessorem apparuisse Felicem, cuius inquilinatum pie diligis,\ncum a barbaris Nola oppugnaretur, audiuimus, non incertis\nrumoribus, sed testibus certis. uerum ista diuinitus exhibentur\nlonge aliter, quam sese habet usitatus ordo singulis creaturarum\ngeneribus attributus. non enim quia in uinum aqua, cum\nuoluit dominus, repente conuersa est, ideo non debemus, quid\naqua ualeat in elementorum ordine proprio, ab istius diuini\noperis raritate uel potius singularitate discernere; nec quoniam\nLazarus resurrexit, ideo mortuus omnia, quando uult, surget,\naut eo modo exanimis a uiuente quomodo a uigilante dormiens\nexcitatur. alii sunt humanarum limites rerum, alia diuinarum\nsigna uirtutum; alia sunt quae naturaliter, alia quae mirabiliter\nfiunt, quamuis et naturae deus adsit, ut sit, et miraculis\nnatura non desit. non igitur ideo putandum est uiuorum (rebus)\nquoslibet interesse posse defunctos, quoniam quibusdam sanandis\nuel adiuuandis martyres adsunt, sed ideo potius intellegendum\nest, quod per diuinam potentiam martyres uiuorum\nrebus intersunt, quoniam defuncti per naturam propriam uiuorum\nrebus interesse non possunt.\n\n\n\n\n\n\n\n\nQuamquam ista quaestio uires intellegentiae meae uicerit,\nquemadmodum opitulentur martyres his quos per eos certum\nest adiuuari, utrum ipsi per se ipsos adsint uno tempore tam\ndiuersis locis et tanta inter se longinquitate discretis, siue ubi\nsunt eorum memoriae, siue praeter suas memorias, ubicumque\nadesse sentiuntur, an ipsis in loco suis meritis congruo ab\nomni mortalium conuersatione semotis et tamen generaliter\norationibus pro indigentia supplicantum — sicut nos oramus\npro mortuis, quibus utique non praesentamur nec ubi sint\nuel quid agant scimus — deus omnipotens, qui est ubique\npraesens nec concretus nobis nec remotus a nobis, exaudiens\nmartyrum preces, per angelica ministeria usquequaque diffusa\npraebeat hominibus ista solacia, quibus in huius uitae miseria\niudicat esse praebenda, et suorum merita martyrum, ubi uult,\nquomodo uult, quando uult, maximeque per eorum memorias,\nquoniam hoc nouit expedire nobis ad aedificandam fidem\nChristi, pro cuius illi confessione sunt passi, mirabili atque\nineffabili potestate ac bonitate commendet. res est haec altior,\nquam ut a me debeat attingi, et abstrusior, quam ut a me\nualeat perscrutari, et ideo, quid horum duorum sit, an uero fortassis\nutrumque sit, ut aliquando ista fiant per ipsam praesentiam\nmartyrum, aliquando per angelos suscipientes personam\nmartyrum, definire non audeo. mallem ab scientibus\nista perquirere. neque enim nemo est, qui haec sciat, non qui\nsibi scire uideatur et nesciat. dona enim dei sunt his alia\net illis alia largientis secundum apostolum, qui dicit unicuique\ndari manifestationem spiritus ad utilitatem.\nCCCII. ITEM DE OBLATIONE VEL ELEMOSVNA PRO DEFVNCTIS. EX EODEM LIBRO. Quae cum ita sint, non existimemus ad mortuos, pro quibus\ncuram gerimus, peruenire nisi quod pro eis siue altaris siue\norationum siue elemosynarum sacrificiis sollemniter supplicamus,\nquamuis non pro quibus fiunt omnibus prosint, sed eis tantum\npro quibus dum uiuunt comparantur, ut prosint. sed quia non\ndiscernimus qui sint, oportet ea pro regeneratis omnibus facere,\nut nullus eorum praetermittatur, ad quos haec beneficia possint\n. et debeant peruenire. melius enim supererunt ista eis quibus\nnec obsunt nec prosunt, quam eis deerunt quibus prosunt.\ndiligentius tamen facit haec quisque pro necessariis suis, quod\npro illo fiat similiter a suis. corpori autem humando quidquid\nimpenditur, non est praesidium salutis, sed humanitatis officium\nsecundum affectum, quo nemo umquam carnem suam odio habet.\nunde oportet, ut quam potest pro carne proximi curam gerat,\ncum ille inde recesserit qui gerebat. et si haec faciunt qui\ncarnis resurrectionem non credunt, quanto magis debent facere\nqui credunt, ut corpori mortuo, sed tamen resurrecturo et in\naeternitate mansuro impensum huius modi officium sit etiam\nquodam modo eiusdem fidei testimonium? quod uero quisque\napud memoriam martyrum sepelitur, hoc tantum mihi uidetur\nprodesse defuncto, ut commendans eum etiam martyrum patrocinio\naffectus pro illo supplicationis augeatur.\nCCCIII. . DE SENTENTIA DOMINI DICENTIS: QVI VIDERIT MVLIEREM AD CONCVPISCENDVM. EX LIBRO I DE SEBMONE DOMINI IN MONTE. Audistis, quia dictum est: non moechaberis. ego\nautem dico uobis, quia omnis, qui uiderit mulierem\nad concupiscendum eam, iam moechatus est\neam in corde suo. iustitia ergo minor est non moechari\ncorporum coniunctione, iustitia uero maior regni dei non moechari\nin corde. quisquis autem non moechatur in corde, multo\nfacilius custodit, ne moechetur in corpore. illud ergo confirmauit\nqui hoc praecipit; non enim uenit legem soluere, sed\nimplere. sane considerandum est, quod non dixit: omnis qui\nconcupierit mulierem, sed: qui uiderit mulierem ad concupiscendum,\nid est hoc fine et hoc animo attenderit, ut\neam concupiscat, quod iam non est titillari delectatione carnis,\nsed plane consentire libidini, ita ut non refrenetur inlicitus\nappetitus, sed, si facultas data fuerit, satietur.\n\nNam tria sunt, quibus impletur peccatum: suggestione, delectatione,\nconsensione. suggestio siue per memoriam fit siue\nper corporis sensus, cum aliquid uidemus uel audimus uel\nolfacimus uel gustamus uel tangimus. quod si frui delectauerit,\ndelectatio inlicita refrenanda est. uelut cum ieiunamus et\nuisis cibis palati appetitus assurgit, non fit nisi delectatione;\nsed huic tamen non consentimus et eam dominantis rationis\niure cohibemus. si autem consensio facta fuerit, plenum peccatum\nerit, notum deo in corde nostro, etiam si facto non\n\n\n\n\n\n\ninnotescat hominibus. ita ergo sunt isti gradus, quasi a serpente\nsuggestio fiat, id est lubrico et uolubili, hoc est temporali\ncorporum motu, quia et si qua talia phantasmata intus\nuersantur in anima, de corpore forinsecus tracta sunt, et si\nquis occultus praeter istos quinque sensus motus corporis animam\ntangit, est etiam ipse temporalis et lubricus, et ideo\nquanto inlabitur occultius, ut cogitationem contingat, tanto\nconuenientius serpenti comparatur. tria ergo haec, ut dicere\ncoeperam, similia sunt illi gestae rei, quae in Genesi scripta\nest, ut quasi a serpente fiat suggestio et quaedam suasio, in\nappetitu autem carnali tamquam in Eua delectatio, in ratione\nuero tamquam in uiro consensio. quibus peractis tamquam\nde paradiso, hoc est de beatissima luce iustitiae, in mortem\nhomo expellitur, iustissime omnino. non enim cogit qui suadet,\net omnes naturae in ordine suo gradibus suis pulchrae sunt,\nsed de superioribus, in quibus rationalis animus ordinatus est,\nad inferiora non est declinandum. nec quisquam hoc facere\ncogitur, et ideo, si fecerit, sine iusta defensione punitur. non\nenim hoc committit inuitus. uerum tamen delectatio ante\nconsuetudinem uel nulla est uel tam tenuis, ut prope nulla\nsit: cui consentire magnum peccatum est, cum est inlicita. cum\nautem quisque consenserit, committit peccatum in corde. si\nautem etiam in factum processerit, uidetur satiari et extingui\ncupiditas; sed postea, cum suggestio repetitur, maior accenditur\ndelectatio, quae tamen adhuc multo minor est quam illa quae\nassiduis factis in consuetudinem uertit. hanc enim uincere\ndifficillimum est; et tamen etiam ipsam consuetudinem, si se\nquisque non deserat et christianam militiam non reformidet,\nillo duce atque adiutore superabit, ac sic in pristinam pacem\natque ordinem et uir Christo et mulier uiro subicitur.\n\n\n\n\n\n\n\n\n\n\n\n\nSicut ergo tribus gradibus ad peccandum peruenitur, suggestione,\ndelectatione, consensione, ita ipsius peccati tres sunt\ndifferentiae, in corde, in facto, in consuetudine, tamquam tres\nmortes: una quasi in domo, id est cum in corde consentitur\nlibidini, altera iam prolata quasi extra portam, cum in factum\nprocessit assensio, tertia, cum ui consuetudinis malae tamquam\nmole terrena premitur animus quasi in sepulchro iam putens.\nquae tria genera mortuorum dominum resuscitasse quisquis\neuangelium legit, agnoscit, et fortasse considerat, quas differentias\nhabeat etiam ipsa uox resuscitantis, cum alibi dicit:\npuella, surge, alibi: iuuenis, tibi dico, surge, alibi:\ninfremuit spiritu et fleuit, et rursus fremuit, et\npost deinde uoce magna clamauit: Lazare, ueni foras.\n\nQuapropter nomine moechantium, qui hoc capitulo commemorantur,\nomnem carnalem libidinosam concupiscentiam oportet\nintellegi. cum enim tam assidue idolatriam scriptura\nfornicationem dicat — Paulus autem apostolus auaritiam idolatriae\nnomine appellat — quis dubitet omnem malam concupiscentiam\nrecte fornicationem uocari, quando anima neglecta\nsuperiore lege, qua regitur, inferiorum naturarum turpi uoluptate\nquasi mercede prostituta corrumpitur? et ideo quisquis\ncarnalem delectationem aduersus rectam . uoluntatem suam\nrebellare sentit per consuetudinem peccatorum, cuius indomitae\nuiolentia trahitur in captiuitatem, recolat, quantum potest,\nqualem pacem peccando amiserit, et exclamet: infelix ego\nhomo; quis me liberabit de corpore mortis huius?\ngratia dei per Iesum Christum. ita enim, cum se\n\n\n\n\n\n\ninfelicem exclamat, lugendo implorat consolatoris auxilium, nec\nparuulus est ad beatitudinem accessus cognitio infelicitatis\nsuae, et ideo beati etiam lugentes, quoniam ipsi consolabuntur.\nCCCIIII. DE EO QVOD DOMINVS AIT: OMNI PETENTI TE DA, EX EODEM LIBRO. Omni petenti te, inquit, da, non omnia petenti, ut id\ndes quod dari honeste et iuste potest. quid, si enim pecuniam\npetat, qua innocentem conetur occidere? quid, si postremo\nstuprum petat? sed ne multa persequar, quae sunt innumerabilia,\nid profecto dandum est quod nec tibi nec alteri noceat,\nquantum sciri aut credi ab homine potest, et cui iuste negaueris\nquod petit, indicanda est ipsa iustitia, ut non eum inanem\ndimittas. ita omni petenti te dabis, quamuis non semper id\nquod petit dabis; et aliquando melius aliquid dabis, cum\npetentem te iniusta correxeris.\n\nQuod autem ait: qui uoluerit a te mutuari, ne auersatus\nfueris, ad animum referendum est. hilarem enim\ndatorem diligit deus. mutuatur autem omnis, qui accipit,\netiam si non ipse soluturus est. cum enim misericordibus deus\nplura restituat, omnis qui beneficium praestat faeneratur.\nCCCV. QVOMODO INTELLEGENDVM SIT: CAVETE, NE IVSTITIAM VESTRAM CORAM HOMINIBVS FACIATIS. ITEM EX LIBRO DE SERMONE DOMINI IN MONTE SECVNDO. Cordis mundatio est tamquam oculi, quo uidetur deus;\ncuius simplicis habendi tantam curam esse oportet, quantam\neius rei dignitas flagitat, quae tali oculo conspici potest. huic\nautem oculo magna ex parte mundato difficile est non subripere\nsordes aliquas de his rebus, quae ipsas bonas nostras\nactiones comitari solent, ueluti est laus humana, si quidem\nnon recte uiuere perniciosum est. recte autem uiuere et nolle\nlaudari quid est aliud quam inimicum esse rebus humanis,\nquae utique tanto sunt miseriores, quanto minus placeret recta\nuita hominum? si ergo inter quos uiuis te recte uiuentem\nnon laudauerint, illi in errore sunt; si autem laudauerint, tu\nin periculo, nisi tam simplex cor habueris et mundum, ut\nea quae recte facis non propter laudes hominum facias\nmagisque illis recte laudantibus gratuleris, quibus id quod\nbonum est placet, quam tibi, nisi quia recte uiuis, etiam si\nnemo laudaret, ipsamque laudem tuam tunc intellegas utilem\nesse laudantibus, si non te ipsum in tua bona uita, sed in (te)\ndeum honorent, cuius sanctissimum templum est quisquis uiuit\nbene, ut illud impleatur quod ait Dauid: in domino laudabitur\nanima mea; audiant mansueti et laetentur.\npertinet ergo ad oculum mundum non intueri in recte faciendo\nlaudes hominum et ad eas referre quod recte facis, id est\npropterea recte facere aliquid, ut hominibus placeas. sic enim\n\n\n\n\n\n\netiam simulare bonum libebit, si non attenditur, nisi ut homo\nlaudet: qui quoniam uidere cor non potest, potest etiam\nfalsa laudare. quod qui faciunt, id est qui bonitatem simulant,\nduplici corde sunt. non ergo habet simplex cor, id est mundum\ncor, nisi qui transcendit humanas laudes et illum solum\nintuetur, cum recte uiuit, et ei placere nititur qui conscientiae\nsolus inspector est. de cuius conscientiae puritate quidquid\nprocedit, tanto est laudabilius, quanto humanas laudes minus\ndesiderat.\n\nCauete ergo, inquit, facere iustitiam uestram\ncoram hominibus, ut uideamini ab eis, idest: cauete\nhoc animo iuste uiuere et ibi constituere bonum uestrum, ut\nuos uideant homines. alioquin mercedem non habetis\napud patrem uestrum, qui in caelis est: non si ab\nhominibus uideamini, sed si propterea iuste uiuatis, ut ab\n\"hominibus uideamini. nam ubi erit quod in principio sermonis\nhuius dictum est: uos estis lumen mundi. non potest\nciuitas abscondi super montem constituta, neque\naccendunt lucernam et ponunt eam sub modio, sed\nsuper candelabrum, ut luceat omnibus, qui in domo\nsunt. sic luceat lumen uestrum coram hominibus,\nut uideant bona facta uestra? sed non ibi finem constituit.\naddidit etiam: et glorificent patrem uestrum,\nqui in caelis est. hic autem, quia hoc reprehendit, si ibi\nsit finis recte factorum, id est si propterea recte facimus, ut\ntantum uideamur ab hominibus, posteaquam dixit: cauete\nfacere iustitiam uestram coram hominibus, ut\nuideamini ab eis, nihil addidit. in quo apparet non hoc\neum prohibuisse, ut recte fiat coram hominibus, sed ne ideo\n\n\n\n\n\n\nrecte fiat coram hominibus, ut uideamur ab eis, id est ut hoc\nintueamur et ibi finem nostri propositi collocemus.\n\nNam et apostolus dicit: si adhuc hominibus placerem,\nChristi seruus non essem, cum alio loco dicat: placete\nomnibus per omnia, sicut et ego omnibus per omnia\nplaceo. quod qui non intellegunt, contrarium putant, cum\nille se dixerit non placere hominibus, quia non ideo recte\nfaciebat, ut placeret hominibus, sed ut deo, ad cuius amorem\ncorda hominum nolebat conuertere eo ipso, quod placebat\nhominibus. itaque et non se placere hominibus recte dicebat,\nquia in eo ipso ut deo placeret intuebatur et placendum esse\nomnibus recte praecipiebat, non ut hoc appeteretur tamquam\nmerces recte factorum, sed quia deo placere non posset qui\nnon se his quos saluos fieri uellet praeberet imitandum.\nimitari autem illum qui sibi non placuerit nullo pacto quisquam\npotest. sicut ergo non absurde loqueretur qui diceret:\n\"in hac opera, qua nauem quaero, non nauem quaero, sed\npatriam\": sic apostolus conuenienter diceret: n in hac opera, qua\nhominibus placeo, non hominibus, sed deo placeo, quia non\nhoc appeto, sed ad id refero, ut me imitentur quos saluos\nfieri uolo.\" sicut dicit de oblatione, quae fit in sanctos: non\nquia quaero datum, sed inquiro fructum, id est: quod\nquaero datum uestrum, non hoc quaero, sed fructum uestrum.\nhoc enim indicio apparere poterat, quantum profecissent in\ndeum, cum id libenter facerent, quod non propter gaudium\nde muneribus, sed propter communionem caritatis ab eis\nquaerebatur.\n\n. Illi, ergo perceperunt mercedem suam qui non ob aliud\nelemosynam faciunt, nisi ut glorificentur ab hominibus: non\nsi glorificentur ab hominibus, sed si ideo faciant, ut\n\n\n\n\n\n\nglorificentur, sicut superius tractatum est. laus enim humana non\nappeti a recte faciente, sed sequi debet recte facientem, ut\nilli proficiant qui etiam imitari possunt quod laudant, non ut\nhic putet aliquid eos sibi prodesse quem laudant. te autem\nfaciente elemosynam non sciat sinistra tua, quid\nfaciat dextera tua.\n\nNihil consequentius sinistra uidetur significare quam ipsam\ndelectationem laudis. dextra autem significat intentionem implendi\npraecepta diuina. cum itaque conscientiae facientis.\nelemosynam miscet se appetitio laudis humanae, fit sinistra\nconscia operis dextrae. nesciat ergo sinistra tua, quid faciat\ndextera tua, id est: non se misceat conscientiae suae laudis\nhumanae appetitio, cum elemosyna facienda diuinum praeceptum\ncontendis implere.\n\nVt sit elemosyna tua in abscondito. quid est in\nabscondito, nisi in ipsa bona conscientia, quae humanis oculis\ndemonstrari non potest nec uerbis aperiri, quando quidem\nmulti multa mentiantur? quapropter si dextra intrinsecus\nagit in abscondito, ad sinistram pertinent exteriora omnia,\nquae sunt uisibilia et temporalia. sit ergo elemosyna tua in\nipsa conscientia tua, ubi multi elemosynam faciunt bona uoluntate,\netiam si pecuniam uel si quid est aliud, quod inopi\nlargiendum est, non habent. multi autem foris faciunt et\nintus non faciunt, qui uel ambitione uel alicuius temporalis\nrei gratia uolunt misericordes uideri: in quibus sola sinistra\noperari existimanda est. item alii quasi medium inter utrosque\nlocum tenent, ut et intentione, quae in deum est, elemosynam .\nfaciant et tamen inserat se huic optimae uoluntati nonnulla\netiam laudis uel cuiusque rei fragilis et temporalis cupiditas.\nsed dominus noster multo uehementius prohibet solam sinistram\noperari in nobis, quando etiam misceri eam uetat operibus\n\n\n\n\n\n\ndexterae, ut scilicet non modo temporalium rerum sola cupiditate\ncaueamus elemosynam facere, sed nec ita in hoc opere\nattendamus deum, ut sese misceat uel adiungat exteriorum\nappetitio commodorum. agitur enim de corde mundato, quod\nnisi fuerit simplex, mundum non erit. simplex autem quomodo\nerit, si duobus dominis seruiet nec una intentione rerum\naeternarum purificat aciem suam, sed eam mortalium quoque\nfragiliumque rerum amore obnubilat? sit ergo elemosyna\ntua in abscondito, et pater tuus, qui uidet in abscondito,\nreddet tibi: rectissime omnino et uerissime. si\nenim praemium ab eo exspectas qui conscientiae solus inspector\nest, sufficiat tibi ad promerendum praemium ipsa conscientia.\nCCCVI. CVR ORANDVM SIT DEO SCIENTE, QVID NOBIS SIT NECESSARIVII. EX EODEM LIBRO II. Quaeri potest, siue rebus siue uerbis orandum sit, quid\nopus sit ipsa oratione, si deus iam nouit, quid nobis sit\nnecessarium, nisi quia ipsa orationis intentio cor nostrum\nserenat et purgat capaciusque efficit ad excipienda diuina\nmunera, quae spiritaliter nobis infunduntur. non enim ambitione\nprecum nos exaudit deus, qui semper paratus est dare suam\nlucem nobis non uisibilem, sed intellegibilem et spiritalem,\nsed nos non semper parati sumus accipere, cum inclinamur\nin inania et rerum temporalium cupiditate tenebramur. fit ergo\nin oratione conuersio cordis ad eum qui semper dare paratus est, si nos capiamus quod dederit, et in ipsa conuersione\n\n\n\n\n\n\npurgatio interioris oculi, cum excluduntur ea quae temporaliter\ncupiebantur, ut acies simplicis cordis ferre possit simplicem\nlucem diuinitus sine ullo occasu aut immutatione\nfulgentem; nec solum ferre sed etiam manere in illa, non\ntantum sine molestia sed etiam cum ineffabili gaudio, quo\nuere ac sinceriter beata uita perficitur.\n\nCCCVII. DE DIFFERENTIA TEMTATIONIS, ET QVOMODO DIABOLVS STETERIT ANTE DEVM, VT PETERET IOB TEMTANDVM. EX LIBRO SVPRA SCRIPTO. Sexta petitio est: et ne nos inferas in temtationem.\nnonnulli codices habent inducas, quod tantundem ualere\narbitror. nam ex uno graeco, quod dictum est doeveyxyg,\nlatine utrumque translatum est. multi autem deprecando ita\ndicunt: \"ne nos patiaris induci in temtationem\", exponentes\nuidelicet, quomodo dictum sit inducas. non enim per se\nipsum inducit deus, sed induci patitur eum quem suo auxilio\ndeseruerit ordine occultissimo ac meritis. causis etiam\nsaepe manifestis dignum iudicat ille quem deserat et in\ntemtationem induci sinat. aliud est autem induci in temtationem,\naliud temtari. nam sine temtatione probatus\nesse nullus potest, siue sibi ipse, sicut scriptum est: qui\nnon est temtatus, qualia scit? siue aliis, sicut apostolus\ndicit: et temtationem uestram in carne mea non\nspreuistis. hinc enim eos firmos esse cognouit, quod eis\ntribulationibus, quae apostolo secundum carnem acciderant,\n\n\n\n\n\n\nnon sunt a caritate deflexi. nam deo noti sumus et ante\nomnes temtationes, qui scit omnia, antequam fiant.\n\nQuod itaque scriptum est: temtat uos dominus deus\nuester, ut sciat, si diligitis eum, illa locutione positum\nest ut sciat pro eo quod est: ut scire uos faciat, sicut\ndiem laetum dicimus, quod laetos faciat, et frigus pigrum,\nquod pigros facit, et innumerabilia huius modi, quae siue\nin consuetudine loquendi siue in sermone doctorum sine in\nscripturis sanctis reperiuntur. quod non intellegentes haeretici,\nqui ueteri testamento aduersantur, uelut ignorantiae uitio\nnotandum putant eum de quo dictum est: temtat uos\ndominus deus uester, quasi in euangelio de domino\nscriptum non sit: hoc autem dicebat temtans eum;\nnam ipse sciebat, quid esset facturus. si enim nouerat\ncor eius quem temtabat, quid est quod uoluit uidere temtando?\nsed profecto illud factum est, ut ipse sibi notus\nfieret qui temtabatur suamque desperationem condemnaret\nsaturatis turbis de pane domini, qui eas non habere quod\nederent existimauerat.\n\nNon ergo hic oratur, ut non temtetur, sed ut non inferamur\nin temtationem, tamquam si quispiam, cui necesse est\nigne examinari, non oret, ut igne non contingatur, sed ut non\nexuratur. uasa enim figuli probat fornax, homines uero\niustos temtatio tribulationis. Ioseph uero temtatus est\ninlecebra stupri, sed non est inductus in temtationem. Susanna\ntemtata est, nec ipsa inducta uel inlata in temtationem, multique\nutriusque sexus. sed Iob maxime, cuius admirabilem stabilitatem\n\n\n\n\n\n\nin domino deo suo cum illi haeretici hostes ueteris testamenti\nore sacrilego irridere noluerint, illud prae ceteris uentilant,\nquod satanas petiuerit eum temtandum. quaerunt enim ab\nimperitis hominibus talia intellegere nequaquam ualentibus,\nquomodo satanas cum deo loqui potuerit, non intuentes — non\nenim possunt, cum superstitione et contentione caecati sint —\ndeum non loci spatium mole corporis occupare et sic alibi\nesse, alibi non esse, aut certe hic partem habere aliam et\nalibi aliam, sed maiestate ubique praesto esse, non per\npartes diuisum, sed ubique perfectum. quod si carnaliter\nintuentur quod dictum est: caelum mihi thronus est et\nterra scabillum pedum meorum - cui loco et dominus\nattestatur dicens: non iuretis, neque per caelum, quia\nthronus dei est; neque per terram, quia scabillum\nest pedum eius — quid mirum, si in terra diabolus constitutus\nante pedes dei stetit et coram illo aliquid locutus est?\nnam quando illi ualent intellegere nullam esse animam quamuis\nperuersam, quae tamen ullo modo ratiocinari potest, in cuius\nconscientia non loquatur deus? quis enim scripsit in cordibus\nhominum naturalem legem nisi deus? de qua lege\napostolus dicit: cum enim gentes, quae legem non\nhabent, naturaliter quae legis sunt faciunt, hi\nlegem non habentes ipsi sibi sunt lex, qui ostendunt\nopus legis scriptum in cordibus suis, contestante\nconscientia illorum et inter se inuicem\ncogitationum accusantium aut etiam excusantium\nin die, qua iudicabit deus occulta hominum. quapropter\nsi omnis anima rationalis etiam cupiditate caecata,\ntamen cum cogitat et ratiocinatur, quidquid in ea ratiocinatione\nuerum est, non ei tribuendum est, sed ipsi lumini\n\n\n\n\n\n\nueritatis, a quo uel tenuiter pro sui capacitate inlustratur,\nut uerum aliquid in ratiocinando sentiat: quid mirum, si\ndiaboli anima praua cupiditate peruersa quidquid tamen\nuerum de iusto uiro cogitauit, cum eum temtare uellet,\nipsius dei uoce , id est ipsius ueritatis uoce, laudasse perhibetur,\nquidquid autem falsum, illi cupiditati tribuitur,\nqua diaboli nomen accepit? quamquam etiam per creaturam\ncorporalem atque uisibilem deus plerumque locutus est seu\nbonis seu malis tamquam omnium dominus et rector et\npro cuiusque rei merito ordinator, sicut per angelos, qui\nhominum quoque aspectibus apparuerunt, et per prophetas\ndicentes: haec dicit dominus. quid ergo mirum, si\nquamquam non ipsa. cogitatione, per aliquam certe creaturam\ntali operi accommodatam deus locutus cum diabolo dicitur?\n\nNec dignitatis esse arbitrentur et quasi iustitiae meritam.\nquod cum illo deus locutus est, quoniam locutus est cum\nanima angelica, quamquam stulta et cupida, tamquam si,\nloqueretur cum anima humana stulta et cupida. aut ipsi\ndicant, quomodo locutus est cum illo diuite, cuius cupiditatem i\nstultissimam arguere uoluit dicens: stulte, hac nocte\nanima tua expostulatur a te; et quae praeparasti .\ncuius erunt? certe hoc ipse dominus in euangelio dicit;\ncui haeretici isti, uelint, nolint, colla submittunt. si autem\nhoc mouentur, quod temtandum iustum satanas petit a deo,\nnon ego expono, quare sit factum, sed ipsos cogo exponere\nquare sit dictum in euangelio ab ipso domino discipulis: ecce,\nsatanas expetiuit uexare uos quomodo triticum;\net Petro ait: ego autem postulaui, ne deficiat fides\ntua. cum autem hoc exponunt mihi, simul illud quod a me .\n\n\n\n\n\n\nquaerunt exponunt sibi. si uero non ualuerint hoc exponere,\nnon audeant id quod in euangelio sine offensione non intellegunt,\nin aliquo libro cum temeritate culpare.\n\nFiunt igitur temtationes per satanan non potestate eius,\nsed permissu domini ad homines aut pro suis peccatis puniendos\naut pro dei misericordia probandos et exercendos. et\ninterest plurimum, in qualem quisque temtationem incidat.\nnon enim in talem incidit ludas, qui uendidit dominum, in\nqualem incidit Petrus, cum territus dominum negauit. sunt\netiam humanae temtationes, credo, cum bono quisque animo,\nsecundum humanam tamen fragilitatem in aliquo consilio\nlabitur aut irritatur in fratrem studio corrigendi, paulo tamen\namplius, quam christiana tranquillitas postulat. de quibus\napostolus dicit: temtatio uos non apprehendat nisi\nhumana, cum idem dicat: fidelis deus, qui non uos\nsinat temtari super quam potestis ferre, sed faciet\ncum temtatione etiam exitum, ut possitis tolerare.\nin qua sententia satis ostendit non id nobis orandum esse, ut\nnon temtemur, sed ne in temtationem inducamur. inducimur\nenim, si tales acciderint quas ferre non possumus. sed cum\ntemtationes periculosae, in quas inferri atque induci perniciosum\nest, aut prosperis rebus temporalibus aut aduersis\noriantur, nemo frangitur aduersarum molestia, qui prosperarum\ndelectatione non capitur.\nCCCVIII. DE SEPTIFORMI SPIRITV ET SEPTEM BEATITVDINIBVS SEPTEM- QVE PETITIONIBVS. EX LIBRO S. S. Videtur etiam mihi septenarius iste numerus harum petitionum\ncongruere illi septenario numero, ex quo totus iste sermo\n\n\n\n\n\n\nmanauit. si enim timor dei est, quo beati fiunt pauperes\nspiritu, quoniam ipsorum est regnum caelorum, petamus, ut\nsanctificetur in hominibus nomen dei, timore casto permanente\nin saeculum saeculi. si pietas est, qua beati sunt mites, quia\nipsi hereditate possidebunt terram, petamus, ut ueniat regnum\neius siue in nos ipsos, ut mitescamus nec ei resistamus, siue\nde caelo in terras in claritate aduentus domini, quo nos\ngaudebimus et laudabimur dicente illo: uenite, benedicti\npatris mei, percipite regnum, quod uobis paratum\nest ab origine mundi. in domino, inquit propheta.\nlaudabitur anima mea; audiant mites et iucundentur.\nsi scientia est, qua beati sunt qui lugent, quoniam ipsi\nconsolabuntur, oremus, ut fiat uoluntas eius sicut in caelo\net in terra, quia, cum corpus tamquam terra spiritui tamquam\ncaelo summa et tota pace consenserit, non lugebimus. nam nullus\nalius huius temporis luctus est, nisi cum aduersum se ista confligunt\net cogunt nos dicere: uideo aliam legem membris\nmeis repugnantem legi mentis meae, et luctum\nnostrum lacrimosa uoce testari: miser ego homo; quis me\nliberabit de corpore mortis huius? si fortitudo est, qua\nbeati sunt qui esuriunt et sitiunt iustitiam, quia ipsi\nsaturabuntur, oremus, ut panis noster cotidianus detur nobis\nhodie, quo fulti atque sustentati ad plenissimam illam\nsaturitatem uenire possimus. si consilium est, quo beati\nsunt misericordes, quoniam ipsorum miserebitur deus, dimittamus\ndebita debitoribus nostris et oremus, ut nobis nostra\ndimittantur. si in nobis intellectus est, quo beati sunt mundicordes,\nquoniam ipsi deum uidebunt, oremus non induci in\ntemtationem, ne habeamus duplex cor, non appetendo simplex\n\n\n\n\n\n\nbonum, quo referamus omnia quae operamur, sed simul temporalia\net terrena sectando. temtationes enim de his rebus,\nquae graues et calamitosae uidentur hominibus, non in nos\nualent, si non ualeant illae quae blanditiis earum rerum\naccidunt, quas homines bonas et laetas putant. si sapientia\nest, qua beati sunt pacifici, quoniam ipsi filii dei uocabuntur,\noremus, ut liberemur a malo. ipsa enim liberatio liberos nos\nfaciet, id est filios dei, ut spiritu adoptionis clamemus: abba,\npater.\nCCVIIII. DE IEIVNIO ET LAVANDA FACIE VEL VNGVENDO CAPITE. VNDE SVPRA.-Cum autem ieiunatis, inquit, nolite fieri sicut hypocritae\ntristes; exterminant enim uultum suum,\nut uideantur hominibus ieiunantes. amen dico\nuobis, perceperunt mercedem suam. uos autem\nieiunantes ungite capita uestra et facies uestras\nlauate, ne uideamini hominibus ieiunantes, sed\npatri uestro, qui est in abscondito; et pater uester,\nqui est in abscondito, reddet uobis. manifestum est\nhis praeceptis omnem nostram intentionem in interiora gaudia\ndirigi, ne foris quaerentes mercedem huic saeculo conformemur\net amittamus promissionem tanto solidioris atque firmioris,\nquanto interioris beatitudinis, qua nos elegit deus conformes\nfieri imaginis filii eius.\n\n\nIn hoc autem capitulo maxime animaduertendum est non\nin solo rerum corporearum nitore atque pompa sed etiam in\nipsis sordibus luctuosis esse posse iactantiam, et eo\n\n\n\n\n\n\npericulosiorem, quo sub nomine seruitutis dei decipit. qui ergo immoderato\ncultu corporis atque uestitus uel ceterarum rerum\nnitore praefulget, facile conuincitur rebus ipsis pomparum\nsaeculi esse sectator nec quemquam fallit dolosa imagine\nsanctitatis. qui autem in professione christianitatis inusitato\nsqualore ac sordibus intentos in se hominum oculos facit, cum\nid uoluntate faciat, non necessitate patiatur, ceteris eius\noperibus potest conici, utrum hoc contemtu superflui cultus\nan ambitione aliqua faciat, quia et sub ouina pelle cauendos\nlupos dominus praecipit; sed ex fructibus, inquit, eorum\ncognoscetis eos. cum enim coeperint aliquibus temtationibus\nea ipsa illis subtrahi uel negari quae isto uelamine uel\nconsecuti sunt uel consequi cupiunt, tunc necesse est appareat,\nutrum lupus in ouina pelle sit an ouis in sua. non enim\npropterea ornatu superfluo debet aspectus hominum mulcere\nchristianus, quia illum parcum habitum ac necessarium etiam\nsimulatores saepe usurpant, ut incautos decipiant, quia et\nillae oues non habent deponere pelles suas, si aliquando eis\nlupi se contegunt.\n\nQuaeri ergo solet, quid sit quod ait: uos autem ieiunantes\nunguite capita uestra et facies uestras lauate,\nne uideamini hominibus ieiunantes. non enim quispiam\nrecte praeceperit, quamuis faciem cotidiana consuetudine\nlauemus, unctis etiam capitibus, cum ieiunamus, nos esse debere.\nquod si turpissimum omnes fatentur, intellegendum est hoc\npraeceptum unguendi caput et faciem lauandi ad interiorem\nhominem pertinere. unguere ergo caput ad laetitiam pertinet,\nlauare autem faciem ad munditiam,%et ideo caput unguit qui\nlaetatur interius mente atque ratione. hoc enim recte accipimus\ncaput, quod in anima praeminet et quo cetera hominis\nregi et gubernari manifestum est; et hoc facit qui non foris\n\n\n\n\n\n\nquaerit laetitiam, ut de hominum laudibus carnaliter gaudeat.\ncaro enim, quae subiecta esse debet, nullo modo est totius\nnaturae humanae caput. nemo quidem umquam carnem\nsuam odio habuit, sicut apostolus dicit, cum de diligenda\nuxore praecipit; sed caput mulieris uir, cui uero caput\nest Christus. interius ergo gaudeat in ieiunio suo eo ipso,\nquo sic se ieiunando auertit a uoluptate saeculi, ut sit subditus\nChristo, qui secundum hoc praeceptum caput unctum\nhabere desiderat. ita enim et faciem lauabit, id est cor\nmundabit, quo uisurus est deum non interposito uelamine\npropter infirmitatem contractam de sordibus, sed firmus et\nstabilis, quoniam mundus est et simplex. lauamini, inquit,\nmundi estote, auferte nequitias ab animis uestris\natque conspectu oculorum meorum. ab his igitur\nsordibus facies nostra lauanda est, quibus dei aspectus offenditur.\nnos autem reuelata facie gloriam dei speculantes\nin eandem imaginem transformabimur.\n\nSaepe etiam cogitatio necessariarum rerum ad istam uitam\npertinentium et sauciat et sordidat interiorem oculum nostrum\net plerumque conduplicat, ut ea quae uidemur cum hominibus\nrecte facere non eo corde faciamus, quo dominus praecipit,\nid est quia eos diligimus, sed quia commodum ab eis\naliquod propter necessitatem praesentis uitae adipisci uolumus.\ndebemus autem bene facere illis propter salutem ipsorum\naeternam, non propter temporale commodum nostrum. inclinet\nergo deus cor nostrum in testimonia sua, et non in emolumentum.\nfinis enim praecepti est caritas de corde\n\n\n\n\n\n\n\n\n\n\npuro et conscientia bona et fide non ficta. qui autem\npropter suam de hac uita necessitatem fratri consulit, non\nutique caritati consulit, quia non illi quem debet tamquam\nse ipsum diligere, sed sibi consulit, uel potius nec sibi, quando\nquidem hinc sibi facit duplex cor, quo impeditur ad\nuidendum deum, in qua sola uisione est beatitudo certa atque\nperpetua.\nCCCX. DE EO QVOD AIT DOMHTVS: 81 ERGO LVMEN, QVOD IN TE EST, TENEBRAE SVNT, IPSAE TENEBRAE QVAN- TAE SVNT? EX LIBRO S. S. Lucerna corporis tui est oculus tuus. si ergo\noculus tuus simplex fuerit, totum corpus tuum\nlucidum erit; si autem oculus tuus nequam est,\ntotum corpus tuum tenebrosum erit. si ergo lumen,\nquod in te est, tenebrae sunt, tenebrae quantae?\nqui locus sic intellegendus est, ut nouerimus omnia opera\nnostra tunc esse munda et placere in conspectu dei, si\nfiant simplici corde, id est intentione in superna, fine illo\ncaritatis, quia plenitudo legis caritas. oculum ergo hic.\naccipere debemus ipsam intentionem, qua facimus quidquid\nfacimus. quae si munda fuerit et recta et illud aspiciens quod\naspiciendum est, omnia opera nostra, quae secundum eam\noperamur, necesse est bona sint. quae opera omnia totum corpus\nappellauit, quia et apostolus membra nostra dicit quaedam\nopera, quae improbat et mortificanda praecipit dicens:\nmortificate ergo membra uestra, quae sunt super\n\n\n\n\n\n\nterram, fornicationem, immunditiam, auaritiam\net cetera talia.\n\nNon ergo quid quisque faciat, sed quo animo faciat, considerandum\nest. hoc est enim lumen in nobis, quia hoc nobis\nmanifestum est, bono animo nos facere quod facimus; omne\nenim, quod manifestatur, lumen est. nam et ipsa facta,\nquae ad hominum societatem a nobis procedunt, incertum habent\nexitum et ideo tenebras eas uocauit. non enim noui, cum\npecuniam porrigo indigenti et petenti, quid inde aut facturus\naut passurus sit, et fieri potest, ut uel faciat ex ea uel propter\neam patiatur aliquid mali, cum ego, cum darem, non euenire\nuoluerim neque hoc animo dederim. itaque si bono animo feci\nquod mihi, cum facerem, notum erat, et ideo lumen uocatur:\ninluminatur etiam factum meum, qualemcumque exitum habuerit:\nqui exitus quoniam incertus est et ignotus est, tenebrae\nappellatae sunt. si autem malo animo feci, etiam ipsum lumen\ntenebrae sunt. lumen enim dicitur, quia nouit quisque, quo\nanimo faciat, etiam cum malo animo facit. sed ipsum lumen\ntenebrae sunt, quia non in superna dirigitur simplex intentio,\nsed ad inferiora declinatur et duplici corde quasi umbram\nfacit. si ergo lumen, quod in te est, tenebrae sunt,\ntenebrae quantae? hoc est: si ipsa cordis intentio, qua\nfacis quod facis, quae tibi nota est, sordidatur appetitu rerum\n. terrenarum et temporalium atque caecatur, quanto magis ipsum\nfactum, cuius incertus est exitus, sordidum et tenebrosum est?\nquia, etsi bene alicui proueniat quod tu non munda et recta\nintentione facis, quomodo tu feceris tibi imputatur, non quomodo\nilli prouenerit.\n[Si enim euangelizauero, inquit, non est mihi gloria:\nid est: si euangelizauero, ut ista fiant in me, id est:\nsi propterea euangelizauero, ut ad illa perueniam et fidem\neuangelii in cibo et potu et uestitu collocauero. sed quare\nnon est ei gloria? necessitas enim, inquit, mihi incumbit,\nid est: ut ideo euangelizem, quia unde uiuam non habeo\naut adquiram temporalem fructum de praedicatione aeternorum.\nsic enim iam necessitas erit in euangelio, non uoluntas.\nuae enim mihi est, inquit, si non euangelizauero.\nquomodo debet euangelizare? scilicet ut (in) euangelio et in\nregno ponat mercedem; ita enim potest non coactus euangelizare,\nsed uolens. si enim uolens, inquit, hoc facio,\nmercedem habeo; si autem inuitus, dispensatio\nmihi credita est, id est: si coactus inopia earum rerum,\nquae temporali uitae sunt necessariae, praedico euangelium,\nalii per me habent mercedem euangelii, qui euangelium ipsum\nme praedicante diligunt. ego autem non habeo, quia non ipsum\neuangelium diligo, sed eius pretium in eius temporalibus constitutum.\nquod nefas est fieri, ut non tamquam filius ministret\nquisque euangelium, sed tamquam seruus, cui dispensatio credita\nest, ut tamquam alienum eroget, nihil inde ipse capiat\npraeter cibaria, quae non de participatione regni, sed sustentaculum\nmiserae seruitutis dantur extrinsecus.]\nCCCXI. DE SOLLICITVDINE CEASTINI DIEI PROHIBITA. EX LIBRO S. S. Nolite ergo solliciti esse de crastino. non enim\ndicitur crastinus dies nisi in tempore, ubi praeterito succedit\nfuturum. ergo cum aliquid boni operamur, non temporalia, sed\naeterna cogitemus; tunc erit illud bonum et perfectum opus.\ncrastinus enim, inquit, dies sollicitus erit sibi ipse,\nid est ut cum oportuerit sumas cibum uel potum uel indumentum.\ncum ipsa scilicet necessitas urguere coeperit, aderunt\nhaec, quia nouit pater noster quod horum omnium indigemus.\nsufficit enim, inquit, diei malitia sua, id est: sufficit\nquod ista sumere urguebit ipsa necessitas, quam propterea\nmalitiam nominatam arbitror, quia poenalis est nobis. pertinet\nenim ad hanc fragilitatem et mortalitatem, quam peccando\nmeruimus. huic ergo poenae temporalis necessitatis nolite\naddere aliquid grauius, ut non solum patiaris harum rerum\nindigentiam sed etiam propter hanc explendam milites deo.\n\nHoc autem loco uehementer cauendum est, ne forte, cum\nuiderimus aliquem seruum dei prouidere, ne ista necessaria\ndesint uel sibi uel eis quorum sibi cura commissa est, iudicemus\neum contra praeceptum domini facere et de crastino\nesse sollicitum. nam et ipse dominus, cui ministrabant angeli,\ntamen propter exemplum, ne quis scandalum pateretur, cum\naliquem seruorum eius animaduertisset ista necessaria procurare,\nloculos habere dignatus est cum pecunia, unde usibus necessariis\nquidquid opus fuisset praeberetur; quorum loculorum\ncustos et fur, sicut scriptum est, ludas fuit, qui eum tradidit.\n\n\n\n\n\n\nsicut et apostolus Paulus potest uideri de crastino cogitasse,\\'\ncum dixit: de collectis autem in sanctis sicut ordinaui\necclesiis Galatiae, ita et uos facite. secundum\nunam sabbati unusquisque uestrum apud se\nponat thesaurizans. his et huius modi scripturarum locis\napparet dominum nostrum non hoc improbare, si quis humano\nmore ista procuret, sed si quis propter ista deo militat, ut\nin operibus suis non regnum dei, sed istorum adquisitionem\nintueatur. ad hanc ergo regulam hoc totum praeceptum dirigitur,\nut etiam in istorum prouisione regnum dei cogitemus, w\nin militia uero regni dei ista non cogitemus. ita enim, etiam\nsi aliquando defuerint, quod plerumque propter exercitationem\nnostram deus sinit, non solum non debilitant propositum,\nnostrum, sed etiam examinatum probatumque confirmant:\ngloriamur enim, inquit, in tribulationibus.\nCCCXII. QVOMODO ACOIPIENDVM SIT: NOLITE IVDICARE, ET DE FESTVCA, TRABE ET CETERIS. EX EODEM LIBRO II DE SER- MONE DOMINI. Nolite iudicare, ne iudicetur de uobis. in quo\nenim iudicio iudicaueritis, iudicabitur de nobis,\net in qua mensura mensi fueritis, remetietur uobis.\nhoc loco nihil aliud nobis praecipi existimo, nisi ut ea\nfacta, quae dubium est quo animo fiant, in meliorem partem\ninterpretemur. quod enim scriptum est: ex fructibus eorum\n\n\n\n\n\n\ncognoscetis eos, de manifestis dictum est, quae non possunt\nbono animo fieri, sicuti sunt stupra uel blasphemiae uel\nfurta uel ebriositas et si qua sunt alia, de ..quibus nobis iudicare\npermittitur dicente apostolo: quid enim mihi eos qui\nforis sunt iudicare? nonne de eis qui intus sunt\nuos iudicatis? de genere autem ciborum, quia possunt\nbono animo et simplici corde sine uitio concupiscentiae quicumque\nhumani cibi indifferenter sumi, prohibet idem apostolus\nindicari eos qui carnibus uescebantur et uinum bibebant\nab eis qui se ab huius modi alimentis temperabant: qui\nmanducat, inquit, non manducantem non spernat,\net qui non manducat, manducantem non indicet.\nibi etiam ait: tu quis es, ut iudices alienum seruum?\nsuo domino aut stat aut cadit. de talibus enim rebus,\nquae possunt bono et simplici et magno animo fieri, quamuis\npossint etiam non bono, nolebant illi, cum homines essent, in\nocculto cordis ferre sententiam: de quibus deus solus iudicat.\n\nAd hoc pertinet etiam illud quod alio loco dicit: nolite\nante tempus quicquam iudicare, quoad usque ueniat\ndominus et inluminet abscondita tenebrarum\net manifestet cogitationes cordis; et tunc laus\nerit unicuique a deo. sunt ergo quaedam facta media,\nquae ignoramus quo animo fiant, quia et bono et malo fieri\npossunt; de quibus temerarium est iudicare, maxime ut condemnemus.\nhorum autem ueniet tempus ut iudicentur, cum\ndeus inluminabit abscondita tenebrarum et manifestabit cogitationes\ncordis. item alio loco idem dicit apostolus: quorundam\nhominum peccata manifesta sunt, praecedentia\nad iudicium; quaedam autem et subsecuntur.\n\n\n\n\n\n\nmanifesta ea dicit, de quibus clarum est quo animo fiant.\nhaec praecedunt ad iudicium, id est quia, si fuerit ista subsecutum\niudicium, non est temerarium. subseountur autem\nilla quae occulta sunt, quia nec ipsa latebunt tempore suo.\nsic et de bonis factis intellegendum est. nam ita subiungit:\nsimiliter et facta bona manifesta sunt, et quaecumque\nse aliter habent, latere non possunt. de\nmanifestis ergo iudicemus, de occultis uero deo iudicium relinquamus,\nquia et ipsa abscondi non possunt siue mala siue\nbona, cum tempus aduenerit, quo manifestentur.\n\n\nDuo sunt autem, in quibus temerarium iudicium cauere\ndebemus: cum incertum est, quo animo quidque factum sit,\nuel cum incertum est, qualis futurus sit qui nunc uel malus\nuel bonus apparet. si ergo quispiam uerbi gratia conquestus\nde stomacho ieiunare noluit et tu id non credis edacitatis\nid uitio tribuens, temere iudicabis. item si manifestam edacitatem\nebriositatemque cognoueris et ita reprehenderis, quasi\nnumquam ille possit corrigi atque mutari, nihilo minus temere\niudicabis. non ergo reprehendamus ea quae nescimus quo\nanimo fiant, neque ita reprehendamus quae manifesta sunt, ut\ndesperemus sanitatem, et uitabimus iudicium, de quo nunc\ndicitur: nolite iudicare, ne iudicetur de uobis.\n\nPotest autem mouere quod ait: in quo enim iudicio\niudicaueritis, iudicabitur de nobis, et in qua mensura\nmensi fueritis, remetietur nobis. numquid enim,\nsi nos in iudicio temerario iudicauerimus, temere etiam de\nnobis deus iudicabit ? aut numquid, si in mensura iniqua fuerimus\nmensi, et aput deum iniqua mensura est, unde nobis\n\n\n\n\n\n\nremetiatur? nam et mensurae nomine ipsum iudicium significatum\narbitror. nullo modo deus uel temere iudicat uel iniqua\nmensura cuiquam rependit, sed hoc dictum est, quoniam\ntemeritas, qua punis alium, eadem ipsa te puniat necesse est.\nnisi forte arbitrandum est, quod iniquitas ei noceat aliquid in\nquem procedit, ei autem nihil a quo procedit. immo uero saepe\nnihil nocet ei qui patitur iniuriam, ei autem qui facit necesse\nest ut noceat. quid enim nocuit martyribus iniquitas persequentium?\nipsis persecutoribus plurimum, quia, etsi aliqui\neorum correcti sunt, eo tamen tempore, l quo persequebantur,\nexcaecabat illos malitia illorum. sic et temerarium iudicium\nplerumque nihil nocet ei de quo temere iudicatur, ei autem\nqui temere iudicat ipsa temeritas necesse est ut noceat. ista\nregula etiam illud dictum arbitror: omnis, qui percusserit\ngladio, gladio morietur. quam multi enim gladio\npercutiunt nec tamen gladio moriuntur, sicut nec ipse Petrus?\nsed ne istum uenia peccatorum talem poenam euasisse quis\nputet — quamquam nihil absurdius, quam ut maiorem putet\ngladii poenam esse potuisse, quae Petro non accidit, quam\ncrucis, quae accidit — quid tamen de latronibus dicturus est,\nqui cum domino crucifixi sunt, quia et ille qui meruit ueniam,\nposteaquam crucifixus est meruit et alter omnino non meruit?\nan forte omnes, quos occiderant, crucifixerant et propterea hoc\netiam ipsi pati meruerunt? ridiculum est hoc putare. quid\nergo aliud dictum est: omnis enim, qui gladio percusserit,\ngladio morietur, nisi quia ipso peccato anima\nmoritur, quodcumque commiserit?\n\nEt quoniam de temerario et iniquo iudicio nos hoc loco\ndominus monet — uult enim, ut simplici corde et in unum\n\n\n\n\n\n\ndeum intentione faciamus quaecumque facimus; et multa\nincertum est quo corde fiant, de quibus iudicare temerarium\nest. maxime autem hi temere iudicant de incertis et facile\nreprehendunt, qui magis amant uituperare et damnare quam\nemendare atque corrigere: quod uitium uel superbiae est uel\ninuidentiae — consequenter subicit et dicit: quid autem\nuides festucam.in oculo fratris tui, trabem autem\nin tuo oculo non uides? ut si feruenti uerbi gratia ira\nille peccauit, tu odio reprehendas. quantum autem inter\nfestucam et trabem, quasi tantum inter iram distat et odium.\nodium est enim ira inueterata, quasi quae uetustate ipsa tantum\nrobur acceperit, at merito appellaretur trabes. fieri autem\npotest, ut, si irascaris homini, uelis eum corrigi; si autem\noderis hominem, non potes eum uelle corrigere.\n\nQuomodo enim dicis fratri tuo: sine eiciam\nfestucam de oculo tuo, et ecce trabes est in oculo\ntuo? hypocrita, eice primum trabem de oculo tuo,\net tunc uidebis eicere festucam de oculo fratris\ntui: id est primo abs te expelle odium, et deinde poteris iam\neum quem diligis emendare. et bene ait: hypocrita. accusare\nenim uitia officium est bonorum uirorum et beniuolorum;\nquod cum mali faciunt, alienas partes agunt sicut hypocritae,\nqui tegunt sub persona quod sunt et ostentant in persona\nquod non sunt. hypocritarum ergo nomine simulatores acceperis.\net est uere multum canendam et molestum simulatorum\ngenus, qui cum omnium uitiorum accusationes odio et liuore\nsuscipiant, etiam consolatores uideri se nolunt. et ideo pie\ncauteque uigilandum est, ut, cum aliquem reprehendere uel\nobiurgare necessitas coegerit, primo cogitemus, utrum tale sit\n\n\n\n\n\n\nuitium, quod numquam habuimus uel quo iam caruimus; et\nsi numquam habuimus, cogitemus et nos homines esse et\nhabere potuisse; si uero habuimus et non habemus, tangat\nmemoriam communis infirmitas, ut illam reprehensionem uel\nobiurgationem non odium, sed misericordia praecedat, ut sine\nad correctionem eius propter quem id facimus, siue ad peruersionem\nualuerit — nam incertus est exitus — nos tamen\nde simplicitate oculi nostri securi simus. si autem cogitantes\nnosmet ipsos inuenerimus in eo esse uitio, in quo est ille\nquem reprehendere parabamus, non reprehendamus neque\nobiurgemus, sed tamen congemescamus et non illum ad obtemperandum\nnobis, sed ad pariter conandum inuitemus.\n\nNam et illud quod dicit apostolus: factus sum Iudaeis\nquasi Iudaeus, ut Iudaeos lucri facerem; his qui\nsub lege sunt, quasi sub lege essem, cum non sim\nipse sub lege, ut eos qui sub lege erant lucri\nfacerem; his qui sine lege quasi sine lege, cum\nsine lege dei non sim, sed sim in lege Christi,\nut lucri facerem eos qui sine lege sunt; factus\nsum infirmis infirmus, ut infirmos lucri facerem;\nomnibus omnia factus sum, ut omnes lucri facerem,\nnon utique simulatione faciebat, quemadmodum quidam\nintellegi uolunt, ut eorum detestanda simulatio tanti exempli\nauctoritate muniatur, sed hoc faciebat caritate, qua eius infirmitatem\ncui nolebat subuenire tamquam suam cogitabat. hoc\nenim et praestruit dicendo: cum enim liber sim ex omnibus,\nomnium me seruum feci, ut plures lucri facerem.\nquod ut intellegas non simulatione, sed caritate\nfieri, qua infirmis hominibus, tamquam nos simus, compatimur,\nita [enim] monet alio loco dicens: uos in libertatem uocati\n\n\n\n\n\n\nestis, fratres; tantum ne libertatem in occasione\ncarnis detis, sed per caritatem seruite in inuicem.\nquod fieri non potest nisi alterius infirmitatem quisque habeat\nquasi suam, ut eam aequanimiter ferat, donec ab ea liberetur\nille cuius curat salutem.\n\n\nRaro ergo et magna necessitate obiurgationes adhibendae\nsunt, ita tamen, ut etiam in his ipsis non nobis, sed deo\nut seruiatur instemus. ipse est etiam, ut nihil duplici corde\nfaciamus, auferentes trabem de oculo nostro inuidentiae uel\nmalitiae uel simulationis, et uideamus eicere festucam de\noculo fratris nostri.\nCCCXIII. QVAUTER INTELLEGENDVM SIT: IN IPSO HABITAT OMNIS PLENITVDO DIVINITATIS CORPORALITER. EX LIBSO DE PRAESENTIA DEI AD DARDANVM. Habitat in singulis deus tamquam in templis suis et in\nomnibus simul in unum congregatis tamquam in templo suo.\nquod templum quamdiu sicut arca Noe in hoc saeculo fluctuat,\nfit quod in psalmo scriptum est: dominus diluuium\ninhabitat, quamuis propter multos in omnibus gentibus\npopulos fidelium, quos aquarum nomine in Apocalypsi significat,\npossit congruenter intellegi: dominus diluuium inhabitat.\nsequitur autem: et sedebit dominus rex in\naeternum, utique in ipso templo suo iam in uita aeterna\npost fluctuationem huius saeculi constituto. deus igitur, qui\nubique praesens, est et ubique totus praesens nec ubique\nhabitans, sed in templo suo, cui per gratiam benignus est,\n\n\n\n\n\n\npropitius capitur: capitur autem habitans ab aliis amplius,\nab aliis minus.\n\nDe ipso uero capite nostro apostolus ait: quia in ipso\nhabitat omnis plenitudo diuinitatis corporaliter.\nnon ideo corporaliter, quia corporeus est deus, sed aut uerbo\ntranslato usus est, tamquam in templo manu facto non corporaliter,\nsed umbraliter habitauerit, id est praefigurantibus\nsignis — nam illas omnes obseruationes umbras futurorum\nuocat etiam ipso translato uocabulo; summus enim deus,\nsicut scriptum est, non in manu factis templis habitat\n— aut certe corporaliter dictum est, quia et in Christi corpore,\nquod assumsit ex uirgine, tamquam in templo habitat\ndeus. hinc est enim, quod Iudaeis signum petentibus cum\ndixisset: soluite templum hoc, et in triduo resuscitabo\nillnd, euangelista quid hoc esset consequenter exponens\nait: hoc autem dicebat de templo corporis sui.\n\nQuid ergo est? hocine interesse arbitramur inter caput et\nmembra cetera, quod in quolibet quamuis praecipuo membro,\nuelut in aliquo magno propheta aut apostolo, quamuis diuinitas\nhabitet, non tamen sicut in capite, quod est Christus,\nomnis plenitudo diuinitatis P nam et in nostro corpore inest\nsensus singulis membris, sed non tantus, quantus in capite,\nubi prorsus omnis est quinquepertitus. ibi enim et uisus est\net auditus et olfactus et gustus et tactus, in ceteris autem\nsolus est tactus. an etiam praeter hoc, quod tamquam in\ntemplo in illo corpore habitat omnis plenitudo diuinitatis,\nest aliud quod intersit inter illud caput et cuiuslibet membri\nexcellentiam? est plane, quod singulari quadam susceptione\nhominis illius una facta est persona cum uerbo. de nullo enim\nsanctorum dici potuit aut potest aut poterit: uerbum caro\nfactum est; nullus sanctorum qualibet praestantia gratiae\n\n\n\n\n\n\nunigeniti nomen accepit, ut quod est ipsum dei uerbum ante\nsaecula, hoc simul cum assumto homine diceretur. singularis\nest illa susceptio nec cum hominibus aliquibus sanctis quantalibet\nsapientia et sanctitate praestantibus ullo modo potest\nesse communis. ubi diuinae gratiae satis perspicuum clarumque\ndocumentum est. quis enim tam sacrilegus, ut audeat\naffirmare aliquam posse animam per meritum liberi arbitrii\nut alter sit Christus efficere? ut ergo ad personam uerbi\nunigeniti pertineret, quo pacto per liberum arbitrium communiter\nomnibus et naturaliter datum una sola anima meruisset,\nnisi hoc singularis gratia praestitisset, quam fas est\npraedicare nefasque de ea iudicare?\n\nHaec si pro uiribus nostris, quantum dominus adiuuit, rite\ntractauimus, quando deum ubique praesentem et non spatiis\ndistantibus quasi aliqua mole uel distentione diffusum, sed\nubique totum cogitare te extendis, auerte mentem ab omnibus\nimaginibus corporum, quas humana cogitatio uoluere consueuit.\nnon enim sic sapientia, sic iustitia, non sic denique caritas\ncogitatur, de qua scriptum est: deus caritas est. cum uero\neius habitationem cogitas, unitatem cogita congregationemque\nsanctorum, maxime in caelis, ubi propterea praecipue dicitur\nhabitare, quia ibi fit uoluntas eius perfecta eorum in\nquibus habitat oboedientia; deinde in terra, ubi aedificans\nhabitat domum suam in fine saeculi dedicandam; Christum\nautem deum nostrum, unigenitum dei filium. aequalem\npatri eundemque hominis filium, quo maior est pater, ut\nubique totum praesentem esse non dubites tamquam deum et\n\n\n\n\n\n\nin eodem templo dei esse tamquam inhabitantem deum et\nin loco aliquo caeli propter ueri corporis modum.\nCCCXIIII. DE VNIVS VXORIS VIRO EPISCOPO ORDINANDO. EX LIBRO DE BONO CONIVGALI. Quod est cibus ad salutem corporis, hoc est concubitus ad\nsalutem generis, et utrumque non est sine delectatione\ncarnali.\n\nDiuersa opera patrum non faciebat nisi diuersitas temporum.\nsic autem necesse erat, ut carnaliter cohirent etiam non carnales\nprophetae, sicut necesse erat, ut carnaliter uescerentur\netiam non carnales apostoli.\n\nEcclesiae dispensatorem non licere ordinari nisi unius uxoris\nuirum acutius intellexerunt qui nec eum qui catechumenus\nuel paganus habuerit alteram ordinandum esse censuerunt.\nde sacramento enim agitur, non de peccato. nam in baptismo\npeccata omnia dimittuntur. sed qui dixit: si acceperis\nuxorem, non peccasti, et si nupserit uirgo, non\npeccat, et: quod uult faciat; non peccat; . nubat,\nsatis declarauit nuptias nullum esse peccatum. propter sacramenti\nautem sanctitatem sicut femina, etiam si catechumena\nfuerit uitiata, non potest post baptismum inter dei uirgines\nconsecrari, ita non absurde uisum est eum qui excessit uxorum\nnumerum singularem non peccatum aliquod commisisse, sed\nnormam quandam sacramenti amisisse, non ad uitae bonae\nmeritum, sed ad ordinationis ecclesiasticae signaculum\n\n\n\n\n\n\nnecessarium. ac per hoc, sicut plures antiquorum patrum uxores\nsignificauerunt futuras nostras ex omnibus gentibus ecclesias\nuni uiro subditas Christo, ita noster antistes unius uxoris uir\nsignificat ex omnibus gentibus unitatem uni uiro subditam\nChristo; quae tunc perficietur, cum reuelauerit occulta tenebrarum\net cetera. nunc autem sunt manifestae, sunt latentes\ndissensiones, etiam salua caritate inter eos qui in unum et\nunum futuri sunt; quae tunc utique nullae erunt. itaque\nsicut duobus dominis pluribusue seruire, sic a uiuo uiro in\nalterius transire conubium nec tunc licuit nec nunc licet nec\numquam licebit. apostatare quippe ab uno deo et ire in alterius\nadulterinam superstitionem semper est malum. nec\ncausa ergo numerosioris prolis fecerunt sancti nostri quod\nCato dicitur fecisse Romanus, ut traderet uiuus uxorem etiam\nalterius domum filiis impleturam. in nostrarum quippe nuptiis\nplus ualet sanctitas sacramenti quam fecunditas uteri.\nCCCXV. DE NOCTVRNA INLVSIONE. EX EODEM LIBRO. Multa lex ponit in sacramentis et umbris futurorum. quaedam\nergo in semine materialis informitas, quae formata\ncorpus hominis redditura est, in significatione posita est uitae\ninformis et ineruditae. a qua informitate quoniam oportet\nhominem doctrinae forma et eruditione mundari, in huius rei\nsignum illa purificatio praecepta est post seminis emissionem.\nneque enim et in somnis peccato fit, et tamen etiam ibi praecepta\nest purificatio. aut si et hoc peccatum quisquam putat,\n\n\n\n\n\n\nnon arbitrans accidere nisi ex aliquo huius modi desiderio,\nquod procul dubio falsum est, numquid et solita mensuum\npeccata sunt feminarum ? a quibus tamen eadem legis uetustas\npraecipit expiari non nisi propter ipsam materialem informitatem,\nquae facto conceptu tamquam in aedificationem corporis\nadditur. ac per hoc, cum informiter fluit, significari\nper illam lex uoluit animum sine disciplinae forma indecenter\nfluidum ac dissolutum, quem formari oportere significat, cum\ntalem fluxum corporis iubet purificari. postremo numquid et\nmori peccatum est aut mortuum sepelire non etiam bonum\nopus humanitatis est? et tamen purificatio et inde mandata\nest, quia et mortuum corpus uita deserente non peccatum est,\nsed peccatum significat animae desertae a iustitia.\nCCCXVI. DE VIRTVTE ANIMI VEL LATENTE VEL MANIFESTA. EX EODEM LIBRO DE BONO CONIVGALI. Continentia non corporis, sed animi uirtus est. uirtus autem\nanimi aliquando in opere manifestatur, aliquando in habitu\nlatet: sicut martyrii uirtus eminuit apparuitque tolerando\npassiones. sed quam multi sunt ii eadem uirtute animi, quibus\ntemtatio deest, qua id quod intus est in conspectu dei, . etiam\nin hominum procedat?\n\nEt Timotheo ita relaxata est corporis utilitas uinum bibendi,\nut maneret in habitu animus continendi. ipse est enim habitus,\nquo aliquid agitur, cum opus est. cum autem non agitur,\npotest agi, sed non opus est.\n\n\n\n\n\n\n\n\n\n\n\nNum igitur non erat in Christo continentiae uirtus a cibo\net potu, quanta erat in Iohanne baptista, ut diceretur: ecce\nhomo uorax et potator uini? numquid non talia dicuntur\nin domesticos eius, patres nostros, ex alio genere utendi\nterrenis, quantum ad concubitum pertinet: ecce homines libidinosi\net immundi, amatores feminarum et lasciuiarum?\\'\n\nEt iustificata est sapientia a filiis suis, qui\nuident continentiae uirtutem in habitu animi semper esse\ndebere, in opere autem pro rerum ac temporum opportunitate\nmanifestari.\n\n\nCum ergo colloquiis malis dicitur continenti et nuptias\nrecusanti: \"tu ergo melior quam Abraham ?\" dicat: \"ego quidem I\nnon sum melior quam Abraham; melior est castitas caelibum\nquam castitas nuptiarum: quarum Abraham unam habebat\nin usu, ambas in habitu. caste quippe coniugaliter uixit;\nesse autem caste sine coniugio potuit, sed tunc non oportuit.\nego uero facilius non utor nuptiis, quibus est usus Abraham,\nquam sic utor nuptiis, quemadmodum est USUS Abraham. quod\nenim ego nunc ago, melius ille egisset, si tunc agendum esset.\"\nCCCXVII. NEMO ASCENDIT IN CAELVM ET CETERA, ET: SICVT HOSES EXALTAVIT SEBPENTEM IN HEREMO. EX LIBKO DE BAPTISMO PARWLOBVM PRIMO.\\' Nemo, inquit, ascendit in caelum, nisi qui de\ncaelo descendit, filius hominis, qui est in caelo.\nsic, inquit, fiet generatio spiritalis, ut sint caelestes homines\nex terrenis, quod adipisci non poterunt, nisi membra mea\n\n\n\n\n\n\nefficiantur, ut ipse ascendat qui descendit, quia nemo ascendit\nnisi qui descendit. nisi ergo in unitatem Christi omnes mutandi\nleuandique concurrant, ut Christus, qui descendit, ipse ascendat,\nnon aliud deputans corpus suum, id est ecclesiam suam,\nquam se ipsum — quia de Christo et ecclesia uerius intellegitur:\nerunt duo in carne una; de qua re ipsa dixit:\nigitur iam non duo, sed una caro — ascendere omnino\nnon poterunt, quia nemo ascendit in caelum, nisi qui\nde caelo descendit, filius hominis, qui est in caelo.\nquamuis enim in terra factus est filius hominis, diuinitatem\ntamen suam, qua in caelo manens descendit ad terram, non\nindignam censuit nomine filii hominis, sicut carnem suam\ndignatus est nomine filii dei, ne quasi duo Christi accipiantur,\nunus deus et alter homo, sed unus atque idem deus et\nhomo: deus, quia in principio erat uerbum et deus\nerat uerbum, homo, quia uerbum caro factum est et\nhabitauit in nobis. ac per hoc per distantiam diuinitatis\net infirmitatis filius dei manebat in caelo, filius hominis ambulabat\nin terra; per unitatem uero personae, qua utraque\nsubstantia unus Christus est, et filius dei ambulabat in terra\net idem ipse filius hominis manebat in caelo. fit ergo credibiliorum\nfides ex incredibilioribus creditis. si enim diuina\nsubstantia longe distantior atque incomparabili diuersitate\nsublimior potuit propter nos ita suscipere humanam substantiam,\nut una persona fieret ac sic filius hominis, qui erat in\nterra per carnis infirmitatem, idem ipse esset in caelo per\nparticipatam carnis diuinitatem: quanto credibilius alii homines\nsancti et fideles eius fiunt cum homine Christo unus Christus,\nut omnibus per eius hanc gratiam societatemque ascendentibus\nipse unus Christus ascendat in caelum, qui de caelo descendit?\n- sic et apostolus ait: sicut in uno corpore multa\n\n\n\n\n\n\n\n\nmembra.habemus, omnia autem membra corporis, cum\nsint multa, unum corpus, ita et Christus. non dixit,:\nita et Christi, id est corpus Christi uel membra, Christi, sed:\nita et Christus, unum Christum appellans caput et corpus.\n\nMagna haec et mira dignatio. quae quoniam fieri non potest\nnisi per remissionem peccatorum, sequitur et dicit: et sicut\nMoses exaltauit serpentem indeserto, ita exaltari\noportet filium hominis, ut omnis, qui crediderit in\neum, non pereat, sed habeat uitam aeternam. quid\ntunc in deserto factum sit nouimus: serpentum morsibus\nmulti moriebantur; tunc populus peccata sua confitens per\\'\nMosen deprecatus est dominum, ut hoc ab eis uirus auferret.\nac sic Moses ex praecepto domini exaltauit in deserto aeneum\nserpentem admonuitque populum, ut illum exaltatum quisquis,\na serpente morderetur attenderet; hoc facientes continuo sana\nbantur. quid est exaltatus serpens nisi mors Christi eo signi-\nficandi modo, quo per efficientem id quod efficitur significatur?I\na serpente quidem mors uenit, qui peccatum, quo moreretur\nhomini persuasit. dominus autem in carnem suam non peccatum\ntranstulit tamquam uenenum serpentis, sed tamen transtulit\nmortem, ut esset in similitudine carnis peccati poena\nsine culpa, unde in carne peccati et culpa solueretur et poena.\nsicut ergo tunc qui conspiciebat exaltatum serpentem, et a\nueneno sanabatur et a morte liberabatur, sic nunc qui conformatur\nsimilitudini mortis Christi per fidem baptismumque\neius, et a peccato per iustificationem et a morte per resurrectionem\nliberatur. hoc est enim quod ait: ut omnis, qui\ncredit in eum, non pereat, sed habeat uitam aeternam.\nCCCXVIII. RESVRRECTIONI FVTVRAE VTRVM LAZARI AN CHRISTI RESVR- RECTIO CONGRVAT. EX LIBRO RESPONSIONIS CONTRA SEX QVAESTIONES PAGANORVM. Ideo non Lazari resurrectio, sed potius Christi congruit\npromissae resurrectioni, quia Lazarus ita resurrexit, ut iterum\nmoreretur, Christus autem, sicut de illo scriptum est,\nsurgens a mortuis iam non moritur et mors ei\nultra non dominabitur. quod etiam promissum est resurrecturis\nin fine saeculi et cum illo regnaturis in aeternum.\nsic autem non pertinet ad resurrectionem differentia natiuitatis\nChristi et nostrae, quod ille sine uiri semine, nos autem ex\nuiro et femina creati sumus, sicut non pertinet ad ipsius\nmortis differentiam. non enim propterea illius non uera mors\nfuit, quia sine uiri semine natus est, sicut nec ipsius primi\nhominis aliter exorta caro quam nostra — quando quidem\nille sine parentibus de terra creatus est, nos uero ex parentibus\n— aliquid attulit ad differentiam mortis, ut aliter ille\nmoreretur, aliter nos. sicut autem ad mortis, sic nec ad resurrectionis\ndifferentiam ualet diuersa natiuitas.\nSed ne hoc ipsum quod scriptum est de primo homine\nsimiliter infideles nolint credere, quaerant uel animaduertant,\nsi uel hoc possunt, quam multorum animalium genera sine\nparentibus ex terra procreantur, quae tamen coheundo pariunt\netiam ipsa sui similem prolem, nec propter diuersitatem\nnatiuitatis interest aliquid ad naturam eorum quae procreata\nsunt ex terra et eorum quae illis coheuntibus orta sunt. similiter\nenim uiuunt similiterque moriuntur, quamuis dissimiliter\n\n\n\n\n\n\nnati sunt. ita non est absurdum, ut similiter resurgant corpora,\nquae dissimiliter orta sunt. huius modi autem homines\nnon ualentes intueri, ad quam rem intersit aliquid diuersum\net ad quam non intersit, ubi aduerterint aliquam distantiam\nprimordiorum, etiam omnia consequentia distare oportere contendunt.\npossunt tales putare oleum ex adipibus non debere\nnatare super aquam sicut illud quod ex oliua est, quoniam\nlonge est utriusque naturae origo dissimilis, quando illud ex\nligno, hoc ex carne profluxerit\n\nQuantum autem attinet ad illam differentiam, quod Christi\ncorpus non dissolutum tabe atque putredine die tertio resurrexit,\nnostra uero post longum tempus ex quadam qua soluta\ndiscesserint confusione reparabuntur, humanae facultati utrumque\nimpossibile est, diuinae autem potestati utrumque facillimum.\nut enim radius oculi nostri non citius peruenit ad\npropinquiora, tardius ad longiora, sed utraque interualla\nparili celeritate contingit: ita cum in ictu oculi, sicut\napostolus dicit, fit resurrectio mortuorum, omnipotentiae dei\net ineffabili nutu facile est quaeque recentia quam diuturno\ntempore dilapsa cadauera suscitare. incredibilia sunt haec\nquibusdam, quia inexperta, cum omnis natura rerum tam sit\nplena miraculis, ut non quasi facili peruestigatione rationis,\nsed uidendi consuetudine mira non sint quae ob hoc nec consideratione\nnec inquisitione digna uidentur. nam ego et mecum\nquicumque inuisibilia dei per ea quae facta sunt intellecta\nconspiciunt, aut non minus aut amplius admiramur in uno\nseminis tam paruulo grano omnia, quae laudamus in arbore,\ntamquam liciata latuisse, quam mundi huius tam ingentem\nsinum quae de corporibus humanis, dum dilabuntur, absumit\nresurrectione futura et tota et integra redditurum.\n\n\n\n\n\n\n\n\nQuomodo autem contrarium est et Christum post resurrectionem\ncibatum et in resurrectione, quae promittitur, ciborum\nindigentiam non futuram, cum et angelos legamus huius modi\nescas eodemque modo sumsisse, non ficto phantasmate, sed\nmanifestissima ueritate, nec tamen necessitate, sed potestate?\naliter enim absorbet aquam terra sitiens, aliter solis radius\ncandens: illa indigentia, iste potentia. futurae ergo resurrectionis\ncorpus inperfectae felicitatis erit, si cibos sumere non\npotuerit, inperfectae felicitatis, si cibis eguerit.\n\nSciat sane qui has proposuit quaestiones, Christum post\nresurrectionem cicatrices, non uulnera demonstrasse dubitantibus:\npropter quos etiam cibum ac potum sumere uoluit, non\nsemel, sed saepius, ne illud non corpus, sed spiritum esse\narbitrarentur et sibi non solide, sed imaginaliter appareret.\ntunc autem illae falsae cicatrices fuissent, si nulla uulnera\npraecessissent: et tamen nec ipsae essent, si eas esse noluisset.\nuoluit autem certae dispensationis gratia, ut eis quos aedificabat\nin fide non ficta non aliud pro alio, sed hoc quod crucifixum\nuiderant resurrexisse monstraret. quid est ergo quod\ndicitur: \"si propter incredulum fecit, finxit\" ? quasi uero si\nquisquam uir fortis pro patria dimicans multa aduersa uulnera\nexciperet et peritissimo medico, qui haec curare ita ualeret,\nut si cicatrices nullae apparerent, ipse potius diceret sic se\nuelle sanari, ut magis essent in corpore suo uestigia uulnerum\ntamquam tituli gloriarum, ideo ille medicus cicatrices finxisse\ndiceretur, quia cum per artem efficere potuerit, ut non essent,\ncerta exsistente causa per artem effecit potius, ut essent, quae\nuno solo modo, sicut superius dixi, falsae conuincerentur, si\nnulla uulnera sanarentur.\n\n\n\n\n\nCCCXVIIII.\nCVM SPIRITVS IMMVNDVS EXIERIT AB HOMINE ET CETERA. EX LIBRO QVAESTIONVM EVANGELII PRIMO. Cum spiritus immundus exierit ab homine et cetera,\nsignificat quosdam ita credituros, ut non possint ferre\nlabores continentiae et ad saeculum redituri sint. quod dictum\nest: assumit secum alios septem, intellegitur, quia cum\nquis ceciderit de iustitia, etiam simulationem habebit. cupiditas\nenim carnis expulsa per paenitentiam a consuetis operibus,\ncum non inuenerit in quibus delectationibus requiescat, auidius\nredit et rursus occupat mentem hominis, si, cum pulsa esset,\nneglegentia subsecuta est, ut non introduceretur tamquam\nhabitator mundatae domui sermo dei per sanam doctrinam.\net quoniam non solum habebit illa septem uitia, quae septem\nuirtutibus spiritalibus sunt contraria, sed etiam per hypocrisin\nse ipsas uirtutes habere simulabit, propterea assumtis secum\naliis septem nequioribus — hoc est ipsa septenaria simulatione\n— redit illa concupiscentia, ut sint nouissima. hominis\npeiora, quam erant prima.\nCCXX. DE SVMPTIBVS AD TVRREM AEDIFICANDAM. EX LIBRO QVAE- STIONVM EVANGELII II. Sumtus ad turrem aedificandam — uires ad discipulatum\nChristi obtinendum — et decem milia proeliaturi cum rege,\nqui habet uiginti milia — simplicitatem Christi dimicaturi\n\n\n\n\n\n\ncum duplicitate diaboli, hoc est cum dolis et fallaciis eius —\nin affectu constituit renuntiantis omnibus, quae sunt eius.\nita enim concludit: sic ergo omnis ex uobis, qui non\nrenuntiat omnibus, quae sunt eius, non potest\nmeus esse discipulus. inter quae omnia etiam ipsa temporalis\nuita intellegatur necesse est, quam oportet sic possidere\nad tempus, ut non te impediat ab aeterna qui eam fuerit\nminatus auferre. sicut autem de turri non perfecta per obprobrium\ndeterruit dicentium: quia hic homo coepit\naedificare et non potuit consummare: sic in rege,.\n. cum quo dimicandum est, ipsam pacem accusauit, cum ait:\nadhuc illo longe agente legationem mittens rogat\nea quae pacis sunt, significans etiam minas imminentium\na diabolo temtationum non sustinere homines, qui non renuntiant\nomnibus, quae possident, et pacem cum eo facere consentiendo\nilli ad committenda peccata. turrem quippe aedificare,\ncontra regem illum dimicare, esse discipulum Christi\nest; habere autem sumtus ad perficiendam turrem et habere\nfortia decem milia contra uiginti milia regis renuntiare est\nomnibus, quae eius sunt.\n[DE EO QVOD AIT AD SCRIBAS: TVLISTIS CLAVEM SCI- ENTIAE ET CETERA. ITEM EX EODEM LIBRO SECVNDO. De eo quod dicit dominus scribis uel doctoribus Iudaeorum:\ntulistis clauem scientiae, ipsi non introistis, et\neos qui introibant prohibuistis: quod in scriptura dei\n\n\n\n\n\n\nhumilitatem Christi nec ipsi intellegere nec ab aliis intellegi\nuolebant.]\n.\n\nCCCXXI.\nQVA DISPENSATIONE PEOVIDENTIAE DEI SCRIPTVRAE VETERIS TESTAMENTI EX HEBRAEO IN ORAECVM ELOQVIVM TRANSLATAE SINT, VT VNTVERSIS QVNTIBVS INNOTESCERENT. EX LIBRO DE CIVITATE DEI XVIII T. XLII. Sacras litteras etiam unus Ptolomaeorum regum Aegypti\nnosse studuit et habere. nam post Alexandri Macedonis, qui\netiam Magnus cognominatus est, mirificentissimam minimeque\ndiuturnam potentiam, qua uniuersam Asiam, immo paene totum\norbem partim ui et armis partim terrore subegerat — quando\ninter cetera orientis etiam Iudaeam ingressus obtinuit —\neo mortuo comites eius, cum regnum illud amplissimum non\npacifice inter se possessuri diuisissent, sed potius dissipassent\nbellis omnia uastaturi, Ptolomaeos reges coepit habere Aegyptus;\nquorum primus, Lagi filius, multos ex Iudaea captiuos in\nAegyptum transtulit. huic autem succedens alius Ptolomaeus,\nqui est appellatus Philadelphus, omnes, quos ille adduxerat\nsubiugatos, liberos redire permisit, insuper et dona regia in\ntemplum dei misit petiuitque ab Eleazaro tunc pontifice dari\nsibi scripturas, quas profecto audierat fama praedicante\ndiuinas, et ideo concupierat habere in bybliotheca, quam nobilissimam\nfecerat. has ei cum idem pontifex misisset hebraeas,\npost ille etiam interpretes postulauit, et dati sunt LXXII, de\nsingulis duodecim tribubus seni homines linguae utriusque\ndoctissimi, hebraeae scilicet atque graecae, quorum interpretatio\n\n.\n\n\nut Septuaginta nocetur, iam optinuit consuetudo. traditur sane\ntam mirabilem ac stupendum planeque diuinum in eorum\nuerbis fuisse consensum, ut, cum ad hoc opus separatim singuli\nsederent — ita enim eorum fidem Ptolomaeo placuit explorare\n— in nullo uerbo, quod idem significaret et tantundem\nualeret, uel in uerborum ordine alter ab altero discreparet,\nsed tamquam unus esset interpres, ita quod omnes interpretati\nsunt unum erat, quoniam re uera spiritus erat unus in omnibus.\net ideo tam mirabile dei munus acceperant, ut illarum\nscripturarum non tamquam humanarum, sed, sicut erant,\ntamquam diuinarum etiam isto modo commendaretur auctoritas,\ncredituris quandoque gentibus profutura, quod iam uidemus\neffectum.\nCCCXXII. 15 DE AVCTORITATE LXX 1NTERPRETVM, QVAE SALVO HONORE HEBBAEI STILI OMNIBVS SIT INTERPRETIBVS PRAEFERENDA. EX LIBRO S. S. Nam cum fuerint et alii interpretes, qui ex hebraea lingua\nin graecam sacra illa eloquia transtulerunt, sicut Aquila,\nSymmachus, Theodotion, sicut etiam illa interpretatio, cuius\nauctor non apparet et ob hoc sine nomine interpretis quinta\neditio nuncupatur: hanc tamen quae Septuaginta est, tamquam\nsola esset, sic recepit ecclesia eaque utuntur graeci populi\nchristiani, quorum plerique utrum alia sit aliqua ignorant.\nex hac Septuaginta interpretatione etiam in latinam linguam,\ninterpretatum est quod ecclesiae latinae tenent, quamuis non\ndefuerit temporibus nostris presbyter Hieronymus, homo doctissimus\net omnium trium linguarum peritus, qui non ea\ngraeco, sed ex hebraeo in latinum eloquium easdem scripturas\nconuerterit. sed eius tam litteratum laborem quamuis Iudaei\n\n\n\n\nfateantur esse ueracem, Septuaginta uero interpretes in multis\nerrasse, tamen ecclesia Christi tot hominum auctoritati ab\nEleazaro tunc pontifice ad hoc tantum opus electorum neminem\nindicat praeferendum, quia, etsi non in eis unus apparuisset\nspiritus sine dubitatione diuinus, sed inter se uerba interpretationis\nsuae septuaginta docti more hominum contulissent,\nut quod placuisset omnibus hoc maneret, nullus eis unus\ninterpres debuit anteponi; cum uero tantum in eis signum\ndiuinitatis apparuit, profecto quisquis alius illarum scripturarum\nrum ei hebraea in quamlibet aliam linguam interpres est\nuerax, aut congruit illis septuaginta interpretibus aut, si non\ncongruere uidetur, altitudo ibi prophetica esse credenda est.\nspiritus enim, qui in prophetis erat, quando illa dixerunt,\nidem ipse erat etiam in septuaginta uiris, quando illa interpretati\nsunt; qui profecto auctoritate diuina et aliud dicere\npotuit, tamquam propheta ille utrumque dixisset, quia utrumque\nidem spiritus diceret, et hoc ipsum aliter, ut non eadem\nuerba, idem tamen sensus bene intellegentibus dilucesceret\net aliquid praetermitteret et aliquid adderet, ut etiam hinc\nostenderetur non humanam fuisse in illo opere seruitutem,\nquam uerbis debebat interpres, sed diuinam potius potestatem,\nquae mentem releuabat et regebat interpretis?. nonnulli autem\ncodices graecos interpretationis Septuaginta ex hebraicis codicibus\nemendandos putarunt, nec tamen ausi sunt detrahare\nquod hebraei non habent et Septuaginta posuerunt, sed tantummodo\naddiderunt, quae in hebraeis inuenta apud Septuaginta\nnon erant, eaque signis quibusdam in stellarum modum factis\nad capita eorundem uersuum notauerunt, quae signa asteriscos\nuocant. illa uero quae non habent hebraei, habent autem\n\n\n\n\nLXX, similiter ad capita uersuum iacentibus uirgulis, sicut\nscribuntur unciae, signauerunt; et multi codices has notas\nhabentes usquequaque diffusi sunt et latini. quae autem non\npraetermissa aut addita, sed aliter dicta sunt, siue alium\nsensum faciunt etiam ipsum non abhorrentem, siue alio modo\neundem sensum explicare monstrentur, nisi utrisque codicibus\ninspectis nequeunt reperiri. si ergo, ut oportet, nihil aliud\nintueamur in scripturis illis, nisi quid per homines dixerit\ndei spiritus, quidquid est in hebraeis codicibus et non est\naput interpretes LXX, noluit ea per istos, sed per illos prophetas\ndei spiritus dicere. quidquid uero est apud LXX, in\nhebraeis autem codicibus non est, per istos ea maluit quam\nper illos idem spiritus dicere, sic ostendens utrosque fuisse\nprophetas. isto enim modo alia per Esaiam, aha per Hieremiam,\nalia per alium aliumque prophetam, uel aliter eadem\nper hunc ac per illum dixit, ut uoluit. quidquid porro aput\nutrosque inuenitur, per utrosque dicere noluit unus atque idem\nspiritus, sed ita, ut illi praecederent prophetando, isti sequerentur\nprophetice illos interpretando: quia sicut in illis uera\net concordantia dicentibus pacis spiritus fuit, sic et in istis\nnon secum conferentibus et tamen tamquam ore uno cuncta\ninterpretantibus idem spiritus unus apparuit.\n\nHOC EX SPECVLO SANCTI AVGVSTINI. Quis ignorat in scripturis sanctis, id est legitimis propheticis\net euangelicis et apostolicis auctoritate canonica praeditis\nquaedam sic esse posita, ut tantum scirentur et crederentur, ut\nest quod in principio fecerit deus caelum et terram et\nquod in principio erat uerbum et quaecumque facta\n\n\n\n\n\n\ndiuina uel humana tantummodo cognoscenda narrantur; quaedam\nuero sic esse iussa, ut obseruarentur et fierent, uel prohibita,\nne fierent, ut est: honora patrem et matrem et: non\nmoechaberis? horum autem quae iubendo et uetando scripta\nsunt alia sunt sacramentorum uelata mysteriis, quae multa\nueteris testamenti populo illi facienda mandata sunt neque a\npopulo christiano nunc fiunt, sed tantummodo intellegenda\nrequiruntur atque tractantur: sicuti est sabbatum ad uisibilem\nuacationem, sicut azyma in pane sine fermento, pascha in\nouis occisione, sicut tot genera sacrificiorum uitandorum et\nneomeniae et annuae sollemnitates, quas obseruant nunc usque\nIudaei, et illae iustificationes, quae non ad opera iustitiae\nproprie pertinent, sed aliquid significare intelleguntur. quis\nenim christianus septimo anno cogitur seruum reddere libertati\net, si discedere ille noluerit, eius auriculam subula pertundere\nad postem et cetera huius modi? alia uero etiam nunc facienda\nsunt, si facienda praecepta sunt, nec facienda, si prohibita:\nqualia sunt illa quae dixi: honora patrem et matrem et:\nnon moechaberis. de his igitur quae ita sunt posita in\nlitteris sacris uel iubendo uel uetando uel sinendo, ut etiamnunc,\nid est tempore noui testamenti, ad uitam piam exercendam\nmoresque pertineant, hoc opus, quod in manus sumsi,\ncomponere aggressus sum, ut, quantum me deus adiuuat,\nomnia talia de canonicis libris colligam atque, ut facile inspici\npossint, in unum tamquam speculum congeram. oportuit enim\nsic ea poni ab auctoribus nostris, quemadmodum posita sunt,\nut praecepta narrationibus uel disputationibus, propriis figurata\net [si] figuratis propria miscerentur, dum rerum gestarum\nordo seruatur aut respondetur aduersis aut qui docendi sunt\ninstruuntur aut occultorum inuentione quodam modo renouantur\nhi qui promta et aperta fastidiunt.\n\n\n\n\n\n\n\nCCCXXIII.\nQVID INTELLEGENDVM SIT DE NINEVTTARVM EXCIDIO, CVIVS DENVNTIATIO IN HEBRAEO XL DIERVM SPATIO TENDITVR, IN SEPTVAGINTA AVTEM TRIDVI BREVITATE CONCLVDITVR. EX LIBRO DE CIVITATE DEI XVIII T. XLIIII. Sed ait aliquis: \"quomodo sciam, quid Ionas propheta dixerit\nNineuitis, utrum: triduo, et Nineue euertetur, an:\nXL dies?\" quis enim non uideat non potuisse utrumque\ntunc dici a propheta, qui missus fuerat terrere comminatione\nimminentis exitii ciuitatem? cui si tertio die fuerat futurus\ninteritus, non utique quadragesimo die, si autem quadragesimo,\nnon utique tertio. si ergo a me quaeritur, quid horum Ionas\ndixerit, hoc puto potius quod legitur in hebraeo: XL dies,\n- et Nineue euertetur. LXX quippe longe posterius interpretati\naliud dicere potuerunt, quod tamen ad rem pertineret\net in unum eundemque sensum, quamuis sub altera significatione,\nconcurreret admoneretque lectorem, utraque auctoritate .\nnon spreta ab historia sese attollere ad ea requirenda propter\nquae significanda historia ipsa conscripta est. gesta quippe\nsunt illa in Nineue ciuitate, sed aliquid etiam significauerunt,\nquod modum illius ciuitatis excedat; sicut gestum est, quod\nipse propheta in uentre ceti triduo fuit, et tamen alium\nsignificauit in profundo inferni triduo futurum, qui dominus\nest omnium prophetarum. quapropter si per illam ciuitatem\nrecte accipitur ecclesia gentium prophetice figurata, euersa\nscilicet per paenitentiam, ut qualis fuerat iam non esset, hoc\nquoniam per Christum factum est in ecclesia gentium, cuius\n\n\n\n\n\n\nilla Nineue figuram gerebat, siue per XL dies siue per triduum\nidem ipse significatus est Christus: per XL scilicet, quia tot\ndies peregit cum discipulis suis post resurrectionem et ascendit\nin caelum; post triduum uero, quia die tertio resurrexit;\ntamquam lectorem nihil aliud quam historiae rerum gestarum\ninhaerere cupientem de somno excitauerint LXX interpretes\nidemque prophetae ad perscrutandum altitudinem prophetiae\net quodam modo dixerint in XL diebus ipsum quaerere, in quo\net triduum potueris inuenire: illud in ascensione, hoc in eius\nresurrectione reperies. propter quod utroque numero significari\nconuenientissime potuit, quorum unum per Ionam prophetam,\nalterum per LXX interpretum prophetiam, tamen unus atque\nidem spiritus dixit. longitudinem fugio, ut non haec per\nmulta demonstrem, in quibus ab hebraica ueritate putantur\nLXX interpretes discrepare et bene intellecti inueniuntur esse\nconcordes. unde etiam ego pro meo modulo uestigia sequens\napostolorum, quia et ipsi ex utrisque, id est ex hebraeis et\nex LXX, testimonia prophetica posuerunt, utraque auctoritate\nutendum putaui, quoniam utraque una atque diuina est.\nCCCXXIIII. DE EO QVOD AIT APOSTOLVS: OMNE PECCATVM, QVOD- CVMQVE FECERIT HOMO, EXTRA CORPVS EST; QVI AVTEM FORNICATVR, IN CORPVS SVVM PECCAT. EX SERMONE DE EADEM RE. Quaestio de epistula Corinthiorum beati Pauli apostoli, ubi\ndicit: omne peccatum, quodcumque fecerit homo,\nextra corpus est; qui autem fornicatur, in corpus\n\n\n\n\n\n\nsuum peccat, nescio si possit ad liquidum dissolui, quamuis\npossit donante domino aliquid inde probabiliter dici; ita enim\nprofunda est. nam cum superius in eadem epistula apostolus\ndiceret: nolite errare; neque fornicatores neque\nidolis seruientes neque adulteri neque molles neque\nmasculorum concubitores neque fures neque\nauari neque ebriosi neque maledici neque rapaces\nregnum dei possidebunt, et paulo post: nescitis, ait,\nquoniam corpora uestra membra sunt Christi?\ntollens ergo membra Christi faciam meretricis?\nabsit. an nescitis, quia qui adhaeret meretrici\nunum corpus est? erunt enim, inquit, duo in carne\nuna. qui autem adhaeret domino, unus spiritus\nest. fugite fornicationem, atque ibi subiungit: omne\np eccatum, quodcumque fecerit homo, extra corpus\nest; qui autem fornicatur, in corpus proprium\npeccat. an nescitis, quia corpus uestrum templum\nin uobis spiritus sancti est, quem habetis a deo,\net non estis uestri? emti enim estis magno. glorificate\net portate deum in corpore uestro — cum ergo\nmulta et horrenda hoc capitulo prius enumerasset hominum\npeccata, quibus non dabitur regnum dei, quae tamen non nisi\nper corpus perpetrari ab hominibus possunt — quod corpus\nutique iam fidelium templum esse dixit spiritus sancti, quem\nha.bemus a deo, ipsaque membra corporis nostri membra esse\nasseuerat Christi, de quibus arguendo et quodam modo interrogando\nait: tollens ergo membra Christi faciam\nmembra meretricis? — responderitque sibi: absit,\n\n\n\n\n\n\n\n\n\n\nsubiungat adhuc et dicat: nescitis, quoniam qui adhaeret\nmeretrici, unum corpus est? erunt enim, inquit,\nduo in carne una; qui autem adhaeret domino,\nunus spiritus est, et concludat: fugite fornicationem:\nsequitur tamen ipse et dicit: omne peccatum,\nquodcumque fecerit homo, extra corpus est; qui\nautem fornicatur, in corpus proprium peccat. quasi\nuero illa quae dinumerauit peccata dicens: nolite errare;\nneque fornicatores neque idolis seruientes neque\nadulteri neque molles neque masculorum concubitores\nneque fures neque auari neque ebriosi neque\nmaledici neque rapaces regnum dei possidebunt,\nista omnia facinora et flagitia numquid non nisi per corpus\nfieri aut exerceri possunt? quis hoc sani capitis homo negauerit?\ntotum quippe istum locum apostolus propter ipsum\ncorpus iam emtum magno, id est Christi sanguine pretioso,\ntemplumque spiritus sancti factum a deo, ne talibus flagitiis\npollueretur, sed potius inuiolatum tamquam dei habitaculum\nseruaretur, agebat et defendebat. quare ergo subiungere\nuoluit hoc, unde difficilis quaestio nasceretur, id est ut diceret:\nomne peccatum, quodcumque fecerit homo, extra\ncorpus est; qui autem fornicatur, in corpus proprium\npeccat, cum siue ipsa fornicatio siue alia huius\nmodi quae non nisi per corpus fiunt peccata turpitudini et\nfornicationi simillima non nisi per ipsum corpus generentur\natque exerceantur? quid ergo? poteritne esse quispiam, ut\ncetera memorata superius taceam, fur uel ebriosus uel maledicus\nuel rapax extra operationem corporis huius? quamuis\nnec ipsa idololatria neque ipsa auaritia praeter seruitium\ncorporis poterit ad usum fructumque suum peruenire. quid\nest ergo: omne peccatum, quodcumque fecerit homo,\nextra corpus est; qui autem fornicatur, in corpus\n\n\n\n\nproprium peccat? primum quia in corpore isto homo\nconstitutus quidquid solo tantum animo poterit inique concupiscere,\ndici non potest extra corpus hoc hominem\nfacere, cum constet eum carnali sensu et carnali prudentia\nhoc agere isto adhuc circumseptum in corpore. nam et quod\nin psalmo scriptum est: dixit impius in corde suo: non\nest deus, idem beatus apostolus non potuit utique separare\na corporali opere illo loco, ubi ait: omnes adstabimus\nante tribunal Christi, ut recipiat unusquisque\nsecundum ea quae per corpus gessit suum, sine\nbonum siue malum, quia uidelicet non nisi in corpore\nconstitutus impius potuit dicere: non est deus; ut taceam\nquod in alia epistula ipse doctor gentium dicit: manifesta\nautem sunt opera carnis, et exequitur: quae sunt fornicationes,\nimmunditiae, luxuriae, ueneficia, inimicitiae,\ncontentiones, aemulationes, animositates,\ndissensiones, haereses, inuidiae, ebrietates et\nhis similia; quae praedico uobis, sicut praedixi,\nquia qui talia agunt regnum dei non possidebunt.\nnumquid enim non uidetur nobis extra corpus fieri certe illa\nquae ibi interposuit, aemulationes, animositates, dissensiones,\ninuidias, haereses? et tamen operibus carnis ista tribuit doctor\ngentium in fide et ueritate. quid est ergo: \\'omne peccatum,\nquodcumque fecerit homo, extra corpus est, et unum\ntantummodo fornicationis peccatum nominans ait: qui autem\nfornicatur, in corpus proprium peccat?\n\nApparet igitur cuiuis tardo et obtunso, quam sit ista quaestio;\nquam dominus piae intentioni nostrae si aliquantulum\ndignatus fuerit dilucescere atque reuelare, poterimus aliquid\nrationabiliter dicere. uidetur enim beatus apostolus, in quo\n\n\n\n\n\n\n\n\nloquebatur Christus, aut exaggerare uoluisse fornicationis\nmalum super cetera omnia peccata, quae etsi per corpus\ncommittantur, non tamen animum humanum concupiscentiae\ncarnali ita efficiunt obstrictum et obnoxium, quemadmodum\nin solo opere fornicationis corporalis commisceri facit animum\nuis ingens libidinis cum ipso corpore et unum cum ipso quodam\nmodo agglutinari et deuinctum esse in tantum, ut nihil\naliud ipso momento et experimento huius tam magni flagitii\ncogitare homini liceat aut intendere, nisi quod sibimet addicit\nmentemque captiuam subdit ipsa submersio et quodam modo\nabsorbitio libidinis et concupiscentia carnalis, ut hoc esse\nuideatur, ut dictum est: qui autem fornicatur, in corpus\nproprium peccat, quia tunc fiet proprie et familiariter\nseruum corporis cor hominis fornicantis in tempore maxime\nipsius nequissimae operationis, in tantum, ut ipse apostolus\ninculcatius uolens commendare canendum hominibus hoc\nmalum dixerit: tollens ergo membra Christi faciam\nmembra meretricis? et execrans ac detestans responderit:\nabsit. an nescitis, inquit, quoniam qui adhaeret\nmeretrici unum corpus est? erunt enim, inquit,.\nduo in carne una. numquid hoc posset dici de aliis atque\naliis quibusque facinoribus hominum? liberum est enim animo\nhumano in aliis quibusque sceleribus et unum aliquid eorum\noperari et eo ipso tempore alibi cogitatione distendi, quod in\nfornicationis ipso opere ac tempore non licet animo, ad aliquid\naliud cogitandum liberum esse. sic enim totus homo absorbetur\nab ipso et in ipso corpore, ut iam dici non possit ipse animus\nsuus esse, sed simul totus homo dici possit quod caro sit et\nspiritus uadens et non reuertens. sic ergo possumus intellegere,\nquia omne peccatum, quodcumque fecerit homo,\n\n\n\n\n\n\nextra corpus est; qui autem fornicatur, in corpus\nproprium peccat, ut uideatur, ut dixi, apostolus in tantum\nexaggerare uoluisse fornicationis malum, ut in comparatione\nhuius fornicationis cetera extra corpus habenda esse duxerit\nquaecumque peccata, solo hoc tantummodo fornicationis malo\nin corpus proprium peccari dixerit, quia maiore libidinis ardore,\nquo superior nullus est, uoluptas ipsius corporis tenet\nseruum efficitque captiuum.\n\nHaec dicta sint de speciali fornicatione huius corporis. uerum\nquia non solum fornicatio in sacris litteris specialiter sed\netiam generaliter arguitur et nominatur, conemur deo adiuuante\net hinc aliquid probabiliter dicere. generalis igitur\nfornicatio aperte manifestatur in psalmo, ubi dicitur: quoniam\necce qui longe se faciunt a te, peribunt; perdidisti\nomnem, qui fornicatur abs te. ubi subsequitur\nqualiter ista generalis fornicatio euadi et effugi possit; adiunxit\ndicens: mihi autem adhaerere deo bonum est, ut\nexinde facile aduertamus illam esse generalem fornicationem\nanimae humanae, qua non adhaerens quisque deo adhaeret\nmundo. unde beatus apostolus Iohannes dicit: si quis dilexerit\nmundum, dilectio patris non est in illo. et\napostolus Iacobus dicit: adulteri, nescitis, quia amicitia\nhuius mundi inimica est deo? breuiter ergo\ndefinitum est non posse habere dilectionem dei qui habuerit\ndilectionem mundi et inimicum esse dei qui amicus esse\nuoluerit mundi. ad hoc etiam pertinet quod dominus in\neuangelio dicit: nemo potest duobus dominis seruire:\naut enim unum odio habebit et alterum diliget,\naut unum patietur et alterum contemnet, et concludit:\nnon potestis deo seruire et mamonae. ista est\n\n\n\n\n\n\nergo generalis, ut dictum est, animae fornicatio omnia omnino\nin se continens, qua non adhaeretur deo, dum adhaeretur\nmundo, ut etiam sic intellegere ualeamus secundum istam\ngeneralem fornicationem quod ait apostolus: omne peccatum,\nquodcumque fecerit homo, extra corpus est;\nqui autem fornicatur, in corpus proprium peccat.\nqua si non fornicatur anima humana, adhaerendo deo nec\nadhaerendo mundo, quaecumque alia peccata a concupiscentia\ncarnali prorsus aliena potuerit ipsa fragilitate mortalitatis uel\nignorando uel neglegendo uel obliuiscendo uel non intellegendo\nhomo incurrere, hoc sit quod dictum est: omne peccatum,\nquodcumque fecerit homo, extra corpus est, quia\nnullum hic corporalis uel temporalis concupiscentiae peccatum\npoterit reperiri; unde merito extra corpus esse quodlibet tale\npeccatum dici uidetur. quod si adhaerens mundo mundanus\nhomo longe faciat a deo, fornicando ab ipso deo, in corpus\nproprium peccat, quia corporali concupiscentia <in) quaeque\ntemporalia et carnalia carnali sensu et prudentia humana\ntrahitur atque distrahitur, creaturae seruiens potius quam\ncreatori, qui est benedictus in saecula.\n\n\nSic ergo, quantum mihi, uidetur salua fide intellegi posse\nutriusque fornicationis malum, tam specialis quam uniuersalis,\nin hoc uno capitulo tanti et tam magni doctoris, ubi ait:\nomne peccatum, quodcumque fecerit homo, extra\ncorpus est; qui autem fornicatur, in corpus proprium\npeccat, ut aut exaggeratio facta sit ab apostolo huius\nspecialis fornicationis, qua in corpus proprium peccare recte\nintellegitur, quia nusquam sic totus homo corporis ipsius\n\n\n\n\n\n\nuoluptati addicitur uel ineffabiliter uel ineuitabiliter affigitur,\nut in comparatione huius tanti mali cetera peccata extra\ncorpus esse uideantur, etiam si per corpus exerceantur, quemadmodum\nsolius fornicationis uis quaedam imperiosae libidinis\ncondicioni suae subdit propriumque ipsius corporis mancipium\npessimum facit, tempore maxime ipsius immundissimae operationis,\nut aliud quid praeter quod agit in ipso corpore non\nsit liberum humanae menti uel cogitare uel intendere. si\nautem etiam generalem significare uoluit apostolus fornicationem,\npropter quam dixisse uideatur: omne peccatum,\nquodcumque fecerit homo, extra corpus est; qui\nautem fornicatur, in corpus proprium peccat, sic\naccipiendum est et intellegendum, ut quisque, dum non adhaeret\ndeo, qui adhaesit mundo, omnia temporalia et corporalia\ndiligens et concupiscens, merito in corpus proprium peccare\ndicatur, id est uniuersae concupiscentiae carnali deditus et\nsubditus factus tamquam totus creaturae seruus ab ipso creatore .\nalienus per illud initium omnis peccati superbiam, cuius\nsuperbiae initium est, ut scriptum est, apostatare a\ndeo. a quo generalis fornicationis malo quisque alienus quodcumque\naliud peccatum potuerit ut homo corruptibilis adhuc\net mortalis incurrere, hoc intellegatur extra corpus esse, id\nest extra corporalis et temporalis omnis concupiscentiae malum\nalienum esse extra corpus, ut saepe dictum est, esse. tantummodo\nenim carnalis et generalis concupiscentiae malo per\nomnia fornicatur anima a deo, tamquam corporalibus et temporalibus\ndesideriis et delectationibus inligata et deuincta in\ncorpus proprium peccat, cuius uniuersaliter concupiscentiae\nseruiens incuruatur mundo et alienatur a deo; quod est, ut\ndictum est, initium superbiae hominis, apostatare a\n\n\n\n\n\n\ndeo. propter quod generalis fornicationis canendam malum\nbeatus Iohannes admonet dicens: nolite diligere mundum\nneque ea quae in mundo sunt: quoniam omnia quae\nin mundo sunt concupiscentia carnis est et concupiscentia\noculorum et ambitio saeculi; quae non\nest ex patre, sed ex mundo est. et mundus transiet\net concupiscentia eius; qui autem fecerit uolnntatem\ndei, manet in aeternum, sicut et ille manet\nin aeternum. ista ergo dilectio mundi, quae uniuersalem\nin se concupiscentiam obtinet mundi, generalis est fornicatio.\nqua peccatur in corpus proprium eo quod omnibus corporalibus\net uisibilibus et temporalibus desideriis et uoluptatibus humanus\nindesinenter seruit animus ab ipso creatore uniuersorum\ndesolatus atque derelictus.\n[DE SCIENTIA DEI. Omne praeteritum iam non est, omne futurum nondum est.\nomne igitur praeteritum et futurum deest. apud deum autem\nnihil deest. nec praeteritum igitur nec futurum, sed omne\npraesens est apud deum.\nDE TRINA VNITATE. Omne, quod est, aliud est quo constat, aliud quo discernitur,\naliud quo congruit. uniuersa igitur creatura si et est quoquo\nmodo et ab eo quod omnino nihil est plurimum distat et snis\npartibus sibimet congruit, causam quoque eius trinam esse\noportet, qua sit, qua hoc sit, qua sibi amica sit. creaturae\nautem causam, id est auctorem, deum dicimus. oportet ergo\n\n\n\n\n\n\nesse trinitatem, qua nihil praestantius, intellegentius et beatius\ninuenire perfecta ratio potest. ideoque etiam, cum ueritas\nquaeritur, plus quam tria genera quaestionum esse non possunt,\nutrum omnino sit, utrum hoc an aliud sit, utrum approbandum\nimprobandumue sit.\nDE DEO ET CREATVRA. Quod incommutabile est, aeternum est; semper enim eiusdem\nmodi est. quod autem commutabile est, tempori obnoxium\nest; non enim semper eiusdem modi est et ideo aeternum\nnon recte dicitur. quod enim mutatur, non manet; quod non\nmanet, non est aeternum. idque inter immortale et aeternum\nest, quod omne aeternum immortale est, non omne immortale\nsatis subtiliter et aeternum dicitur, quia, etsi semper aliquid\nuiuat, tamen, si mutabilitatem patiatur, non proprie aeternum\nappellatur, quia non semper eiusdem modi est, quamuis immortale,\nquia semper uiuit, recte dici possit. uocatur tamen\naeternum interdum etiam quod immortale est. illud uero quod\net mutationem patitur et animae praesentia, cum anima non\nsit, uiuere dicitur, neque immortale ullo modo et multo minus\naeternum intellegi potest. in aeterno enim, cum proprie\ndicitur, neque quicquam praeteritum, quasi transierit, neque\nquicquam futurum, quasi nondum sit, sed quidquid est, tantummodo\nest.\nDE LOCO DEI. Deus non alicubi est. quod alicubi enim est, continetur\nloco; quod continetur loco, corpus est. deus autem non est\ncorpus. non igitur alicubi est. et tamen, quia est et in loco\nnon est, in illo sunt potius omnia quam ipse alicubi. nec\ntamen ita in illo, [ut ipse alicubi, nec tamen ita in illo] ut\nipse sit locus. locus enim in spatio est, quod longitudine,\nlatitudine, altitudine corporis occupatur; nec deus tale aliquid\nest: et omnia igitur in ipso sunt et locus non est. locus\ntamen dei abusiue dicitur templum dei, non quod eo contineatur,\nsed quod ei praesens sit. id autem nihil melius quam\nanima munda intellegitur.\nDE PROVIDENTIA DEI. Fieri potest, ut per malum hominem diuina prouidentia et\npuniat et opituletur. nam Iudaeorum impietas et Iudam\nsupplantauit et gentibus saluti fuit. item fieri potest, ut\ndiuina prouidentia per hominem bonum et damnet et adiuuet,\nsicut ait apostolus: aliis sumus odor uitae in uitam,\naliis autem odor mortis in mortem. sed cum omnis\ntribulatio aut poena impiorum sit aut exercitatio iustorum\n— quia eadem tribula et paleam concidit et frumenta a\npaleis exuit, unde tribulatio nomen accepit — rursum cum\npax et quies a molestiis saecularibus et bonos lucretur et corrumpat\nmalos, omnia haec diuina prouidentia pro meritis\nmoderatur animarum. sed tamen non sibi eligunt boni\nministerium tribulationis nec mali amant pacem. quare ipsi\n\n\n\n\n\n\nquoque per quos id agitur quod ignorant, non iustitiae, quae\nrefertur ad deum, sed maliuolentiae suae mercedem accipiunt.\nquemadmodum nec bonis imputatur, quod ipsis prodesse uolentibus\nnocetur alicui, sed bono animo beniuolentiae praesmium\ntribuitur: ita etiam cetera creatura pro meritis animarum\nrationalium uel sentitur uel latet uel molesta uel commoda\nest. summo enim deo cuncta bene administrante, quae fecit,\nnihil inordinatum in uniuerso nihilque iniustum est siue scientibus\nsiue nescientibus nobis. sed in parte offenditur anima\npeccatrix: tamen, quia pro meritis ibi est ubi esse talem\ndecet et ea patitur quae talem pati aequum est, uniuersum\ndei regnum nulla sua foeditate deformat. quam ob rem quoniam\nnon omnia nouimus, quae de nobis bene agit ordo diuinus, in\nsola bona uoluntate secundum legem agimus, in ceteris autem\nsecundum legem agimur, cum lex ipsa incommutabilis maneat\net omnia mutabilia pulcherrima gubernatione moderetur.\ngloria igitur in excelsis deo et in terra pax hominibus\nbonae uoluntatis.]\nCCCXXV. DE EO QVOD SCRIPTVM EST: ET HABITV INVENTVS VT HOMO. EX LIBRO QVAESTIONVM LXXXIIII. Multis modis habitum dicimus: uel habitum animi, sicuti\nest cuiusque disciplinae perceptio usu roborata atque firmata;\n\n\n\n\n\n\nuel habitum corporis, secundum quem dicimus alium alio esse\nsuculentiorem et ualidiorem, quae magis proprie habitudo dici\nsolet; uel habitus eorum quae membris nostris commodantur\nextrinsecus, secundum quem dicimus uestitum, calciatum,\narmatum et si quid eius modi est. in quibus omnibus generibus\n— si quidem nomen hoc dictum est ab illo uerbo, quod\nest habere — manifestum est in ea re dici habitum, quae accidit\nalicui, ita ut iam possit etiam non habere. nam et doctrina\naccidit animo et sucus ac robur corporis et uestis atque arma\nnon dubium - est quod accidant membris nostris, ita ut et\nimperitus possit esse animus, si ei doctrina non accederet,\nexile atque languidum corpus sine suco uiscerum et robore et\nnudus sine ueste et inermis sine annis et pede nudus sine\ncalciamentis esse homo potest. habitus ergo in ea re dicitur,\nquae nobis ut habeatur accedit. uerum tamen hoc interest,\nquod quaedam eorum quae accidunt nobis, ut habitum faciant.\nnon mutantur a nobis, sed ipsa nos mutant in se ipsa integra\net inconcussa manentia: sicuti sapientia cum accidit homini,\nnon ipsa mutatur, sed hominem mutat, quem de stulto sapientem\nfacit. quaedam uero sic accidunt, ut et mutent et\nmutentur: sicuti cibus et ipse amittens speciem suam in corpus\nnostrum uertitur, et nos refecti cibo ab exilitate atque\nlanguore in robur atque ualentiam commutamur. tertium\ngenus est, cum ipsa quae accidunt mutantur, ut habitum\nfaciant, et quodam modo formantur ab eis quibus habitum\nfaciunt, sicuti est uestis. nam cum proiecta uel proposita est,\nnon habet eam formam, quam sumit, cum induitur atque\ninducitur membris. inducta ergo accipit formam, quam non\nhabebat exuta, cum ipsa membra, et cum induuntur et cum\nexuuntur, in suo statu manent. potest esse etiam quartum\n\n\n\n\ngenus, cum ea quae accidunt ad faciendum habitum nec\nmutant quibus accidunt nec ab eis ipsa mutantur, sicut anulus\ndigito, si non nimis subtiliter attendatur. uerum tamen hoc\ngenus aut nullum est, si diligenter discutias, aut omnino\nrarissimum.\n\n\nCum igitur apostolus de unigenito filio loqueretur, quantum\npertinet ad diuinitatem eius, secundum id, quod uerissime deus\nest, aequalem esse dixit patri, quod non ei fuit tamquam rapina,\nid est quasi alienum appetere, si semper manens in ea aequalitate\nnollet homine indui et hominibus ut homo apparere; sed\nsemet ipsum exinaniuit, non formam suam mutans, sed\nformam serui accipiens, neque conuersus aut transmutatus\nin hominem amissa incommutabili stabilitate, sed\ntamquam uerum hominem suscipiendo ipse susceptor in\nsimilitudine hominum factus, non sibi, sed eis quibus\nin homine apparuit, et habitu inuentus est ut homo,\nid est habendo hominem inuentus ut homo est. non enim\npoterat inueniri ut homo ab his qui cor immundum habebant,\net uerbum apud patrem uidere non poterant nisi hoc suscipiendo\nquod possent uidere et per quod ad illud lumen interius\nducerentur. iste autem habitus non est ex primo genere; non\nenim manens in se natura hominis naturam dei commutauit.\nneque ex secundo; non enim immutauit homo deum, ut\nmutatus ab illo est. neque ex quarto; non enim sic assumtus\nest homo, ut neque ipse mutaret deum nec ab illo mutaretur.\nsed potius ex tertio; sic enim assumtus est, ut commutaretur\nineffabiliter et excellentius atque coniunctius quam uestis ab\nhomine, cum induitur. hoc ergo nomine habitus satis significauit\napostolus, quemadmodum dixerit: in similitudinem hominum\nfactus, quia non transfiguratione in hominem, sed habitu\n\n\n\n\n\n\nfactus est, cum indutus est homine, quem sibi unions quodam\nmodo atque conformans immortalitati aeternitatique sociaret sed\nillum habitum, qui est in perceptione sapientiae et disciplinae,\nGraeci f;tJl uocant, hunc autem, secundum quem dicimus uestitum\nuel armatum, axwa potius appellant. ex quo intellegitur\nde isto genere habitus locutum apostolum, quando quidem in\ngraecis exemplaribus a%rjfia scriptum est, quod nos in latinis\nhabitum habemus. quo nomine oportet intellegi non mutatum\nesse uerbum susceptione hominis, sicuti nec membra\nueste induta mutantur, quam quam illa susceptio ineffabiliter\nsusceptum suscipienti copulauerit; sed, quantum uerba humana\nrebus ineffabilibus coaptari possunt, ne mutatus intellegatur\ndeus humanae fragilitatis assumtor, electum est, ut graece\noxfjict et latine habitus diceretur illa susceptio.\n\nDE ALIMENTIS. , Quid est, quod accipit eam rem, quam commutat, ut animal\ncibum? quid, quod et accipitur et commutatur ut idem cibus?\nquid est, quod accipitur et non commutatur, ut oculis lux,\nsonus auribus ? sed haec per corpus accipit anima. quid est\nautem, quod per se ipsam accipit et commutat in se ut aliam\nanimam, quam recipiendo in amicitiam sui similem facit ? et\nquid est, quod per se ipsam accipit et non commutat, ut\nueritatem? quare cognoscendum est et quid sit Petro dictum :\nmacta et manduca, et quid in euangelio: et uita erat\nlux hominum.\nCCCXXVI. DE EO QVOD DICTVM EST: PAENITET ME HOMINEM FECISSE. Diuinae scripturae a terreno et humano sensu ad diuinum\net caelestem nos erigentes usque ad ea uerba descenderunt,\nquibus inter se stultissimorum etiam utitur consuetudo. itaque\netiam earum affectionum nomina, quas animus noster patitur,\nquas longissime a deo esse seiunctas iam qui melius sapit\nintellegit, non dubitauerunt illi uiri, per quos locutus est\nspiritus sanctus, opportunissime in libris ponere. ut uerbi\ncausa, quoniam difficillimum est, ut homo aliquid uindicet\nsine ira, uindictam dei, quae omnino sine ista perturbatione\nfit, iram tamen uocandam iudicauerunt. item quia coniugii\ncastitatem zelando uiri custodire consueuerunt, illam dei prouidentiam,\nper quam praecipitur atque agitur, ne anima corrumpatur\net deos alienos atque alios sequens quodam modo\nmeretricetur, zelum dei appellauerunt. sic et manum dei\nuim, qua operatur, et pedes dei uim, qua omnia custodienda\net gubernanda pertendit, et aures dei uel oculos dei uim, qua\nomnia percipit atque intellegit, et faciem dei uim, qua se\nmanifestat atque dinoscitur, et cetera in hunc modum, propterea\nscilicet, quia nos, ad quos sermo dei fit, et manibus\nsolemus operari et pedibus incedere et quo fert animus peruenire\net auribus atque oculis ceterisque sensibus corporis\ncorporalia percipere et facie innotescere, et si quid aliud ad\nhanc tamquam regulam pertinet. hoc modo igitur, quoniam\nmutare coeptum aliquod et in aliud transferre non fere solemus\nnisi paenitendo, quamquam diuina prouidentia serena mente\nintuentibus appareat cuncta certissimo ordine administrare,\naccommodatissime tamen ad humilem humanam intellegentiam\n\n\n\n\n\n\nea quae incipiant esse neque perseuerant, quantum perseueratura\nsperata sunt, quasi per paenitentiam dei dicuntur\nablata.\n\nCCCXXVII.\nDE EO QVOD SCRIPTVM EST: LX SVNT REGINAE ET LXXX CONCVBINAE ET ADVLESCENTVLAE, QVARVM NON EST NVMERVS. Denarius numerus potest significare uniuersitatis scientiam.\nquae si ad interiora et ad intelligibilia referatur, quae senario\nnumero significantur, fit quasi decies sexies, quod est LX; si\nad terrena et corruptibilia, quae octonario numero significari\npossunt, fiunt decies octies, quod est LXXX. reginae ergo\nsunt animae regnantes in intelligibilibus et spiritalibus.\nconcubinae, quae mercedem accipiunt terrenorum, de quibus\ndictum est: acceperunt mercedem suam. adulescentulae,\nquarum non est numerus, quarum non est determinata\nscientia et diuersis dogmatibus periclitari possunt, ut\nnumerus quod dictum est significet certam et indubitatam\nconfirmationem scientiae.\n[DE TEMPORIBVS AETERNIS.. Quaeri potest, quomodo ab apostolo Paulo dictum sit: ante\ntempora aeterna. (si enim tempora, quomodo aeterna? nisi\nforte ante omnia tempora) intellegi uoluit. quia, si dixisset:\nante tempora, neque addidisset: aeterna, posset accipi ante\n\n\n\n\n\n\nquaedam tempora, quae ante se haberent alia tempora. aeterna\nautem maluit (dicere quam omnia fortasse ideo, quia\ntempus) non coepit ex tempore. an aeterna tempora aeuum\nsignificauit, inter quod et tempus hoc distat, quod illud stabile\nest, tempus autem mutabile?]\nCCCXXVIII. DE HOMINE FACTO AD IMAGINEM ET SIMILITVDINEM DEI. Cum exteriorem et interiorem hominem diuina scriptura\ncommemoret et tantum eos discernat, ut ab apostolo dictum\nsit: etsi exterior homo noster corrumpitur, sed\ninterior renouatur de die in diem: quaeri potest, utrum\nunus horum factus sit ad imaginem et similitudinem dei.\nnam illud quaerere stultum est: si unus, quis horum? quis\nenim dubitat eum potius qui renouatur quam eum qui corrumpitur\ndicere? utrum autem ambo, magna quaestio est. nam si\nexterior homo est Adam et interior Christus, bene ambo intelleguntur.\nsed cum Adam, sicut a deo factus est, bonus non\nmanserit et diligendo carnalia carnalis effectus sit, non absurde\nuideri potest hoc ipsum ei fuisse carere imagine dei et similitudinem\namittere. ac per hoc ipse renouatur et ipse est etiam\ninterior. quomodo ergo est ipse exterior? an secundum corpus,\nut interior sit secundum animam et interioris sit resurrectio\net renouatio, quae nunc fit secundum mortem prioris uitae,\nid est peccati, et secundum regenerationem nonae uitae, id est\niustitiae? quos item duo homines sic appellat, ut unum ueterem,\nquem debemus exuere, alterum nouum et eum induendum\n\n\n\n\n\n\n\n\n\n\ncommemoret. quorum rursus illum appellat imaginem terreni\nhominis, quia secundum peccatum primi hominis geritur, qui\nest Adam; alterum imaginem caelestis hominis, quia secundum\niustitiam secundi hominis geritur, qui est Christus Iesua.\nexterior autem homo nunc corrumpitur, futura resurrectione\ninnouatur, cum istam mortem persoluerit, quam naturae debet\nlege illa, quae in paradiso per praeceptum dei data est.\n\nQuomodo autem non sit incongruum, quod dicitur etiam\ncorpus factum ad similitudinem dei, facile intellegit qui\ndiligenter attendit quod dictum est: et fecit deus omnia\nbona ualde. nemo enim dubitat, quod sit ipse primitus\nbonus. multis enim modis dici possint res similes deo: aliae\nsecundum uirtutem et sapientiam factae, quia in ipso est\nuirtus et sapientia non facta, aliae in quantum solum uiuunt,\nquia ille summe et primitus uiuit, aliae in quantum sunt,\nquia ille summe ac primitus est. et ideo quae tantummodo\nsunt nec tamen uiuunt aut sapiunt, non perfectae, sed exiguae\nsunt ad similitudinem eius, quia et ipsa bona sunt in ordine\nsuo, cum sit ille supra omnia bonus, a quo bona sunt. omnia\nuero, quae uiuunt et non sapiunt, paulo amplius participant\nsimilitudinem. quod enim uiuit, etiam est; non autem quid quid\nest, etiam uiuit. iam porro quae sapiunt, ita illi similitudini\nsunt proxima, ut in creaturis nihil sit propinquius. quod enim\nparticipat sapientiae, et uiuit et est; quod autem uiuit, necesse\nest ut sit, non necesse est ut sapiat. quare cum homo possit\nparticeps esse sapientiae secundum interiorem hominem, secundum\nipsum ita est ad imaginem, ut nulla natura interposita\nformetur et ideo nihil sit deo coniunctius. et sapit enim et\nuiuit et est: qua creatura nihil est melius.\n\nQuod si exterior homo uita illa accipitur, qua per corpus\nsentimus quinque notissimis sensibus, quos cum pecoribus\n\n\n\n\n\n\nhabemus communes — nam et ipsa molestiis sensibilibus,\nquae persecutionibus ingeruntur, corrumpi potest — non\nimmerito et iste homo particeps dicitur similitudinis dei, non\nsolum quia uiuit, quod etiam in bestiis apparet, sed amplius\nquod ad mentem conuertitur se regentem, quam inlustrat\nsapientia, quod in bestiis non potest ratione carentibus. corpus\nquoque hominis quia solum inter animalium terrenorum corpora\nnon pronum in aluum prostratum est, cum sit uisibile et ad\nintuendum caelum erectum, quod est/ principium uisibilium,\nquamquam non sua, sed animae praesentia uiuere cognoscatur,\ntamen non modo quia est et in quantum est, utique bonum\nest, sed etiam quia tale est, ut ad contemplandum caelum\nsit aptius, magis hoc ad imaginem et similitudinem- dei\nquam cetera corpora animalium facta iure uideri potest.\ntamen quia homo sine uita non recte appellatur, non corpus\nsolum homo exterior neque sola uita, quae in sensu est corporis,\nsed utrumque simul rectius fortasse intellegatur.\n\nNeque inscite distinguitur, quod aliud sit imago et similitudo\ndei, qui etiam filius dicitur, aliud ad imaginem et similitudinem\ndei, sicut hominem factum accipimus. sunt etiam qui non\nfrustra intellegant duo dicta esse, ad imaginem et similitudinem,\ncum, si una res esset, unum nomen sufficere potuisse\nasserunt. sed ad imaginem mentem factam uolunt, quae nulla\ninterposita substantia ab ipsa ueritate formatur; qui etiam\nspiritus dicitur, non ille spiritus sanctus, qui est eiusdem\nsubstantiae, cuius pater et filius, sed spiritus hominis. nam\nita hos discernit apostolus: nam nemo scit, quid agatur\nin homine nisi spiritus hominis; et nemo scit, quid\nagatur in deo nisi spiritus dei. item de spiritu hominis\ndicit: saluum faciet spiritum uestrum, animam et\ncorpus. et iste enim factus est a deo sicut et cetera creatura.\n\n\n\n\n\n\n\n\nscriptum est enim in Prouerbiis hoc modo: scito, quoniam\ndominus corda omnium nouit; et qui finxit spiritum\nomnibus, ipse scit omnia. ergo iste spiritus ad\nimaginem dei nullo dubitante factus accipitur, in quo est\nintellegentia ueritatis; haeret enim ueritati nulla interposita\ncreatura. cetera hominis ad similitudinem facta uideri uolunt,\nquia omnis quidem imago similis est, non autem omne, quod\nsimile est, etiam imago proprie, sed forte abusiue dici potest.\nsed cauendum in talibus, ne quid nimis asseuerandum putetur,\nilla re sane salubriter custodita, ne, quoniam corpus quodlibet\nper localia spatia porrectum est, aliquid tale credatur esse\nsubstantia dei. nam res, quae in parte minor est quam in toto,\nnec indigenti animae conuenit; quanto minus maiestati dei!\n\nCCCXXVIIII.\nDE EO QVOD AIT IN EVANGELIO: ERVNT IN VNA DOMODIVISI DVO ADVERSVS TRES ET TRES ADVERSVS DVO. EX PSALMO XLIIII. Accingere gladium tuum circa femur, potentissime.\ngladium tuum quid, nisi uerbum tuum? illo gladio\nstrauit inimicos, illo gladio diuisit filium a patre, filiam a matre,\nnurum a socru. legimus haec in euangelio: non ueni pacem\nmittere, sed gladium, et: erunt in una domo quinque\naduersum se, et duo aduersum tres et tres\nad uersum duo erunt diuisi, id est filius aduersus patrem,\nfilia aduersus matrem suam, nurus aduersus socrum suam.\nhaec diuisio quo gladio facta est, Christus attulit. et re uera,\nfratres, etiam cotidianis exemplis uidemus haec. placet iuueni\nalicui seruire deo, displicet patri: diuisi sunt aduersum se.\n\n\n\n\n\n\nille promittit terrenam hereditatem, ille amat caelestem:\naliud iste pollicetur, aliud ille eligit. non sibi putet\nfactam iniuriam: deus solus illi praefertur. et tamen litigat\ncum filio uolente seruire deo. sed fortior est ille gladius\nspiritalis separans quam copulans natura carnalis. fit hoc de\nfilia aduersus matrem suam, multo magis et de nuru aduersus\nsocrum suam. nam aliquando in una domo nurus et socrus\ninueniuntur haeretica et catholica, et ubi fortiter recipitur\niste gladius, rebaptizationem non timemus. potuit diuidi filia\naduersus matrem suam, et non potest nurus aduersus socrum\nsuam?\n\n4\nFactum est hoc generaliter etiam in genere humano: diuisus\nest filius aduersus patrem. fuimus enim aliquando filii diaboli.\nadhuc infidelibus dictum est: uos a patre diabolo estis.\net omnis infidelitas nostra unde, nisi a patre diabolo, non ille\ncreando, sed nos imitando? iam modo uidetis filium diuisum\naduersus patrem: uenit gladius ille, re renuntiat diabolo,\ninuenit alium patrem, inuenit aliam matrem. ille ad imitationem\nse praebens generat in exitium: parentes duo, quos\ninuenimus, in uitam terrenam generant. diuisus est filius\naduersus patrem, diuisa est filia aduersus matrem suam: plebs\nilla, quae de Iudaeis credidit, diuisa est aduersus synagogam.\ndiuisa est et nurus aduersus socrum suam: plebs de gentibus\nueniens nurus dicitur, quia Christus sponsus filius synagogae.\n\nunde enim natus filius dei secundum carnem? ex illa synagoga\nille qui dimisit patrem et matrem et adhaesit uxori suae, ut\nessent duo in carne una, non coniectura nostra, sed attestante\napostolo dicente: sacramentum hoc magnum est, ego\n\n\n\n\n\n\nautem dico in Christo et ecclesia. dimisit enim patrem\nquodam modo, non omnino dimisit ueluti ad separationem,\nsed ad susceptionem humanae carnis. quomodo dimisit? quia,\ncum esset in forma dei, no.n rapinam arbitratus\nest esse se aequalem deo, sed semet ipsum exinaniuit\nformam serui accipiens. quomodo dimisit et\nmatrem, gentem Iudaeorum, synagogam illam haerentem\nueteribus sacramentis ? ad ipsam figuram pertinet quod ait:\nquae mihi mater, aut qui fratres? ille enim intus\ndocebat, illi foris stabant. uidete, si non modo ita sunt Iudaei:\ndocet Christus in ecclesia, illi foris stant. socrus ergo quae\nest ? mater sponsi. mater sponsi domini Iesu Christi synagoga\nest. proinde nurus eius — ecclesia ueniens de gentibus —\nnon consentit ad circumcisionem carnalem: diuisa est aduersus\nsocrum suam.\nDE EO QVOD AIT DOMINVS: DATE, ET DABITVR VOBIS. Quod dominus dicit: date, et dabitur uobis: mensuram\nbonam, confersam et coagitatam et supereffluentem\ndabunt in sinum uestrum, ex illa sententia\naccipi potest, qua dicit alio loco: ut et ipsi recipiant t\nuos in tabernacula aeterna, ut plebi praeceptum uideatur\nquod dictum est: date, et dabitur uobis; secundum\nquam sententiam dicit apostolus: communicet qui cathecizatur\nuerbo ei qui se cathecizat in omnibus bonis.\nnon enim diceret: dabunt in sinum uestrum; sed quia\nper illorum merita, quibus uel calicem aquae frigidae in\nnomine discipuli dederint, mercedem caelestem percipere\nmerebuntur.\nDE CAECO DVCE CAECI. Quod dominus dicit: numquid potest caecus caecum\ndncere? nonne ambo in foueam cadent? fortasse hoc\nideo subiunxerit, ne sperarent a Lenitis (se) esse accepturos\nmensuram illam, de qua dixit: dabunt in sinum uestrum,\nquoniam ipsis decimas dabant. quos caecos dixit, quia euangelium\nnon tenent, ut illam remunerationem per discipulos\ndomini potius plebs inciperet iam sperare, quos imitatores\nsuos uolens ostendere addidit etiam: non est discipulus\nsuper magistrum.]\nCCCXXX. DE MAGIS PHARAONIS. EX LIBRO QVAESTIONVM LXXXIIII. Non oportet moueri, cum magicis artibus miracula fiunt\nplerumque similia miraculis, quae fiunt per sanctos sernos\ndei, sicut scriptum est in Exhodo, quod magi Pharaonis fecerunt\nnonnulla similiter, sicut fecit Moyses. non ergo haec oportet\nmirari,* quia omnia quae uisibiliter fiunt etiam per inferiores\npotestates aeris huius non absurde fieri posse creduntur. sed\nhoc interest, quod, cum sancti talia faciunt in nomine dei,\na deo omnium rerum de sublimioribus apparatibus iubetur\ninferiori creaturae; cum autem alii homines malis artibus\noperantur similia, in manus suas dantur, cum exaudiuntur a\ndaemonibus. digni sunt enim, qui tali exauditione decipiantur,\nut poena illis fiat hoc quod uidentur impetrare beneficium,\n\n\n\n\n\n\ncum eis exhibent quasi priuatim inferiores potestates quaedam\nmiracula, ut eos habeant subiugatos, permisso tamen diuinae\nprouidentiae, ut pro meritis animarum suarum cuique tribuantur qiare\nergo magi Pharaonis fecerunt quaedam miracula sicut\nMoses, famulus dei?\n\n\nOmnis anima partim priuati cuiusdam sui potestatem gerit,\npartim uniuersitatis legibus sicut publicis cohercetur et regitur.\nquia ergo unaquaeque res uisibilis in hoc mundo habet potestatem\nangelicam sibi praepositam, sicut aliquot locis diuina\nscriptura testatur, de ea re, cui praeposita est, (quasi priuato iure\nagit,) aliter tamquam publice agere cogitur. potentior est enim.\nparte uniuersitas, quoniam et illud quod ibi priuatim agit tantum\nagere sinitur, quantum lex uniuersitatis sinit. sed unaquaeque\nanima tanto est pietate purgatior, quanto priuato suo minus delectata\nlegem uniuersitatis intuetur eique deuote ac libenter obtemperat.\nest enim lex uniuersitatis diuina sapientia. quanto\nautem amplius priuato suo gaudet et neglecto deo, qui omnibus\nanimis utiliter ac salubriter praesidet, ipsa sibi uel aliis\nquibus potuerit uult esse pro deo, suam potius in se uel in\nalios quam illius uel in omnes diligens potestatem, tanto est\nsordidatior tantoque magis poenaliter diuinis legibus tamquam\npublicis seruire cogitur. quanto igitur anima humana deserto\ndeo suis honoribus uel potestate fuerit delectata, tanto magis\nsubditur talibus potestatibus, quae priuato suo gaudent et\nhonorari ab hominibus sicut di cupiunt: quibus diuina lege\nsaepe conceditur, ut eis quos sibi secundum eorum merita\nsubiugauerint priuato illo iure etiam miraculorum aliquid\npraestent in his rebus exhibendorum, quibus sunt infimo, sed\ntamen ordinatissimo potestatum gradu praepositae. sed ubi\ndiuiua tamquam publica lex iubet, uincit utique priuatam\nlicentiam, quamquam et ipsa priuata licentia nisi uniuersalis\ndiuinae potestatis permissione nulla esset. ideoque fit, ut sancti\n\n\n\n\ndei serui, quando eos hoc donum habere utile est, secundum\n)publicam et quodam modo imperialem legem, hoc est summi\ndei potestatem, imperent infimis potestatibus ad quaedam\nuisibilia facienda miracula. in illis enim deus ipse imperat,\ncuius- templum sunt et quem contemta sua priuata potestate\nardentissime diligunt; in magicis autem imperationibus ad\ninlecebram deceptionis, ut sibi subiugent eos quibus talia\nconcedunt, praestant effectum precibus et mysteriis eorum,\npriuato illo iure largientes quod sibi licet largiri honorantibus\nse sibique seruientibus et quaedam secum in sacramentis suis\npacta seruantibus. et quando uidentur impetrare magi, per\nsublimiorum nomina inferiores terrent et nonnulla uisibilia,\nquae propter infirmitatem carnis magna uidentur hominibus\nnon ualentibus aeterna contueri, quae per se ipsum praestat\ndilectoribus suis uerus deus, mirantibus exhibent. haec autem\npermittit deus iuste omnia moderans, ut pro cupiditatibus et\nelectionibus seruitutes eorum libertatesque distribuat. et si\nquando inuocatione summi dei aliquid pro suis malis cupiditatibus\nimpetrant, uindicta est illa, non gratia. non enim\nfrustra dicit apostolus: tradidit illos deus in desideria\ncordis illorum. quorundam enim peccatorum perpetrandorum\nfacilitas poena est aliorum praecedentium.\n\nQuod autem dominus dicit: non potest satanas satanan\nexcludere, ne forte quisquam utens nominibus aliquarum\ninfimarum potestatum, cum daemonium excluserit, falsam\nputet esse istam domini sententiam, ad hoc intellegat dictum,\nquia hoc modo satanas etiam corpori aut corporis sensibus\nparcit, ut ipsi hominis uoluntati per impietatis errorem triumpho\nmaiore dominetur. hoc autem modo non exit satanas,\nsed potius in intima ingreditur, ut in eo sic operetur,\n\n\n\n\n\n\nquemadmodum dicit apostolus: secundum principem potestatis\naeris huius, qui nunc operatur in filiis diffidentiae.\nnon enim sensus corporis eorum turbabat atque torquebat\nant eorum corpora conlidebat, sed in eorum uoluntate uel\npotius cupiditate regnabat..\n\n\nQuod autem dicit pseudoprophetas multa signa et prodigia\nfacturos, ita ut fallant, si fieri potest, etiam electos, admonet\nutique, ut intellegamus quaedam miracula etiam sceleratos\nhomines facere, qualia sancti facere non possunt. nec tamen\nideo potioris loci apud deum esse arbitrandi sunt. non enim\nacceptiores erant deo quam populus Israhel magi Aegyptiorum,\nquia non poterat ille populus facere quod illi faciebant,\nquamuis Moses in uirtute dei maiora potuerit. sed ideo non\nomnibus sanctis ista tribuuntur, ne perniciosissimo errore decipiantur\ninfirmi, existimantes in talibus factis esse maiora dona\nquam in operibus iustitiae, quibus uita aeterna comparatur.\npropterea dominus prohibet hinc gaudere discipulos, cum ait:\nnolite in hoc gaudere, quia spiritus uobis subditi\nsunt, sed gaudete, quoniam nomina uestra scripta\nsunt in caelo.\n\n\nCum ergo talia faciunt magi, qualia nonnumquam sancti\nfaciunt, talia quidem uisibiliter esse apparent, sed et diuerso\nfine et diuerso iure fiunt. illi enim faciunt quaerentes gloriam\nsuam, illi quaerentes gloriam dei; et illi faciunt per quaedam\npotestatibus concessa in ordine sue quasi priuata commercia\nuel beneficia, illi autem publica administratione iussu eius\ncui cuncta creatura subiecta est. aliter enim cogitur possessor\nequum dare militi, aliter eum tradet emtori uel cuilibet donat\naut commodat. et quemadmodum plerique mali milites, quos\nimperialis disciplina commendat, signis imperatoris sui nonnullos\npossessores territant et ab eis aliquid, quod publice\n\n\n\n\n\n\non iubetur, extorquent: ita nonnumquam mali christiani uel\nchismatici uel haeretici per nomen Christi ant uerba aut\nacramenta christiana exigunt aliquid a potestatibus, quibus\nhonoris Christi cedere indictum est. cum autem malis iubenibus\nuoluntate cedunt, ad seducendos homines cedunt, quorum\nerrore laetantur. quapropter aliter magi faciunt miracula,\naliter boni christiani, aliter mali christiani: magi per priuatos\ncontractus; boni christiani per publicam iustitiam, mali christiani\nper signa publica iustitiae. nec mirum est, quod haec\nsigna ualent, cum ab eis adhibentur, quando etiam cum usurpantur\nab extraneis, qui omnino suum nomen ad istam militiam non\ndederunt, propter honorem tamen excellentissimi imperatoris\nualent. ei quibus fuit ille de quo discipuli domino nuntiauerunt,\nquod in nomine eius eiceret daemonia, quamuis cum eis\nnon sequeretur. cum autem non cedunt his signis huius\nmodi potestates, deus ipse prohibet occultis modis, cum id\niustum atque utile iudicat. (nam nullo modo ulli spiritus\naudent) haec signa contemnere; contremescunt enim haec, ubicumque\nilla conspexerint. sed nescientibus hominibus aliud\niubetur diuinitus uel ad confundendos malos, cum eos oportet\nconfundi, sicut de Sceuae filiis in Actibus apostolorum legimus,\nquibus ait immundus spiritus: Iesum scio et Paulum\nnoui; uos autem qui estis? uel admonendos bonos, ut\nproficiant in fide, atque ista non iactanter, sed utiliter possint;\nuel ad discernenda dona membrorum ecclesiae, sicut apostolus\ndicit: numquid omnes uirtutes? numquid omnes\ndona habent curationum? propter has ergo causas plerumque,\nut dictum est, nescientibus hominibus iubetur diuinitus,\nid est ut his signis adhibitis huius modi potestates\nuoluntati hominum non obtemperent.\n\n\nYt autem mali bonis saepe temporaliter noceant, potestatem\nin eos accipiunt ad maiorem bonorum utilitatem propter\n\n\n\n\n\n\nexercitationem patientiae. itaque anima christiana semper inuigilet\nin tribulationibus suis sequi uoluntatem domini sui, ne ordinationi\ndei resistendo adquirat sibi grauius iudicium. quod\nenim ipse dominus agens hominem Pontio Pilato dixit, et\ndiabolo hoc Iob posset dicere: non haberes in me potestatem,\nnisi data tibi esset desuper. non ergo eius\nuoluntas (cuius malitiae potestas in bonos datur, sed eius\nuoluntas) a quo haec potestas datur, debet nobis esse carissima,\nquoniam tribulatio patientiam operatur, patientia\nuero probationem, probatio uero spem; spes uero\nnon confundit, quoniam caritas dei diffusa est in\ncordibus nostris per spiritum sanctum, qui datus\nest nobis.\n\nCCCXXXI.\nADVERSVS MATHEMATICOS. EX LIBRO SVPRA SCRIPTO. Non eos appellarunt mathematicos ueteres qui nunc appellantur,\nsed illos qui temporum numeros motu caeli ac siderum\nperuestigarunt: de quibus rectissime dicitur in scripturis sanctis:\niterum nec his debet ignosci. si enim tantum\npotuerunt scire, ut possint aestimare saeculum,\nquomodo huius dominum non facilius inuenerunt?\nmens enim humana de uisibilibus iudicans potest agnoscere\nomnibus uisibilibus se ipsam esse meliorem. quae tamen cum\netiam se propter defectum profectumque in sapientia fatetur\nesse mutabilem, inuenit supra esse incommutabilem ueritatem atque ita adhaerens post ipsam — sicut dictum est: adhaesit\nanima mea post te — beata efficitur, intrinsecus\ninueniens etiam omnium uisibilium creatorem atque dominum,\n\n\n\n\n\n\nnon quaerens extrinsecus uisibilia quamuis caelestia, quae aut\nnon inueniuntur aut cum magno labore frustra inueniuntur,\nnisi ex eorum quae foris sunt pulchritudine inueniatur artifex,\nqui intus est et prius in anima superiores, deinde in corpore\ninferiores pulchritudines operatur.\n\n\nAduersus eos autem qui nunc appellantur mathematici,\nnolentes actus nostros corporibus caelestibus subdere et nos\nuendere stellis ipsumque pretium, quo uenditur, a nobis accipere,\nnihil uerius et breuius dici potest quam eos non respondere\nnisi acceptis constellationibus; in constellationibus autem\nnotari partes, quales trecentas LX dicunt habere signiferum\ncirculum; motum autem caeli per unam horam fieri in XV\npartibus, ut tanta mora XV partes oriantur, quantum tenet\nuna hora; quae partes singulae LX minutas habere dicuntur.\nminutas autem minutarum iam in constellationibus, de quibus\nfutura praedicere se dicunt, non inueniunt. conceptus autem\ngeminorum quoniam uno concubitu efficitur testantibus medicis,\ndisciplina quorum multo est certior atque manifestior, tam\nparuo puncto temporis contingit, ut in duas minutas minutarum\nnon tendatur. unde ergo in geminis tanta diuersitas actionum\net euentuum et uoluntatum, quos necesse est eandem constellationem\nconceptionalem habere et amborum unam constellationem\ndari mathematico tamquam unius hominis? si\nautem ad genitales constellationes se tenere uoluerint, ipsis\ngeminis excluduntur, qui plerumque ita post inuicem funduntur\nex utero, ut hoc temporis interuallum rursus ad minutas\nminutarum reuertatur, quas tractandas in constellationibus\nnumquam accipiunt nec possunt tractare. cum autem multa\nuera eos dixisse praedicatur, ideo fit, quia non tenent homines\nmemoria falsitates erroresque illorum, sed non intenti nisi\nin ea quae illorum responsis prouenerint ea quae non prouenerint\nobliuiscuntur et ea commemorant quae non arte illa,\n\n\n\n\nquae nulla est, sed quadam obscura rerum sorte contiflgunt.I\nquod si peritiae illorum uolunt tribuere, dicant artificiose;\ndiuinare etiam mortuas membranas scriptas quaslibet, de\nquibus plerumque pro uoluntate sors exit. quod si non arte\nde codicibus exit saepe uersus futura pronuntians, quid\nmirum, si etiam ea animo loquentis non arte, sed sorte exit\naliqua praedictio futurorum?\n.DE VERBO. EX LIBRO S. S. In principio erat uerbum. quod graece Xoyog dicitur,\nlatine et rationem et uerbum significat. sed hoc loco melius\nuerbum interpretamur, ut significetur ad patrem respectus,\nsed ad illa etiam quae per uerbum facta sunt operatiua\npotentia. ratio autem, etsi nihil per illam fiat, recte ratio\ndicitur.\n[QVARE FILIVS DEI IN HOMINE APPARVIT ET SPIRITVS SAKCTVS IN COLVMBA. - Quia ille uenit, ut exemplum uiuendi demonstaret hominibus,\nille, ut donum ipsum, quo bene uiuendo peruenitur, significaret,\napparuit. utrumque autem uisibiliter factum est propter carnales\nab his quae oculis corporeis cernunt, ad ea quae\nmente intelleguntur sacramentorum gradibus transferendos.\nnam et uerba sonant et transeunt, nec tamen ea quae uerbis\nsignificantur, cum aliquid diuinum atque aeternum loquendo\nexponitur, similiter transeunt.)\nCCCXXII. DE EO QVOD SCBIPTVM EST IN EVANGELIO: SINE IPSO FACTVM EST NIHIL, ET DE DVABVS PRAEPOSITIONIBVS DE ET EX. EX LIBRO DE NATVBA BONI. In principio erat uerbum, et uerbum erat apud\ndeum, et deus erat uerbum. hoc erat in principio\napud deum. omnia per ipsum facta sunt, et sine\nipso factum est nihil, id est: non est factum sine ipso\naliquid.\n\nNeque enim audienda sunt deliramenta hominum, qui nihil\nhoc loco aliquid intellegendum putant et ad huius modi\nuanitatem propterea putant cogi posse aliquem, quia ipsum\nnihil in fine sententiae positum est. \"ergo\" inquiunt \"factum\nest et ideo, quia factum est, ipsum nihil aliquid est.\" sensum\nenim perdiderunt studio contradicendi nec intellegunt nihil\ninteresse, utrum dicatur: sine illo factum est nihil, an: sine\nillo nihil factum est, quia, si illo ordine diceretur: sine illo\nnihil factum est, possint nihilominus dicere ipsum nihil aliquid\nesse, quia factum est. quod enim re uera est aliquid,\nquid interest, utrum ita dicatur: sine illo facta est domus,\nan: sine illo domus est facta, dum intellegatur aliquid sine\nillo factum, quod aliquid domus est? ita quia dictum est:\nsine illo factum est nihil, quoniam nihil utique non\nest aliquid, quando uere et proprie dicitur, siue dicatur: sine\nillo factum est nihil, siue: sine illo nihil est factum, uel:\nnihil factum est, nihil interest. quis autem uelit loqui cum\nhominibus, qui hoc ipsum quod dixi: nihil interest, possunt\ndicere: \"ergo interest aliquid, quia ipsum nihil aliquid est\"?\nhi autem qui sanum habent cerebrum, rem manifestissimam\n\n\n\n\n\n\nuident hoc idem intellegi, cum dixi: nihil interest, quod\nintellegeretur, si dicerem: interest nihil. at isti si alieni\ndicant: \"quid fecisti?\" et ille respondeat nihil se fecisse, consequens\nest, ut ei calumnientur dicentes: \"fecisti ergo aliquid,\nquia nihil fecisti; ipsum enim nihil aliquid est.\" habent t\nautem et ipsum dominum in fine sententiae ponentem hoc\nuerbum, ubi ait: in occulto locutus sum nihil. ergo\nlegant et taceant.\n\nQuia ergo deus omnia, quae non de se genuit, sed per\nuerbum suum fecit, non de his rebus, quae iam erant, sed\n. de his quae omnino non erant, hoc est de nihilo fecit — ita\ndicit apostolus: qui uocat ea quae non sunt, tamquam\nsint; apertius autem in libro Macchabaeorum scriptum est:\noro te, fili, respice ad caelum et terram et omnia,\nquae in eis sunt: uide et scito, quia non erant ex\nquibus fecit nos dominus deus; et illud quod in psalmo\nscriptum est: ipse dixit, et facta sunt — manifestum, quod\nnon de se ista genuerit, sed in uerbo atque imperio fecerit.\nquod autem non de se, utique de nihilo; non enim erat aliud,\nunde faceret. de quo apertissime apostolus dicit: quo n i am\nex ipso et per ipsum et in ipso sunt omnia.\n\nEx ipso autem non hoc significat quod de ipso. quod\nenim de ipso est, dicit et ex ipso; non autem omne, quod ex\nipso est, recte dicitur de ipso. ex ipso enim caelum et terra,\nquia ipse fecit ea; non autem de ipso, quia non de substantia\nsua. sicut aliquis homo si gignat filium et faciat domum,\nex ipso filius, ex ipso domus; sed filius de ipso, domus de\nterra et ligno, sed hoc, quia homo est, qui non potest aliquid\netiam de nihilo facere. deus autem, ex quo omnia, per quem\nomnia, in quo omnia, non opus habebat aliqua materia, quam\nipse non fecerat, adiuuari omnipotentiam suam.\n\n\n\n\n\n\nCum autem audimus: omnia ex ipso et per ipsum et\nin ipso, omnes utique naturas intellegere debemus, quas\nnaturaliter sunt. neque enim ex ipso sunt peccata, quae\nnaturam non seruant, sed uitiant. quae peccata ex uoluntate\nesse peccantium multis modis sancta scriptura testatur, praecipue\nillo quo dicit apostolus: existimas autem hoc, o\nhomo, qui iudicas eos qui talia agunt et facis ea,\nquoniam tu effugies iudicium dei? an diuitias\nbenignitatis et patientiae eius et longanimitatis\ncontemnis, ignorans, quoniam patientia dei ad\npaenitentiam te adducit? secundum duritiam antem\ncordis tni et cor impaenitens thesaurizas tibi\niram in diem irae et renelationis iusti iudicii dei,\nqui reddet unicuique secundum opera sua.\n\nNec tamen, cum in deo sint uniuersa quae condidit, inquinant\neum qui peccant, de cuius sapientia dicitur: attingit autem\na (fine usque ad) finem fortiter et disponit omnia\nsuauiter, omnia propter suam munditiam, et nihil\ninquinatum in eam incurrit. oportet enim, ut sicut\ndeum incorruptibilem et incommutabilem, ita consequenter\netiam incoinquinabilem credamus.\n\nCCCXXIII.\nDE CORPORE DOMINI POST RESVRRECTIONEM. EX EPISTVLA AD CONSENTIVM DE EADEM RE CONSVLENTEM. Quaeris, utrum nunc corpus domini ossa et sanguinem habeat\naut reliqua carnis liniamenta. Quid, si adderes, utrum etiam\nuestimenta, nonne augeretur quaestio? qua causa, nisi quia\nea quae in usu uitae huius nostrae corruptibilia nouimus, sine\ncorruptione cogitare uix possumus, cum diuinorum miraculorum\n\n\n\n\n\n\n\n\n\n\nquaedam documenta iam data sint, ex quibus liceat coniectare\nmaiora? nam si uestis Israhelitarum per tot annos in heremo\nsine tritura esse potuit, si morticina pellis calciamentorum\ntamdiu sine labe durauit, potest utique deus quorumlibet corporum\nper quantum uoluerit tempus incorruptam protendere\nqualitatem. ego proinde domini corpus ita in caelo esse credo,\nut erat, quando ascendit in caelum. dixerat autem discipulis\nsuis, ut in euangelio legimus, de sua resurrectione dubitantibus\net illud quod uidebant non corpus, sed spiritum esse putantibus:\nuidete manus meas et pedes; palpate et uidete\nquia spiritus ossa et carnem non habet, sicut me\nuidetis habere. sic eorum, cum esset in terra, contrectatus\nest manibus, sic eorum est, cum iret in caelum, deductus\naspectibus. ibi uox angelica sonuit: sic ueniet, quemadmodum\nuidistis eum euntem in caelum. fides adsit, et\nnulla quaestio remanebit.\n\nNisi forte de sanguine requirendum est, quia, cum dixisset:\npalpate et uidete, quia spiritus ossa et carnem\nnon habet, non addidit: sanguinem. 11-on ergo et nos addamus\ninquirere quod ille non addidit dicere et de compendio, si»\nplacet, finita sit quaestio. fortassis enim accepta occasione\nsanguinis urguebit nos molestior perscrutator et dicit: si\nsanguis, cur non et pituita, cur non et fel flauum et fel\nnigrum, quibus quattuor humoribus naturam carnis temperari\netiam medicinae disciplina testatur? sed quodlibet quisque\naddat, corruptionem addere caueat, ne suae fidei sanitatem\ncastitatemque corrumpat.\n\nEx consuetudine rerum expertarum inexperta opera diuina infirmitas\nmetitur humana et acutule sese garrire arbitratur, Quam.\ndicit: si caro est, et sanguis est; si sanguis est, et ceteri humores;\nsi ceteri humores, ergo et corruptio. eo modo diceret: si\nflamma est, et ardet; si ardet, et urit; si urit, ergo et uirorum\n\n\n\n\n\n\ntrium in fornacem ignis ab impio rege missorum corpora\nincendit. si autem hoc in tribus uiris miraculum factum\nesse non dubitat quisquis de diuinis operibus recte sapit, cur\nnon credatur qui fecit illa corpora non posse igne corrumpi\nfecisse illud corpus nec igne nec fame nec morbo nec senio\nnec ulla ui alia, qua solet humana corpora labefactare corruptio?\nquod si quisquam dicit non carni trium illorum uirorum\nadditam contra ignem incorruptionem, sed ipsi igni detractam\ncorrumpendi facultatem, quid ueremur, ne carnem facere nequiuerit\nnon posse corrumpi qui fecit ignem non posse corrumpere?\nnam si illud non de carnis, sed de ignis mutatione\nintellegitur, multo est mirabilius; simul enim et hominum\ncorpora non urebat, ne posset nocere, et ligna fornacis urebat,\nut posset ardere. sed qui etiam ista non credunt, nimium\nde diuina potestate diffidunt nec cum eis uel ad eos nunc\nsermo nobis est. qui autem ista credunt, ex his etiam illa\nutcumque coniciunt quae fideliter quaerunt. ualet igitur diuina\npotentia de ista uisibili atque tractabili natura corporum\nquibusdam manentibus auferre quas uoluerit qualitates, ac\nper hoc ualet etiam membra mortalia formae liniamentis\nmanentibus, corruptione uero mortalitatis emortua stabili\nuigore firmare, ut absit labes, adsit effigies, assit motio, absit\nfatigatio, adsit uescendi potestas, absit esuriendi necessitas.\n\nConstat itaque neque ullo modo dubitandum est, corpus\nChristi, quod, licet corruptionem putredinis in sepulchro non\nuiderit — unde scriptum est: nec dabis sanctum tuum\nuidere corruptionem — clauis tamen et lancea perrumpi\npotuit, nunc omnino in incorruptione consistere et quod in\ncontumelia passionis mortisque seminatum est nunc esse in\ngloria uitae aeternae, et quod ex infirmitate potuit crucifigi\nnunc in uirtute regnare, et quod erat corpus animale — quoniam\n\n\n\n\n\n\n\n\nex Adam sumtus est — nunc esse spiritale, quoniam spiritui\niam inseparabiliter copulatum est.\nCCCXXXIIII. DE CORPORE ANIMALI ET CORPORE SPIRITALI. EX EADEM EPISTVLA AD CONSENTIVM. Dixit apostolus: seminatur corpus animale, surget\ncorpus spiritale. proinde sicut animale corpus non est\nanima, sed corpus, et spiritale corpus ita non est spiritus,\nsed corpus. quis porro audeat opinari uel Christi corpus non\nspiritale resurrexisse uel, si spiritale resurrexit, non iam corpus\nfuisse, sed spiritum, cum hanc opinionem discipulorum\nrefellat, ubi, cum eum uidentes existimarent se spiritum uidere,\nait: palpate et uidete, quia spiritus ossa et carnem\nnon habet, sicut me uidetis habere? iam igitur illa\ncaro spiritale erat corpus; (nec tamen spiritus erat, sed corpus,>\nnulla ulterius morte ab anima resoluendum atque separandum,\nsicut corpus animale, quale animatum est dei flatu, cum\nfactus est homo in animam uiuam, etiam ipsum ei animali\nspiritale sine mortis interuentu futurum, nisi transgressio\npraecepti prius commisso peccato infligeret poenam, quam deus.\nseruatae iustitiae daret coronam.\n\nVnde dominus Christus per nos ad nos uenit, cum peccatores\niustus inuenit, per stratum quodam modo humilitatis\nnostrae, sed non cum morbo iniquitatis nostrae. nam per\nanimale nobis, hoc est per mortale corpus apparuit, qui utique,\nsi uoluisset, cum corpore immortali primitus aduenisset.\nsed quia nos humilitate filii dei sanari oportebat, usque ad\nnostram infirmitatem descendit et fidei nostrae meritum ac\npraemium uirtute suae resurrectionis ostendit. ideo sequitur\n\n\n\n\n\n\napostolus et dicit: nouissimus Adam in spiritum\nuiuificantem, siue intellegatur primus Adam, qui de\npuluere ante formatus est, nouissimus autem Adam, qui de\nuirgine procreatus est, sine in unoquoque homine utrumque\ncompleatur, ut primus Adam sit homo in corpore mortali,\nnouissimus Adam idem ipse in corpore immortali: tamen inter\nanimam uiuentem et spiritum uiuificantem hoc interesse uoluit,\nut illic sit corpus animale, hic spiritale. anima quippe in\ncorpore animali uiuit, sed non uiuificat usque ad auferendam\ncorruptionem; in corpore uero spiritali, quoniam perfecte\nadhaerens deo unus spiritus est, sic uiuificat, ut spiritale\ncorpus efficiat, absumens omnem corruptionem, nullam\nmetuens separationem.\n\nEt nos, inquit, commutabimur. ergo istam commutationem\nin melius sine dubitatione oportet intellegi, quia\nomnes et iusti et iniusti resurrecturi sunt, sed, sicut dominus\nin euangelio loquitur, qui bene fecerunt, in resurrectionem\nuitae, qui mala egerunt, in resurrectionem\niudicii, iudicium appellans poenam sempiternam,\nsicut alio loco: qui non credit, inquit, iam iudicatus\nest. proinde illi qui ad iudicium resurrecturi sunt, non commutabuntur\nin illam incorruptelam, quae nec doloris corruptionem\npati potest; illa namque fidelium est atque sanctorum. isti\nuero perpetua corruptione cruciabuntur, quia ignis eorum\nnon extinguetur et uermis eorum non morietur.\n\n\nQuid sibi ergo uult ista distinctio: et mortui resurgent\nincorrupti, et nos commutabimur, nisi quia omnes\nincorrupti resurgent, sed ex his iusti etiam immutabuntur\nin illam incorruptelam, cui omnino nulla possit nocere corruptio?\nac per hoc qui non commutabuntur in eam, incorrupti\nquidem resurgent in integritate membrorum, sed tamen\n\n\n\n\n\n\ncorrumpendi dolore poenarum, cum audierint: ite in ignem\naeternum, qui paratus est diabolo et angelis eius.\na quo auditu malo iustus non timebit. de illa uero commutatione\niustorum cum dixisset: nos commutabimur, tamquam\nquaereremus, quomodo istud fiat uel qualis illa\ncommutatio futura sit, adiungit et dicit: oportet enim\ncorruptibile hoc induere incorruptionem et mortale\nhoc induere immortalitatem. non, ut opinor,\ndubitandum est secundum hoc dictum: caro et sanguis\nregnum dei non possidebunt, quia non ibi erit corruptio\net mortalitas carnis et sanguinis; secundum enim qualitates\nhoc loco carnem et sanguinem nuncupauit.\n\nQuocirca, ut aliquid exempli gratia ponam quod interim\noccurrit, sicut scriptum est: ne forte temtauerit uos\nqui temtat et inanis sit labor noster, atque hic\nintellegitur diabolus, tamquam deus omnino non temtet, de\nquo alio loco scriptura dicit: ipse autem neminem temtat,\nnec contraria est ista sententia ei qua dicitur: temtat nos\ndominus deus uester, sed soluitur quaestio, cum uocabulum\ntemtationis diuersas intellegentias habet eo, quod alia sit\ntemtatio deceptionis, alia temtatio probationis; secundum\nillam non intellegitur qui temtat, nisi diabolus; secundum\nhanc uero temtat deus: ita cum dicitur: caro possidebit\nregnum dei, et: caro et sanguis non possidebit regnum dei,\netiam huius nominis intellegentia discernatur, et nulla erit\nquaestio, quoniam caro secundum substantiam, secundum quam\ndictum est: spiritus ossa et carnem non habet, sicut\nme uidetis habere, possidet regnum dei; caro autem\ncum secundum corruptionem intellegitur, non possidebit.\nhoc enim expositum est, cum diceretur: caro et san g u is.\nregnum dei non possidebunt, in eo quod continuo\n\n\n\n\n\n\nadditum est: neque corruptio incorruptionem possidebit,\nsicut satis, quantum arbitror, disseruimus.\n\nCCCXXXV.\nVTRVM SINGILLATIM A CREATORE DEO CORPORVM LINIAMENTA FORMENTVR. EX EPISTVLA SVPRA SCRIPTA.. Quod autem quaeris, utrum singillatim a creatore deo\ncorporum liniamenta formentur, non te mouebit, si, quantum\npotest humana mens, potentiam diuinae operationis intellegas.\nquomodo enim negare poterimus deum etiam nunc operari ,\ncuncta, quae creantur, cum dominus dicat: pater meus\nusque nunc operatur? unde illa cessatio septimi diei ab\nipsis naturis condendis intellegenda est facta, non ab earum\nadministratione quae conditae referuntur. cum ergo natura\nrerum a creatore administratur et per ordines praefinitis locis\net temporibus suis cuncta nascuntur, deus usque nunc operatur.\nnam si deus nunc ista non\\'format, quomodo legitur:\npriusquam te formarem in utero, noui te? quomodo\netiam accipi potest: quod si faenum agri, quod hodie\nest et cras in clibanum mittitur, deus sic uestit?\nnisi forte credendum est faenum a deo uestiri et a deo corpora\nnon formari. cum enim dixit: uestit, non de praeterita\nordinatione, sed de praesenti operatione satis indicat. unde\nest etiam illud apostoli de seminibus, quod supra commemoraui:\nnon, inquit, corpus, quod futurum est, seminas,\nsed nudum granum fere tritici aut alicuius ceterorum;\ndeus autem dat illi corpus, quomodo uoluerit.\nnon dixit: \"dedit\" aut \"disposuit\", sed dat, ut creatorem\nintellegas efficaciam sapientiae suae rebus, quae cotidie suis\n\n\n\n\n\n\ntemporibus oriuntur, condendis adhibere. de qua sapientia\ndictum est: pertendit a fine usque ad finem fortiter\net, non dixit: disposuit, sed: disponit omnia suauiter.\nmultum est enim uel tenuiter sapere, quomodo commutabilia\net temporalia non commutabilibus et temporalibus creatoris\nmotibus, sed aeterna, stabili uirtute condantur.\nCCCXXXVI. DE ANIMAE QVAESTIONE. EX EPISTVLA SVPRA SCRIPTA. Vis etiam per me scire, utrum dei flatus ille in Adam\nidem ipse sit anima. breuiter respondeo: aut ipse est aut\nipso anima facta est. sed et si ipse est, factus est. de anima\nquippe loquitur per Esaiam prophetam deus, ubi dicit: omnem\nflatum ego feci. quod sequentia satis indicant; sequitur\nenim: propter peccatum modicum quid contristaui\nillum, id est ipsum flatum, et cetera, quae nisi de anima\nhumana intellegi nequeant. in hac enim quaestione maxime\ncauendum est, ne anima non a deo facta natura, sed ipsius\ndei substantia, tamquam unigenitus dei filius, quod est uerbum\neius, aut aliqua eius particula esse credatur. tamquam\nilla natura atque substantia, qua deus est quidquid est, commutabilis esse possit; quod esse animam nemo non sentit,\nqui se habere animam sentit. nam quod attinet ad eius\noriginem, qua fit, ut sit in corpore, utrum de illo uno sit qui\nprimum creatus est, quando factus est homo in animam uiuam,\nan similiter fiant singulis singulae, nec tunc sciebam nec\nadhuc scio.\n\n\n\n\n\n\n\n\nEX EPISTVLA AD OPTATVM PRIMA. Non erubescendum est homini confiteri se nescire quod\nnescit, ne, dum se scire mentitur, numquam scire mereatur.\nquis autem negat non unius tantum, sed omnis animae creatorem\ndeum atque factorem, nisi qui eius eloquiis apertissime\nrefragatur? sine ulla quippe ambiguitate per prophetam dicit:\nomnem flatum ego feci, animas uidelicet intellegi uolens,\nquod uerba consequentia manifestant. non utique unum, quem\nfacto ex terra homini primo inspirauit, sed omnem flatum ipse\nfecit, ipse adhuc facit. quaeritur tamen, utrum omnem flatum\nex illo uno flatu, sicut omne corpus hominis ex illo uno corpore\nfaciat, an uero noua quidem corpora faciat ex uno, animas\nautem nouas ex nihilo. quis enim congrua suis originibus\ngenera rerum etiam de seminibus facit, nisi qui ipsa semina\nsine seminibus fecit? sed ubi res naturaliter obscura nostrum\nmodulum uincit et aperta diuina scriptura non subuenit,\ntemere hinc aliquid definire humana coniectura praesumit.\nsecundum uitas autem, quas proprias habere incipiunt, nouos\nhomines dicimus nasci sine anima sine corpore. at uero secundum\noriginale peccatum ueteres nascuntur; ideo baptismate .\nrenouantur.\n\nAliquid ergo certum de animae origine nondum in scripturis\ncanonicis repperi. nam qui nouas sine ulla propagatione\nasserunt animas fieri, inter testimonia, quibus id nituntur\nostendere, proponunt etiam illa duo quae paulo ante commemoraui:\nqui fingit spiritum hominis in ipso, et: qui\nfingit singillatim corda hominum. de quibus uides\nquemadmodum possit a resistentibus responderi: utrum\nenim, cum fingit, ex aliquo fingat an ex nihilo, incertum est.\nillud tamen inter cetera testimonium uidetur esse praecipuum,\nquod in libro Salomonis Ecclesiaste legitur: et reuertetur\n\n\n\n\n\n\npuluis in terram, sicut erat, et spiritus reuertetur\nad deum, qui dedit eum. sed facillime respondetur:\ncorpus in terram, de qua factum est primum hominis corpus,\net spiritus ad deum, a quo facta est prima hominis anima.\n\"sicut enim nostrum corpus\" inquiunt \"(quamuis) ex primo\nillo corpore propagatum sit, eo tamen redit unde ipsum primum\ncorpus effectum est, sic anima nostra, quamuis ex illa\nanima propagata, non ad nihilum, quia immortalis est, sed\nad illum redit a quo ipsa prima anima facta est.\" ac per hoc\nillud quod scriptum est de spiritu cuiusque hominis, quod\nredeat ad deum, qui dedit eum, non soluit istam obscurissimam\nquaestionem, quia, siue ex illo uno siue ex nullo alio,\ndeus utique dedit eum.\n\nItemque illi qui propaginem animarum inconsiderata temeritate\ndefendunt, inter alia testimonia, quae suae causae suffragari\narbitrantur, nullum quasi manifestius et expressius pro\nse possunt putare proferendum, quam id quod in Genesi scriptum\nest: omnes autem animae, quae introierunt\ncum Iacob in Aegyptum, qui exierunt de femoribus\neius. hoc enim uelut euidentissimo testimonio possunt credi\nanimae in filios ex parentibus propagari, quoniam satis aperte\ndictum uidetur animas etiam de femoribus Iacob, non sola\nexisse corpora filiorum, ut eo modo etiam illud intellegi\nuelint a parte totum, quod dixit Adam, cum illi mulier eius\nostenderetur: hoc nunc os ex ossibus meis et caro des\ncarne mea; non enim dixit: et anima de anima mea. sed\nita fieri potest, ut carne nominata utrumque intellegatur, sicut\nhic animas nominauit et tamen etiam corpora in filiis intellegi\nuoluit.\n\nSed hoc testimonium certe quasi tam clarum atque manifestum\nenodandae huic quaestioni non sufficit, nec si ita legeretur\n\n\n\n\n\n\ngenere feminino: quae exierunt de femoribus eius, ut\nanimas intellegeremus, quae exierunt. ideo autem non sufficeret,\nquoniam et animae nomine corpus solum posse significari\nmodo quodam locutionis ostenditur, quo significatur per\nid quod continetur id quod continet, sicut ait quidam: uina\ncoronant, cum coronarentur uasa uinaria; uinum enim continetur,\nuas continet. sicut ergo appellamus ecclesiam basilicam,\nqua continetur populus, qui uere appellatur ecclesia, ut per\nnomen ecclesiae, id est populi, qui continetur, significemus\nlocum, qui continet: ita, quod animae corporibus continentur,\nintellegi corpora filiorum per nominatas animas possunt. sic\nenim melius accipitur etiam illud, quod lex inquinari dicit\neum qui intrauerit super animam mortuam, hoc est super\ndefuncti cadauer, ut nomine animae mortuae mortuum corpus\nintellegatur, quod animam continebat, quia et absente populo,\nid est ecclesia, locus tamen ille nihilominus ecclesia dicitur.\nhaec responderentur, si, ut dixi, feminino genere positum\nesset: quae exierunt de femoribus Iacob, id est quae\nanimae. nunc uero cum masculinum genus sit positum, id\nest qui exierunt de femoribus Iacob, quis non ita\nintellegere malit: omnes animae eorum qui exierunt ex femoribus\neius, id est animae hominum, ut etiam sic possint intellegi\nsecundum corpus tantummodo exisse de femoribus patris,\nquorum erant illae animae, per quarum numerum intelleguntur\ntot homines?\n\n\nINTER CETERA. Si ergo ita potes animarum asserere sine ulla propagine\nnouitatem, ut ratione iusta et a fide catholica non aliena\netiam peccato primi hominis ostendantur obnoxiae, assere\nquod sentis, ut potes. si autem non eas aliter potes a\n\n\n\n\n\n\npropagatione facere alienas, nisi ut simul facias ab omni peccati\nuinculo liberas, cohibe te ab huius modi disputatione omni\nmodo. non est enim falsa in baptismate remissio peccatorum\nnec uerbo tenus dicitur, sed ueraciter agitur.\n\nINTER CETERA. Vt autem et a me tua dilectio de hac quaestione aliquid\naudiat definitum, non parui aestimandum, immo praecipue\nnecessarium atque retinendum, quomodolibet se origo habeat\nanimarum, siue ex illa una siue ex nulla alia propagentur,\nmediatoris tamen animam nullum ex Adam traxisse peccatum\ndubitare fas non est. si enim nulla propagatur ex altera,\nubi omnes tenentur propagata carne peccati, quanto minus\ncredendum est ex propagine peccatrici animam uenire non\npotuisse, cuius caro uenit ex uirgine, non libidine concepta,\nsed fide, ut esset in similitudine carnis peccati, non in carne\npeccati. si autem peccato primae animae peccatricis ideo\nceterae tenentur obnoxiae, quia ex illa sunt propagatae, profecto\nilla quam sibi unigenitus coaptauit aut peccatum inde\nnon traxit aut omnino inde non tracta est. neque enim non\npotuit animam sibi trahere sine peccato qui soluit nostra\npeccata, aut qui nonam creauit ei carni, quam sine parente\nfecit ex terra, non potuit nouam creare carni, quam sine uiro\nsumsit ex femina.\n\nINTER CETERA. Ego enim adhuc, fateor, non inueni, quemadmodum anima\net peccatum ex Adam trahat — unde dubitare fas non est — et\nipsa ex Adam non trahatur. quod mihi diligentius inquirendum\nquam inconsultius asserendum est.\n\nINTER CETERA. Quando autem nos aliquae causae in aliqua quaestione non\nimmerito dubitare compellunt, non etiam hinc dubitare\n\n\n\n\n\n\ndebemus, utrum dubitare debeamus. de dubiis quippe rebus sine\ndubitatione dubitandum est. uides, quemadmodum apostolus\nde se ipso dubitare non dubitet, utrum in corpore an\nextra corpus raptus sit in tertium caelum; siue hoc siue\nillud, nescio, inquit, deus soit. cum ergo mihi, quamdiu\nnescio, dubitare non liceat, utrum anima mea in istam uitam\nex propagine an sine propagine uenerit, cum eam utrolibet\nmodo a summo et uero deo factam esse non dubitem, cur\nmihi non sit fas dicere: scio animam meam ex opere dei\nsubsistere et prorsus opus dei esse, sine ex propagine, sicut\n<corpus, sine extra propaginem, sicut) illa quae primo homini\ndata est, nescio, deus scit? unum horum uis ut confirmem.\npossem, si nossem. quod si ipse nosti, en habes me cupidiorem\ndiscere quod nescio, quam docere quod nescio. si autem\nnescis sicut ego, ora sicut et ego, ut siue per quemlibet\nseruum suum siue per se ipsum magister ille nos doceat, qui\ndixit discipulis suis: ne uelitis dici ab hominibus\nrabbi; unus est enim magister uester, Christus; si\ntamen scit expedire nobis, ut etiam talia nouerimus, qui nouit\nnon solum quid doceat, uerum etiam quid nobis discere\nexpediat.\n\nNam confiteor dilectioni tuae cupiditatem meam: cupio quidem\net hoc scire quod quaeris; sed multo magis cuperem\nscire, si fieri posset, quando praesentetur desideratus omnibus\ngentibus et quando regnum sanctorum futurum sit, quam\nunde in hanc terram uenire coeperim. et tamen illud cum\nab illo qui scit omnia discipuli sui, nostri apostoli, quaererent,\nresponsum acceperunt: non est uestrum scire tempora,\nquae pater in sua posuit potestate. quid, si\net hoc scit non esse nostrum scire, sicut et tempora, quae\n\n\n\n\n\n\npater in sua posuit potestate? utrum autem originem\nanimarum, quam nondum scio, an sit scire, id est pertineat I\nad nos id scire, ne hoc quidem scio. nam si saltem hoc\nscirem, quod nostrum non sit id scire, non solum affirmare,\nquamdiu nescio, uerum etiam quaerere iam desisterem. nunc\nautem quamuis tam sit obscurum atque profundum, ut plus\nillic docendi caueam (temeritatem, quam discendi habeam)\ncupiditatem, tamen et hoc etiam uellem scire, si possem. et\nlicet multo amplius sit necessarium quod ait ille sanctus:\nnotum mihi fac, domine, finem meum — non enim\nait: initium — (utinam tamen nunc initium,) quod ad istam\nquaestionem attinet, me lateret.\n\nVerum de ipso quoque initio meo ingratus doctori meo non\nsum, quod animam humanam spiritum esse, non corpus, eumque\nrationalem uel intellectualem scio, nec eam dei esse\nnaturam, sed potius creaturam aliquatenus mortalem, in\nquantum in deterius commutari et a uita dei, cuius participatione\nbeata fit, alienari potest, et aliquatenus immortalem,\nquoniam sensum, quo ei post hanc uitam uel bene uel male\nsit, amittere non potest. scio etiam non eam pro actibus. ante carnem gestis includi in carne meruisse, sed nec ideo\nesse in homine sine sorde peccati, nec si unius diei, sicut\nscriptum est, fuerit uita eius super terram. ac per\nhoc scio ex Adam per seriem generationis sine peccato neminem\nnasci: unde et paruulis necessarium est per gratiam\nregenerationis in Christo renasci. haec tam multa nec parua\nde initio uel de origine animarum nostrarum, in quibus plura\nsunt ad eam scientiam pertinentia, quae fide constant, et\ndidicisse me gratulor et nosse confirmo. quapropter si nescio\nin origine animarum, utrum illas deus hominibus ei propagine\nfaciat, quas tamen ab ipso fieri non ambigo, scire quidem et\nhoc magis eligo quam nescire; sed quamdiu non possum,\n\n\n\n\n\n\nmelius hinc dubito, quam uelut certum confirmare aliquid\naudeo, quod illi rei sit forte contrarium, de qua dubitare forte\nnon debeo.\n\nTu itaque, mi frater bone, quoniam consulis me et uis, ut\nunum horum definiam, utrum animae ceterae omnes ex illo\nuno homine sicut corpora per propaginem an sine propagine\nsicut illius unius a creatore singulis fiant — ab ipso enim fieri,\nsine sic sine sic, non negamus — patere, ut etiam ipse consulam,\nquomodo inde anima peccatum originaliter trahat, unde originaliter\nipsa non trahitur. omnes enim animas ex Adam trahere\noriginale peccatum similiter non negamus, ne in Pelagianam\nhaeresem detestabilem detestabiliter incurramus. si hoc quod\nego interrogo nec tu scis, sine me patienter utramque nescire,\nquod tu interrogas et quod ego. si autem iam scis quod\ninterrogo, cum hoc etiam me docueris, tunc et illud quod uis\nut respondeam nihil ibi iam metuens respondebo. peto ergo,\nne suscenseas, quia non potui confirmare quod quaeris, sed\npotui demonstrare quid quaeras. quod cum inueneris, confirmare\nnon dubites quod quaerebas.\n\nEt hoc quidem sanctitati tuae scribendum putaui, qui\npropaginem animarum iam quasi certus improbandam existimas.\nceterum si illis qui hanc asserunt rescribendum fuisset, fortassis\nostenderem, quemadmodum id quod se nosse arbitrantur\nignorent, et, ne hoc asserere auderent, quanta ratione formidare\ndeberent ostenderem.\n«\n\n\n\n\n\nCCCXXVII.\nQVOD BAPTIZATI NON A MORTE COMMVNI, SED A SVPPLICIO LIBERENTVR AETERNO, A QVO ETIAM PRIMOS HOMINES DICIT PER DOMINI SANGVINEM LIBERATOS. ET CVR DAVID PECCATO REMISSO QVOD DEVS PER PROPHETAM FVERAT MINATVS IM- PLEVERIT, ET DE MVSTERIO NVMERI VICENNALIS VEL DE S. S. ANIMAE QVAESTIONE. EX LIBRO DE BAPTISMO PARVVLORVM n, PROPE FINEM. Nequaquam igitur in morte pro iustitia subeunda uel contemnenda\nlaudaretur praecipua patientia, si mortis non esset\nmagna multumque dura molestia. cuius timorem qui uincit\nex fide, magnam ipsius fidei comparat gloriam iustamque\nmercedem. unde mirandum non est et mortem corporis non\nfuisse euenturam homini, nisi praecessisset peccatum, cuius\netiam talis poena consequeretur, et post remissionem peccatorum\neam fidelibus euenire, ut in eius timore uincendo exerceatur\nfortitudo iustitiae.\n\nCaro enim, quae primo facta est, non erat caro peccati, in\nqua noluit homo inter delicias paradisi seruare iustitiam.\nunde statuit deus, ut post eius peccatum propagata caro\npeccati ad recipiendam iustitiam laboribus et molestiis niteretur.\npropter hoc etiam de paradiso dimissus Adam contra,\nAedem habitauit, id est contra sedem deliciarum, ut significaret,I\nquod in laboribus, qui sunt deliciis contrarii, erudienda esset\ncaro peccati, quae in deliciis oboedientiam non seruauit, antequam\nesset caro peccati. sicut ergo illi primi homines postea\niuste uiuendo — unde merito creduntur per domini sanguinem\nab extremo supplicio liberati — non tamen illa uita meruerunt\nad paradisum reuocari: sic et caro peccati, etiam si remissis,\npeccatis homo in ea iuste uixerit, non continuo meretur eam\nmortem non perpeti, quam traxit de propagine peccati.,\n\n\n\n\n\n\nTale aliquid nobis insinuatum est de patriarcha Dauid in\nlibro Regnorum, ad quem propheta cum missus esset eique\npropter peccatum, quod admiserat, euentura mala ex iracundia\ndei comminaretur, confessione peccati ueniam meruit respondente\npropheta, quod illud ei flagitium facinusque remissum\nest; et tamen consecuta sunt quae deus fuerat comminatus,\nut sic humiliaretur a filio. quare et hic non dicitur: si deus\npropter peccatum illud fuerat comminatus, cur dimisso peccato\nquod erat minatus impleuit? nisi quia rectissime, si dictum\nfuerit, respondebitur remissionem illam peccati factam, ne\nhomo a percipienda uita impediretur aeterna, subsecutum uero\nillius comminationis exemplum, ut pietas hominis in illa humilitate\nexerceretur atque probaretur. sic et mortem corporis\net propter peccatum deus homini inflixit et post peccatorum\nremissionem propter exercendam iustitiam non ademit.\n\n\nTeneamus ergo fidei indeclinabilem confessionem. solus\nunus est qui sine peccato natus est in similitudine carnis\npeccati, sine peccato uixit in carne inter aliena peccata, sine\npeccato mortuus est propter nostra peccata. non declinemus\nin dextram aut sinistram. in dextram enim declinare est\nse ipsum decipere dicendo se esse sine peccato; in sinistram\nautem per nescio quam peruersam et prauam securitatem se\ntamquam impune dare peccatis. uias enim, quae a dextris\nsunt, nouit dominus, qui solus sine peccato est et\nnostra potest delere peccata; peruersae autem sunt, quae\na sinistris, amicitiae cum peccatis. tales etiam illi XX\nannorum adulescentuli figuram noui populi praemiserunt, qui\nin terram promissionis intrarunt, qui nec in dextram nec in\nsinistram dicti sunt declinasse. non enim et XX annorum\naetas comparanda est innocentiae paruulorum, sed, ni fallor,\nhic numerus mysticum aliquid adumbrat et resonat. uetus\n\n\n\n\n\n\n\n\n\n\nenim testamentum in quinque Moysi libris excellit, nonam\nautem IIII euangeliorum auctoritate praefulget. qui numeri\nper se multiplicati ad uicenarium perueniunt; quater enim\nquini uel quinquies quaterni XX sunt. talis populus, ut\npraedixi eruditus in regno caelorum per duo testamenta,\nuetus et nouum, non declinans in dextram superba praesumtione\niustitiae neque in sinistram secura dilectione peccati\nin terram illius promissionis intrabit, ubi iam peccata ulterius\nnec nobis domanda optamus nec in nobis punienda timemus,\nab illo redemtore liberati, qui non uenundatus sub peccato\nredemit Israhel ab omnibus iniquitatibus eius siue propria\ncuiusquam uita commissis siue originaliter tractis.\n\nNon enim parum diuinarum scripturarum auctoritati ueritatique\ncesserunt, qui, etsi noluerunt litteris suis aperte exprimere\nparuulis remissionem necessariam peccatorum, redemtione\ntamen eis opus esse confessi sunt. alio quippe uerbo,\netiam ipse de christiana eruditione depromto, nihil aliud\nomnino dixerunt. nec dubitandum est eis qui diuina scripta\nfideliter legunt, fideliter audiunt, fideliter tenent, quod ab illa\ncarne, quae prius uoluntate peccati facta est caro peccati,.\ndeinceps per successionem transeunte in omnes transcriptione\niniquitatis et mortis caro sit propagata peccati, (excepta una\nsimilitudine carnis peccati,) quae tamen non esset, nisi esset\ncaro peccati.\n\nDe anima uero, utrum et ipsa eodem modo propagata reatu,\nqui ei dimittatur, obstricta sit — neque enim possumus dicere\nsolam carnem paruuli, non etiam animam indigere saluatoris\net redemtoris auxilio alienamque esse ab ea gratiarum actione,\nquae in psalmis est, ubi legimus et dicimus: benedic, anima\nmea, dominum, et noli obliuisci omnes retributiones\neius, qui propitius fit omnibus iniquitatibus\ntuis, qui sanat omnes langores tuos, qui redimet\n\n\n\n\n\n\nde corruptione uitam tuam — an etiam non propagata\neo ipso, quod carni peccati aggrauanda miscetur, iam ipsius\npeccati remissione et sua redemtione opus habeat, deo per\nsummam praescientiam iudicante, qui paruulorum ab isto reatu\nnon mereantur absolui, etiam qui nondum nati nihil alicubi\npropria sua uita egerunt uel boni uel mali, et quomodo deus,\netiam si non de traduce animas creat, non sit tamen auctor\nreatus eiusdem, propter quem redemtio sacramenti necessaria\nest animae paruuli, magna quaestio est aliamque disputationem\ndesiderat, eo tamen, quantum arbitror, moderamine temperatam,\nut magis inquisitio cauta laudetur, quam praecipitata reprehendatur\nassertio. ubi enim de re obscurissima disputatur\nnon adiuuantibus diuinarum auctoritatum certis clarisque\ndocumentis, cohibere se debet humana praesumtio, nihil\nfaciens in partem alteram declinando. etsi enim quodlibet\nhorum, quemadmodum demonstrari et explicari possit, ignorem,\nillud tamen credo, quod etiam hinc diuinorum eloquiorum\nclarissima auctoritas esset, si homo id sine dispendio promissae\nsalutis ignorare non posset.\nCCCXXXVIII. QVAE SINT PECCATA NOLENTIVM. EX LIBRO QVAESTIONVM LIBRI NVMERORVM. Quod praecipitur, quomodo expientur peccata, quae non\nsponte committuntur, merito quaeritur, quae sint ipsa peccata\nnolentium, utrum quae a nescientibus committuntur, an etiam\npossit recte dici peccatum esse nolentis, quod facere compellitur;\nnam et hoc contra uoluntatem facere dici solet. sed\nutique uult propter quod facit. tamquam si peierare nolit et\n\n\n\n\n\n\n\n\nfacit, cum uult uiuere, si quisquam, nisi fecerit, mortem\nminetur. uult ergo facere, quia uult uiuere, et ideo non\nper se ipsum appetendo, ut falsum iuret, sed ut falsum iurando\nuiuat. quod si ita est, nescio, utrum possint dici ista peccata\nnolentium, qualia hic dicuntur expianda. nam si diligenter\nconsideretur, forte ipsum peccare nemo uelit, sed propter aliud\nfit, quod uult qui peccat. omnes quippe homines, qui scienter\nfaciunt quod non licet, uellent licere; usque adeo ipsum peccare\nnemo appetit propter hoc ipsum, sed propter illud quod\nex eo consequitur. haec si ita se habent, non sunt peccata\nnolentium nisi nescientium, quae discernuntur a peccatis\nnolentium.\n\nCCCXXXVIIII.\nDE EO QVOD SCRIPTVM EST: ANIMA, QVAECVMQVE PECCA- VERIT IN MANV SVPERBIAE, DEVM EXACEBBAT ET EXTERMINABITVR DE POPVLO SVO. EX LIBRO 8.8. Et anima, quaecumque peccauerit in manu\nsuperbiae ex indigenis et proselytis, deum hic\nexacerbat et exterminabitur anima illa de populo\nsuo, quoniam uerbum domini contemsit et mandata\neius disperdidit. contritione conteretur\nanima illa, peccatum eius in illa. quae sint peccata,\nquae fiunt in manusuperbiae, idest superbia committuntur,\nscriptura ipsa in consequentibus satis exponit, ubi ait: quoniam\nuerbum domini contemsit. aliud est ergo praecepta\ncontemnere, aliud magni quidem pendere, sed aut\nignarum contra facere aut uictum. quae duo fortasse pertineant\nad illa peccata, quae nolentibus fiunt, de quibus\nsuperius quemadmodum deo propitiato expiarentur admonuit\n\n\n\n\n\n\nac deinde subiecit peccata superbiae, cum quisque superbiendo,\nid est praeceptum contemnendo perperam facit. quod genus\npeccati non dixit ullo genere sacrificii purgari oportere, tamquam\ninsanabile iudicans illa dumtaxat curatione, quae per\nsacrificia gerebatur, qualia facienda in hac scriptura praecipiuntur.\nquae si per se ipsa attendantur, nulli peccato possunt\nmederi; si autem res ipsae, quarum haec sacramenta sunt,\ninquirantur, in eis inueniri poterit purgatio peccatorum.\nquod ergo scriptum est: peccator cum uenerit in profundum\nmalorum, contemnit, iste significatus est quem\nscriptura hoc loco dicit in manu superbiae delinquere. hoc\nigitur sine poena eius qui committit non potest aboleri, atque\nideo non potest esse impunitum et cum paenitendo sanatur.\nipsa enim afflictio paenitentis poena peccati est, quamuis\nmedicinalis et salubris. merito quippe magnum iudicatur\npeccatum, cum superbia praeceptum contemnit; sed contrario,\nut sanari possit, cor contritum et humiliatum deus\nnon spernit. uerum tamen quia sine poena non fit, ideo\ntalia hinc dicta sunt: deum, inquit, hic exacerbat, quia\ndeus superbis resistit. et exterminabitur anima\nilla de populo suo, quoniam talis omnino in numero\neorum qui ad deum pertinent non est: quoniam uerbum\ndomini contemsit et mandata eius disperdidit,\ncontritione conteretur anima illa. quare autem contritione\nconteretur, consequenter adiungit dicens: peccatum\neius i u illo. ac per hoc, si tali peccato debitam\ncontritionem ipse sibi adhibeat paenitendo, cor contritum, ut\ndictum est, deus non spernit. quamuis in graeco non dictum\nsit hoc loco: contritione conteretur, sed: extritione\n\n\n\n\n\n\n\nexteretur anima illa: quod ita accipi potest, quasi omni\nmodo terendo extinguatur ac non sit. sed prius natura immortalis\nanimae hunc intellectum recusat; deinde si quod exteritur\nomni modo efficeretur, ut non sit, non diceret de sapientia:\net gradus ostiorum eius exterat pes tuus. uerum illa\ndiscretio magis magisque consideranda est, utrum nemo peccet\nnisi aut ignarus aut uictus aut contemnens: unde nunc longum\nest disputare.\nCCCXL. DE EO QVOD SCRIPTVM EST: NON MORIENTVR PATRES PRO FILIIS, ET DE EO QVOD AIT: REDDAM PECCATA PATRVM IN FILIOS. EX LIBRO QVAESTIONVM DEVTERONO- MII, T. XLII. Non morientur patres pro filiis, et filii non\nmorientur pro patribus; unusquisque in suo peccato\nmorietur. ecce non solum prophetae hoc dixerunt\nuerum etiam lex dicit sua culpa quemque interimendum,\nnon aut patris sui aut filii sui. quid est ergo, quod alibi\ndicitur deus reddens peccata in filios in tertiam\net quartam progeniem? an de filiis nondum natis illud\nintellegitur propter originale peccatum, quod etiam ex Adam\ntraxit genus humanum? hic iam de filiis natis est facta\ndistinctio, ut unusquisque in suo peccato moriatur. non enim\ntrahit aliquid ex patre qui iam natus erat, quando pater eius\npeccauit. sed cum et ibi dicit: his qui oderunt me,\nmanifestum est etiam illam condicionem posse mutari, si filii\nparentum suorum facta non fuerint imitati. nam et illud ex\nAdam temporaliter redditur, quia omnes propter hoc\n\n\n\n\n\n\nmoriuntur; non autem in aeternum eis qui fuerint per gratiam\nspiritaliter regenerati in eaque permanserint usque in finem.\nquamuis et illud merito quaeri possit, si redduntur pecoata\nin filios his qui oderunt deum, cur in tertiam et quartam\ngenerationem uel praetermissa prima et secunda uel non\netiam in ceteras permanente impietate et imitatione malorum\nparentum. an per hunc numerum, quoniam septenarius intellegitur,\nuniuersitatem significare uoluit et ideo non ipsum potius\nseptenarium posuit, ut diceret: in septimam generationem, ac\nsic omnis intellegeretur, quia causam perfectionis huius numeri\nhoc modo potius intimauit? ideo namque perhibetur perfectus,\nquia ex his duobus constat, ternario scilicet primo impari toto\net quaternario primo pari toto. unde esse et illud propheticum\nexistimo, quod assidue repetitur: in t rib use t quattuor\nimpietatibus non auersabor, per quod uoluit impietates\nuniuersas potius quam tres uel quattuor intellegi.\n\nDE EO QVOD DICIT HIEZECHIEL: 81 DICETVE PARABOLA ISTA IN ISRAHEL, ID EST IN REGENEBATIS: PATRES MANDVCAVEBVNT VVAM ACERBAM, ET DENTES FILI- ORVM OBSTIPVERVNT. Ynde hoc dicebat, nisi quia legerat: reddam peccata\npatrum in filios deum dixisse? sciebat praeuaricatione\nscilicet primi hominis ad posteros transmissa. hoc et Hieremias\ndicit. quod ad gratiam noui testamenti pertinet hoc\niam non dici, ubi generationis uinculo per regenerationem\nsoluto non dicitur: patres manducauerunt uuam\n\n\n\n\n\n\nacerbam, sed: eius qui manducauerit, quia non in patris,\nsed in suo peccato, si commiserit, quisque morietur.\n\nCCCXII.\nQVOD EXEMPLO DOMINI TEMPORALIS CONTEMNENDA SIT SALVS , ET QVOD IN FILIIS IOB RESVRRECTIO COMMENDETVR, VEL DE SVSTINENTIA EIVSDEM IOB AC FINE DOMINI, VELVMQVE TEM. PLI NON FVISSE PARIETEM, VT QVIDAM VOLVNT. EX LIBSO DE GRATIA NOVI TESTAMENTI. Mortem intulit homo sibi filioque hominis; uitam uero\nattulit homini moriens et resurgens filius hominis, opprobrium\nhominum et abiectio plebis usque ad mortem. hoc enim uoluit\nin conspectu inimicorum pati, quo eum tamquam derelictum\nputarent, ut gratia commendaretur testamenti noui, qua disceremus\naliam quaerere felicitatem, quae nunc est in fide, postea\nuero erit in specie. quamdiu enim sumus in corpore,\nait apostolus, peregrinamur a domino. per fidem enim\nambulamus, non per speciem, et ideo nunc in spe, tunc\nin re.\n\nDenique resurrectionem suam, quam non sicut nostram in\nlongum differri oportebat, ut in exemplo carnis eius disceremus,\nquid in nostra sperare deberemus, noluit alienis demonstrare,\nsed suis. alienis dico, non natura, sed uitio, quod\nsemper contra naturam est. mortuus est ergo in conspectu\nhominum, resurrexit autem in conspectu filiorum hominum,\nquia mors ad hominem pertinebat, resurrectio ad filium hominis.\nsicut in Adam omnes moriuntur, sic et in\nChristo omnes uiuificabuntur. ut igitur exemplo suae\ncarnis exhortaretur fideles suos temporalem salutem pro aeterna\nfelicitate contemnere, usque ad mortem pertulit persequentes\n\n\n\n\n\n\natque saeuientes et quasi uicto et oppresso superbe inludentes.\nquod autem carnem suam resuscitauit et discipulorum aspectibus\natque contactibus reddidit eisque uidentibus ascendit\nin caelum, ipsos aedificauit et quid exspectare, quid praedicare\ndeberent, euidentissima ueritate monstrauit. illos autem a\nquibus tanta mala usque ad mortem pertulerat, quasi de illo\nsuperato et extincto gloriantes in ea opinione dereliquit, ut\nquisquis eorum salute aeterna saluus fieri uellet, hoc de illius\nmortui resurrectione crederet quod hi qui uiderunt signis\ncontestantibus praedicauerunt, et pro eadem praedicatione similia\nperpeti non dubitauerunt.\n\nQuapropter etiam Iacobus, unus ex apostolis eius, in epistula\nsua, cum exhortaretur fideles, qui post passionem et\nresurrectionem Christi adhuc in ista uita tenebantur, dispensationem\ntestamenti ueteris nouique distinguens: sustinentiam,\ninquit, Iob audistis et finem domini uidistis,\nne ideo patienter sustinerent temporalia mala, ut sibi hoc\nrestitueretur quod recepisse Iob legimus. nam et ab illo uulnere\natque putredine saluus factus est et ei cuncta quae amiserat\ndupla sunt restituta. ubi etiam commendata est\nresurrectionis fides. nam filii non in duplum, sed totidem\nredditi etiam illos quos amiserat resurrecturos significarunt.\nsic ipsi quoque illis prioribus iuncti a restitutione dupli non\ninuenirentur alieni. ut ergo non talem remunerationem speraremus,\nquando mala temporalia pateremur, non ait: sustinentiam\net finem Iob audistis, sed ait: sustinentiam Iob\naudistis et finem domini uidistis, tamquam diceret:\nmala temporalia sicut Iob sustinete, sed pro hac sustinentia\nnon temporalia sperate, quae illi aucta redierunt, sed aeterna\npotius, quae in domino praecesserunt. Iob ergo de illis\npatribus erat, qui exclamauerunt et salui facti sunt. cum\n\n\n\n\n\n\nenim dicit: ego autem, satis insinuat, qua salute illos saluos\nesse factos uelit intellegi, in qua ipse utique derelictus est,\nnon quo illi a salute aeterna fuerint alieni, sed in occulto\ntunc erat quod in Christo fuerat reuelandum. in uetere quippe\ntestamento uelamen est, quod tunc auferetur, cum ad Christum\nquisque inde transierit. quo crucifixo uelamen etiam templi\nscissum est, ut significaretur quod apostolus de uelamine\nueteris testamenti dixit: quoniam in Christo euacuatur.\nCCCXLII. QVID AMANDVM SIT. EX LIBRO QVAESTIONVM LXXXIIII. Quoniam quidem quidquid non uiuit non metuit, neque\nuita carendum quisquam persuaserit, ut metu etiam carere\npossimus, amandum est sine metu uiuere. sed rursus quia\nuita metu carens, si etiam intellegentia careat, non est appetenda,\namandum est sine metu cum intellectu uiuere. idne\nsolum, an amor quoque ipse amandus est? ita uero, quando\nsine hoc illa non amantur. sed si propter alia quae amanda\nsunt amor amatur, non recte amari dicitur. nihil enim aliud\nest amare quam per se ipsam rem aliquam appetere. num\nigitur per se ipsum amor appetendus est, cum, quando defit\nquod amatur, ea sit indubitata miseria P deinde cum amor,\nmotus quidam sit neque ullus sit motus nisi ad aliquid, cum\nquaerimus quid amandum sit, quid sit illud ad quod moueri\noporteat, quaerimus. quare si amandus est amor, non utique\nomnis amandus est. est enim et turpis, quo animus se ipso\ninferiora sectatur, quae magis proprie cupiditas dicitur, omnium!\nscilicet malorum radix. et ideo non amandum est quod\n\n\n\n\n\n\nmanenti et frnenti amori auferri potest. cuius ergo rei amor\namandus est nisi eius quae non potest deesse, dum amatur?\nid autem, quod nihil est aliud habere quam sicut noscendum\nest nosse. porro aurum et omne corpus non hoc est habere\nquod nosse: non itaque amandum est. et quoniam potest\naliquid amari nec haberi non solum ex his quae amanda non\nsunt, ut pulchrum aliquod corpus, sed eorum etiam quae\namanda sunt, ut beata uita, et rursus potest aliquid haberi\nnec amari, ut compedes: iure quaeritur, utrum possit quispiam\nid quod habere nihil est nisi nosse, non amare, cum habeat,\nid est nouerit. sed cum uideamus nonnullos non ob aliud\nuerbi gratia discernere numeros, nisi ut eadem disciplina pecuniosi\nfiant aut hominibus placeant; quam cum didicerint, ad\neundem finem referant, quem sibi, cum discerent, proposuerunt;\nneque ullam disciplinam aliud sit habere quam nosse:\nfieri potest, ut habeat quisque aliquid, quod habere hoc sit\nquod nosse, neque amet tamen, quamquam bonum, quod non\namatur, nemo potest perfecte habere uel nosse. quis enim\npotest nosse, quantum sit bonum quo non fruitur? non autem\nfruitur, si non amat: nec habet igitur quod amandum est\nqui non amat, etiam si amare possit qui non habet. nemo\nigitur beatam uitam sicut noscenda est nouit et miser est,\nquoniam, si amanda est sicuti est, hoc est eam nosse quod\nhabere.\n\nQuae cum ita sint, quid est aliud beate uiuere nisi aeternum\naliquid cognoscendum habere? aeternum est enim de quo solo\nrecte fiditur, quod amanti auferri non potest; idque ipsum\n\n\n\n\n\n\nest quod nihil est aliud habere quam nosse. omnium enim\nrerum praestantissimum est quod aeternum est, et propterea\nid habere non possumus nisi ea re, qua praestantiores sumus, id\nest mente. quidquid autem mente habetur, noscendo habetur\nnullumque bonum perfecte noscitur, quod non perfecte amatur.\nneque ut sola mens potest cognoscere, ita et amare sola potest.\nnamque amor appetitus quidam est, et uidemus etiam ceteris\nanimi partibus inesse appetitum, qui si menti rationique consentiat,\nin tali pace et tranquillitate uacabit mente contemplari\nquod aeternum est. ergo etiam ceteris suis partibus amare\nanimus debet hoc tam magnum quod mente noscendum est. et\nquoniam id quod amatur afficiat ex se amantem necesse est, fit,\nut sic amantem quod aeternum est aeternitate animum afficiat.\nquocirca eadem uita beata, quae aeterna est. quid uero aeternum\nest, quod aeternitate afficiat animum, nisi deus? amor\nautem rerum amandarum caritas uel dilectio melius dicitur.\nquare omnibus cogitationum uiribus considerandum est saluberrimum\nillud praeceptum: diliges dominum deum tuum\nin toto corde tuo et in tota anima tua et in tota\nmente tua, et illud quod ait dominus Iesus: haec est.\nautem uita aeterna, ut cognoscant te solum uerum\ndeum et quem misisti Iesum Christum.\n\nCCCXLIII.\nDE VERA DILECTIONE. EX LIBRIS DE TEINITATE VIH, T. VII. Qui ergo amat homines, aut quia iusti sunt aut ut iusti is\nsint amare debet. sic enim et se ipsum amare debet, aut quia\n\n\n\n\n\n\niustus est aut ut iustus sit: sic enim diligit proximum tamquam\nse ipsum sine ullo periculo. qui enim aliter se diligit,\niniuste se diligit, quoniam se ad hoc diligit, ut sit iniustus,\nad hoc ergo, ut sit malus, ac per hoc iam non se diligit.\nqui enim diligit iniquitatem, odit animam suam.\n\n\nQuapropter non est praecipue uidendum in hac quaestione,\nquae de trinitate nobis est et de cognoscendo deo, nisi quid\nsit uera dilectio, immo uero quid sit dilectio. ea quippe\ndilectio dicenda, quae uera est; alioquin cupiditas est. atque\nita cupidi abusiue dicuntur qui diligere, quemadmodum cupere\nabusiue dicuntur qui diligunt. haec est autem uera dilectio,\nut inhaerentes ueritati iuste uiuamus et ideo contemnamus\nomnia mortalia prae amore hominum, quo eos uolumus iuste\nuiuere. ita enim et mori pro fratribus utiliter parati esse\npoterimus, quod nos exemplo suo dominus Iesus Christus\ndocuit. cum enim duo praecepta sint, in quibus tota lex\npendet et prophetae, dilectio dei et dilectio proximi, non\nimmerito plerumque scriptura pro utroque unum ponit, sine\ntantum dei, sicuti est illud: scimus, quia diligentibus\ndeum omnia cooperantur in bonum, et iterum: quisquis\nautem diligit deum, hic cognitus est ab illo,\net illud: quoniam caritas dei diffusa est in cordibus\nnostris per spiritum sanctum, qui datus est nobis,\net alia multa — quia et qui diligit deum, consequens est, ut\nfaciat quod praecipit deus, et in tantum diligit, in quantum\n\n\n\n\n\n\nfacit. consequens ergo est, ut et proximum diligat, quia hoc\npraecipit deus — siue tantum proximi dilectionem scriptura commemorat,\nsicuti est illud: inuicem onera uestra portate,\net sic adimplebitis legem Christi, et illud: omnis\nenim lex in uno sermone impletur, in eo quod scriptum\nest: diliges proximum tuum tamquam te ipsum,\n\n.et in euangelio: omnia, quaecumque uultis ut faciant\nuobis homines bona, haec et uos facite illis; haec\nest enim lex et prophetae. et pleraque alia reperimus\nin litteris sanctis, in quibus sola dilectio proximi ad perfectionem\npraecipi uidetur et taceri de dilectione dei, cum in\nutroque praecepto lex pendeat et prophetae. sed et hoc ideo,\nquia et qui proximum diligit consequens est, ut ipsam praecipue\ndilectionem diligat; deus autem dilectio est, et qui\nmanet in dilectione, in deo manet. consequens ergo est\nut praecipue deum diligat.\n\nQuapropter qui quaerunt deum per istas potestates, quae\nmundo praesunt uel partibus mundi, auferuntur ab eo longeque\niactantur, non interuallis locorum, sed diuersitate affectuum;\nexterius enim conantur ire et interiora sua deserunt,\nquibus interior est deus. itaque etiam si aliquam sanctam\ncaelitem potestatem uel audierint uel utcumque cogitauerint,\nfacta magis eius appetent, quae humana miratur infirmitas,\nnon imitantur pietatem, qua diuina requies comparatur. malunt\nenim superbe hoc posse quod angelus, quam deuote hoc\n\n\n\n\n\n\nesse quod angelus. non enim sanctos quisquam potestate sua\ngaudet, sed eius a quo habet posse quidquid congruenter\npotest, et nouit potentius esse coniungi omnipotenti pia uoluntate,\nquam propria uoluntate posse quod contremescant qui\ntalia non possunt. itaque ipse dominus Iesus Christus talia\nfaciens, ut mirantes doceret ampliora et temporalibus insolitis\nintentos atque suspensos ad aeterna atque interiora conuerteret:\nuenite, inquit, ad me, qui laboratis et onerati\nestis, et ego nos reficiam; tollite iugum meum\nsuper uos. et non dixit: discite a me quadriduanos mortuos .\nsuscitare, sed ait: discite a me, quia mitis sum et\nhumilis corde. potentior est enim et iustior solidissima\nhumilitas quam uentosissima celsitudo. et ideo sequitur dicens:\net inuenietis requiem animabus uestris. dilectio\nenim non inflatur, et: deus dilectio est, et: fideles\nin dilectione adquiescunt illi, reuocati ab strepitu, qui\nforis est, ad gaudia, silentia. ecce deus dilectio est,\net quid imus et currimus in sublimia caelorum et ima terrarum\nquaerentes eum qui est apud nos, si nos esse uelimus\napud eum?\nCCCXLIIII. QVOD QVI FRATREM DILIGIT DEVM DILIGAT, QVIA AMAT ET IPSAM DILECTIONEM, QVAE EX DEO EST ET DEVS EST. EX LIBRO 8. S. T. VIII. Nemo dicat: \"non noui quod diligam\". diligat fratrem et\ndiligat eandem dilectionem. magis enim nouit dilectionem,\n\n\n\n\n\n\nqua diligit, quam fratrem, quem diligit. ecce iam potest notiorem\ndeum habere quam fratrem, plane notiorem, quia praesentiorem,\nnotiorem, quia interiorem, notiorem, quia certiorem.\namplectere dilectionem deum et dilectione amplectere deum.\nipsa est dilectio, quae bonos omnes angelos et omnes dei\nseruos consociat uinculo sanctitatis, nosque et illos coniungit\ninuicem nobis, subiungit sibi. quanto igitur saniores sumus\na tumore superbiae, tanto sumus dilectione pleniores. et quo\nnisi deo plenus est qui plenus est dilectione? at enim caritatem\nuideo et, quantum possum, eam mente conspicio et credo\nscripturae dicenti: quoniam deus caritas est, et qui\nmanet in caritate, in deo manet. sed cum eam uideo,\nnon in ea uideo trinitatem. immo uero uides trinitatem, si\ncaritatem uides. sed commonebo, si potero, ut uidere te uideas.\nadsit tantum ipsa, ut moueamur caritate ad aliquod bonum,\nquia, cum diligimus caritatem, aliquid diligentem diligimus\npropter hoc ipsum, quia diligit aliquid. ergo quid diligit\ncaritas, ut possit etiam ipsa caritas diligi? caritas enim non\nest, quae nihil diligit. si autem se ipsa diligit, diligat aliquid\noportet, ut caritate se diligat. sicut enim uerbum indicat\naliquid, indicat etiam se ipsum; sed non se uerbum indicat,\nnisi se aliquid indicare indicet: sic et caritas diligit quidem\nse, sed nisi se aliquid diligentem diligat, non caritate se diligit.\nquid ergo diligit caritas nisi quod caritate diligimus? id\nautem, ut proximo prouehamur, frater est. dilectionem autem\nfraternam quantum commendet Iohannes apostolus, attendamus:\nqui diligit, inquit, fratrem suum, in lumine manet\n\n\n\n\n\n\net scandalum in eo non est. manifestum est, quod iustitiae\nperfectionem in fratris dilectione posuerit; nam in quo scandalum\nnon est, utique perfectus est. et tamen uidetur dilectionem\ndei tacuisse. quod numquam faceret, nisi quia in ipsa fraterna\ndilectione uult intellegi deum. apertissime enim in eadem\nepistula paulo post ita dicit: dilectissimi, diligamus\ninuicem, quia dilectio ex deo est, et omnis, qui\ndiligit, ex deo natus est et cognouit deum. qui non\ndiligit, non cognouit deum, quia deus dilectio est.,\nista contextio satis aperteque declarat eandem ipsam fraternam\ndilectionem - nam fraterna dilectio est, qua diligimus inuicem\n\nâ€” non solum ex deo sed etiam deum esse tanta auctoritate\npraedicari. cum ergo de dilectione diligimus fratrem, de deo\ndiligimus fratrem nec fieri potest, ut eandem dilectionem non\npraecipue diligamus, qua fratrem diligimus. unde colligitur\nduo illa praecepta non esse posse sine inuicem. quoniam quippe\ndeus dilectio est, deum certe diligit qui diligit dilectionem.\ndilectionem autem necesse est diligat qui diligit fratrem. et\nideo, quod paulo post ait, non potest deum diligere,\nquem non uidet, qui fratrem, quem uidet, non diligit,\nquia haec illa causa est non uidendi deum, quod non diligit\nfratrem. qui enim non diligit fratrem, non est in dilectione,\net qui non est in dilectione, non est in deo, quia deus dilectio est.\nporro qui non est in deo, non est in lumine, quia deus lumen\nest et tenebrae in eo non sunt ullae. qui ergo non\nest in lumine, quid mirum, si non uidet lumen, id est non\nuidet deum, quia in tenebris est? fratrem autem uidet humano\nuisu, quo uideri deus non potest. sed si eum quem uidet\n\n\n\n\n\n\n\n\n\n\nhumano uisu spiritali caritate diligeret, uideret deum, qui est\nipsa caritas, uisu interiore, quem uideri potest. itaque qui fratrem,\nquem uidet, non diligit, deum, quem propterea non uidet,\nquia deus dilectio est, qua caret qui fratrem non diligit,\nquomodo potest diligere? nec illa iam quaestio moueat, quantum\ncaritatis fratri debeamus impendere, quantum deo.\nfratri enim quantum nobis ipsis; nos autem ipsos tanto\nmagis diligimus, quanto magis diligimus deum.\n\nCCCXLV.\nQVOD EX EA FORMA, QVA DILIGITVR IVSTVS, DILIGATVR DEVS, QVIA NON POTEST EA QVAE DILECTIONEM EXCITAT FORMA NON DILIGI, EADEMQVE EST DEVS, QVIA DEVS CARITAS EST. EX LIBRO S. S. T. VIIII. Ex una igitur eademque caritate deum proximumque diligimus;\nsed deum propter deum, nos autem et proximum\npropter deum.\n\nQuid enim est, quaeso, quod exardescimus, cum audimus et\nlegimus: ecce nunc tempus acceptabile, ecce nunc\ndies salutis, nullam in quoquam dantes offensionem,\nut non reprehendatur ministerium nostrum,\nsed in omnibus commendantes nosmet ipsos ut dei\nministros, in multa patientia, in tribulationibus,\nin necessitatibus, in angustiis, in plagis, in carceribus,\nin iactationibus, in laboribus, in uigiliis.\n\n\n\n\n\n\nin ieiuniis, in castitate, in scientia, in longanimitate,\nin bonitate, in spiritu sancto, in caritate\nnon ficta, in uerbo ueritatis, in uirtute dei, per\narma iustitiae a dextris et sinistris, per gloriam\net ignobilitatem, per infamiam et bonam famam;\nut seductores et ueraces, ut qui ignoramur et\ncognoscimur, quasi morientes et ecce uiuimus, ut\ncoherciti et non mortificati, ut tristes, semper\nautem gaudentes, sicut egeni, multos autem di- ,\ntantes, tamquam nihil habentes et omnia possidentes\nâ€” quid est, quod accendimur in dilectione Pauli\napostoli, cum ista legimus, nisi quod credimus eum ita uixisse ?\nuiuendum tamen sic esse dei ministris non de aliquibus\nauditum credimus, sed intus apud nos, uel potius supra nos\nin ipsa ueritate conspicimus. illum ergo quem sic uixisse\ncredimus, ex hoc quod uidemus diligimus, et nisi hanc formam,\nquam semper stabilem atque incommutabilem cernimus,\npraecipue diligeremus, non ideo diligeremus illum, quia eius\nuitam, cum in carne uiueret, huic formae coaptatam et\ncongruentem fuisse credimus et fide retinemus, sed nescio\nquomodo amplius et in ipsius formae caritatem excitamur per\nfidem, qua credimus uixisse sic aliquem, et spem, qua nos\nquoque ita posse uiuere, qui homines sumus, ex eo quod aliqui\nhomines ita uixerunt minime desperamus, ut hoc et desideremus\nardentius et fidentius precemur. ita et ipsam uitam facit nobis\ndiligi formae illius dilectio, secundum quam uixisse creduntur,\net illorum uita credita in eandem formam flagrantiorem excitat\ncaritatem, ut quanto flagrantius diligimus deum, tanto certius\n\n\n\n\n\n\nsereniusque uideamus, quia in deo conspicimus incommutabilem\nformam iustitiae, secundum quam hominem uiuere oportere\niudicamus, ualet ergo fides ad cognitionem et ad dilectionem dei,\nnon tamquam omnino incogniti aut omnino non dilecti, sed\nquo cognoscatur manifestius et quo firmius diligatur.\nCCCXLVI. DE AMANTE ET QVOD AMATVR ET AMORE. EX EODEM LIBRO DE TRINITATE VIII. T. X. Quid est autem dilectio uel caritas, quam tantopere scriptura\ndiuina laudat et praedicat, nisi amor boni ? amor autem\nalicuius amantis est et amore aliquid amatur. ecce tria sunt:\namans et quod amatur et amor. et quid ergo amor nisi quaedam\nuita duo aliqua copulans uel copulari appetens, amantem\nscilicet et quod amatur? et hoc etiam in extremis carnalibusque\namoribus ita est. sed ut aliquid purius et liquidius hauriamus,\ncalcata carne ascendamus ad animum. quid amat animus in\namico nisi animum? et illic igitur tria sunt: amans et quod\namatur et amor.\nCCCXLVII. DE NVTRIENDA CARITATE. EX LIBRO QVAESTIONVM LXXXIDI. Caritatem uoco, qua amantur ea quae non sunt prae ipso\namante contemnenda, id est quod aeternum est et quod amare\n\n\n\n\nipsum aeternum potest. deus igitur et animus, quo amatur,\ncaritas proprie dicitur, purgatissima et consummata, si nihil\naliud amatur; hanc et dilectionem dici placet. sed cum deus\nmagis diligitur quam animus, ut malit homo eius esse quam\nsuus, tunc uere animo summeque consulitur, consequenter et\ncorpori, nobis id non curantibus aliquo appetitu satagente,\nsed tantum promta et oblata sumentibus. caritatis autem\nuenenum est spes adipiscendorum aut retinendorum temporalium.\nnutrimentum eius imminutio cupiditatis, perfectio nulla\ncupiditas. signum prouectus eius est imminutio timoris; si-,\ngnum perfectionis eius nullus timor, quia et radix est omnium\nmalorum cupiditas, et consummata dilectio\nforis mittit timorem. quisquis igitur eam nutrire uult,\ninstet minuendis cupiditatibus. est autem cupiditas amor\n\nadipiscendi aut optinendi temporalia. huius minuendae initium\nest deum timere, qui solus timeri sine amore non potest. in\nid ad sapientiam enim tenditur et nihil uerius eo quod dictum\nest: initium sapientiae timor domini. nemo est quippe,\nqui non magis dolorem fugiat quam appetat uoluptatem,\nquando quidem uidemus etiam immanissimas bestias a maximis\nuoluptatibus absterreri dolorum metu; quod cum in earum\nconsuetudinem uerterit, domitae et mansuetae uocantur.\nquapropter quoniam inest homini ratio, quae cum seruit\ncupiditati peruersione miserabili, ut homines non timeantur,\nsuggerit latere posse commissa et ad tegenda occulta peccata\n\n\n\n\n\n\nastutissimas fallacias comparat. eo fit, ut homines, quos nondum\ndelectat pulchritudo uirtutis, nisi poenis a peccando\ndeterreantur, quae uerissime per sanctos et diuinos uiros\npraedicantur, et quod celant hominibus, deo celari non posse\nconsentiant, difficilius domentur quam ferae. ut autem timeatur\ndeus, diuina prouidentia regi uniuersa persuadendum est,\nnon tam rationibus — quas qui potest inuenire, potest\netiam et pulchritudinem sentire uirtutis — quam exemplis\nuel recentibus, si qua occurrunt, uel etiam de historia, et ea\nmaxime quae ipsa diuina prouidentia procurante siue in uetere\nsiue in nouo testamento excellentissimam auctoritatem religionis\naccepit. simul autem agendum est et de poenis peccatorum\net de praemiis recte factorum.\n\nIam uero cum aliqua non peccandi consuetudo quod onerosum\nputabatur facile esse persuaserit, incipiat gustari dulcedo\npietatis et commendari pulchritudo uirtutis, ut caritatis libertas\nprae seruitute timoris emineat. tunc iam persuadendum est\nfidelibus praecedentibus regenerationis sacramentis, quae necesse\nest plurimum moueant, quid intersit inter duos homines,\nueterem et nouum, exteriorem et interiorem, terrenum et caelestem,\nid est inter eum qui bona carnalia et temporalia, et\neum qui spiritalia et aeterna sectatur, monendumque, ne peritura\nbeneficia et transeuntia expectentur a deo, quibus etiam\n\n\n\n\npraui homines abundare possunt, sed firma et sempiterna, pro\nquibus accipiendis omnia, quae in hoc mundo bona putantur\net mala, penitus contemnenda sunt. hic praestantissimum illud\net unicum exemplum dominici hominis proponendum est, qui\ncum se tot miraculis tantam rerum potestatem habere monstraret,\net ea spreuit quae magna bona, et ea sustinuit quae magna\nmala imperiti putant. quos mores et disciplinam ne tanto\nminus quisquam aggredi audeat, quanto illud magis honorat,\net de pollicitationibus atque hortationibus eius et de imitantium\nmultitudine apostolorum, martyrum sanctorumque innumerabilium,\nquam non sint illa desperanda, ostendendum est.\n\nAt ubi fuerint carnalium uoluptatum inlecebrae superatae,\ncanendum est, ne subrepat atque succedat cupiditas placendi\nhominibus aut per aliqua facta mirabilia aut per difficilem\ncontinentiam siue patientiam aut per aliquam largitionem aut\nnomine scientiae uel eloquentiae. in eo genere est et cupiditas\nhonoris. contra quae omnia proferantur ea quae scripta\nsunt de laude caritatis et de inanitate iactantiae doceaturque,\nquam sit pudendum eis placere uelle quos nolles imitari. aut\nenim boni non sunt et nihil magnum est a malis laudari,\naut boni sunt et eos oportet imitari. sed qui boni sunt, uirtute\nboni sunt. uirtus autem non appetit quod in aliorum\nhominum potestate est. qui ergo imitatur bonos, nullius\nhominis appetit laudem; qui malos, non dignus est laude. si\nautem placere hominibus ideo uis, ut eis prosis ad diligendum\ndeum, non iam hoc, sed aliud cupis. qui autem placere cupit,\n\n\n\n\nnecessarium adhuc habet timorem, primum, ne occulte peccando\ninter hypocritas a domino computetur, deinde, si benefactis\nplacere appetit, ne hanc mercedem aucupans perdat quod\ndaturus est deus.\n\nSed deuicta ista cupiditate cauenda superbia est. difficile est\nenim, ut dignetur consociari hominibus qui eis non placere\ndesiderat et plenum se uirtutibus putat. itaque adhuc necessarius\nest timor, ne illud etiam quod uidetur habere auferatur\nab eo et manibus ac pedibus ligatis mittatur in tenebras exteriores.\nquapropter dei timor non solum inchoat, sed etiam\nperficit sapientem; est autem qui summe diligit deum et\nproximum tamquam se ipsum. quae autem in hoc itinere\npericula difficultatesque metuendae sint et quibus remediis\nuti oporteat, alia quaestio est.\nCCCXLVIII. SERMO DE LAVDE CARITATIS. Diuinarum scripturarum multiplicem abundantiam latissimamque\ndoctrinam sine ullo errore comprehendit et sine ullo\nlabore custodit cuius cor plenum est caritate dicente apostolo:\nplenitudo autem legis caritas, et alio loco: finis.\nautem praecepti est caritas de corde puro et conscientia\nbona et fide non ficta. quid est autem praecepti\nfinis nisi praecepti adimpletio? et quid \\'est praecepti\n\n\n\n\n\n\nadimpletio nisi legis plenitudo? quod ergo ibi dixit: plenitudo\nlegis caritas, hoc etiam hic dixit: finis praecepti\nest caritas. nec dubitari ullo modo potest, quod templum\ndei sit homo, in quo habitat caritas. dicit enim et Iohannes:\ndeus caritas est. haec autem dicentes apostoli et nobis\ncaritatis excellentiam commendantes non utique aliud nisi\nquod comederant ructuare potuerunt. ipse quippe dominus\npascens eos uerbo salutis, uerbo caritatis, quod est ipse panis\nuiuus, qui de caelo descendit: mandatum, inquit, nonum\ndo uobis, ut uos inuicem diligatis, et iterum: in hoc\nscient omnes, quia discipuli mei estis, si uos inuicem\ndilexeritis. ille enim qui uenit per crucis irrisionem\ncarnis perimere corruptionem et uetustatem uinculi mortis\nnostrae suae mortis nouitate dissoluere, mandato nouo fecit\nhominem nouum. res enim uetus erat, ut homo moreretur.\nquod ne semper ualeret in homine, res noua facta est, ut deus\nmoreretur. sed quia in carne mortuus est, non in diuinitate,\nper sempiternam uitam diuinitatis non permisit esse sempiternum\ninteritum carnis. itaque, sicut dicit apostolus, mortuus\nest propter delicta nostra et resurrexit propter\niustificationem nostram. qui ergo contra mortis uetustatem\nattulit uitae nouitatem, ipse contra uetus peccatum\nopponit nonum mandatum. quapropter quisquis uetus peccatum\nuis extinguere, mandato nouo extingue cupiditatem et\namplectere caritatem. sicut enim radix omnium malorum\ncupiditas, ita radix omnium bonorum caritas.\n\nTotam latitudinem et magnitudinem diuinorum eloquiorum\n\n\n\n\n\n\nsecura possidet caritas, qua deum proximumque diligimus.\ndocet enim nos caelestis unus magister et dicit: diliges\ndominum deum tuum ex toto corde tuo et ex tota\nanima tua et ex tota mente tua; et diliges proximum\ntuum tamquam te ipsum: in his duobus praeceptis\ntota lex pendet et prophetae. si ergo non uacat\nomnes paginas sanctas perscrutari, omnia inuolucra sermonum\neuoluere, omnia scripturarum secreta penetrare, tene caritatem,\nubi pendent omnia: ita tenebis quod ibi didicisti, tenebis etiam\nquod nondum didicisti. si enim nosti caritatem, aliquid nosti,\nunde et illud pendet quod forte non nosti: et in eo quod in\nscripturis intellegis caritas patet et in eo quod non intellegis\ncaritas latet. ille ita optinet et quod patet et quod latet in\ndiuinis sermonibus qui caritatem tenet in moribus.\n\nQuapropter, fratres, sectamini caritatem, dulce ac salubre\nuinculum mentium, sine qua diues pauper est et in qua pauper\ndiues est. haec in aduersitatibus tolerat, in prosperitatibus temperat,\nin duris passionibus fortis, in bonis operibus hilaris, in\ntemtatione tutissima, in hospitalitate latissima, inter ueros fratres\nlaetissima, inter falsos patientissima, in Abel sacrificio grata, in.\nNoe per diluuium secura, in Abrahae peregrinatione fidelissima, in\nMose inter iniurias lenissima, in Dauid tribulationibus mansuetissima,\nin tribus pueris blandos ignes innocenter exspectat, in\nMacchabaeis saeuos ignes fortiter tolerat. casta in Susanna erga\n\n\n\n\n\n\nuirum, in Anna post uirum, in Maria praeter uirum, libera in\nPaulo ad arguendum, humilis in Petre ad oboediendum, humana\nin christianis ad confitendum, diuina in Christo ad ignoscendum.\nsed quid ego de caritate maius aut uberius possum dicere,\nquam quas per os apostoli laudes eius intonat dominus supereminentem\nuiam demonstrantis atque dicentis: si linguis\nhominum loquar et angelorum, caritatem autem\nnon habeam, factus sum aeramentum sonans aut\ncymbalum tiniens. et si habuero prophetiam et\nsciero omnia sacramenta et omnem scientiam, et\nsi habuero omnem fidem, ita ut montes transferam,\ncaritatem autem non habeam, nihil mihi prodest.\ncaritas magnanima est, caritas benigna est; caritas\nnon aemulatur, non agit perperam, non inflatur,\nnon dehonestatur, non quaerit quae sua sunt,\nnon irritatur, non cogitat malum, non gaudet super\niniquitatem, congaudet autem ueritati, omnia\ntolerat, omnia credit, omnia sperat, omnia suffert.\ncaritas numquam cadit. quanta est ista ? anima litterarum,\nprophetiae uirtus, sacramentorum salus, scientiae solidamentum,\nfidei fructus, diuitiae pauperum, uita morientium. quid tam\nmagnanimum quam pro impiis mori? quid tam benignum\nquam et inimicos diligere? sola est, quam felicitas aliena non\npremit, quia non aemulatur; sola est, quam felicitas sua non\nextollit, quia non inflatur; sola est, quam conscientia mala\nnon pungit, quia non agit perperam. inter obprobria secura\nest, inter odia benifica est, inter iras placida est, inter\ninsidias innocens, inter iniquitates gemens, in ueritate\nrespirans. quid illa fortius non ad retribuendas, sed ad non\n\n\n\n\n\n\ncurandas iniurias ? quid illa fidelius non uanitati, sed aeternitati?\nnam ideo tolerat in praesenti uita, quia credit omnia\nde futura uita, et suffert omnia, quae hic immittuntur, quia\nsperat omnia, quae ibi promittuntur: merito numquam cadit.\nergo sectamini caritatem et eam sancte cogitantes afferte\nfructum iustitiae, et quidquid uberius, quam ego dicere potui,\nuos inueneritis in eius laudibus, appareat in uestris moribus.\noportet enim, ut senilis sermo non solum sit grauis sed etiam\nbreuis.\n"};
