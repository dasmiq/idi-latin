var sequence = {"name":"Severus, Sulpicius. Chronica","data":"Res a mundi exordio sacris litteris editas breuiter constringere\net cum distinctione temporum usque ad nostram memoriam\ncarptim dicere aggressus sum, multis id a me et studiose efflagitantibus,\nqui diuina compendiosa lectione cognoscere properabant,\nquorum ego uoluntatem secutus non peperci labori meo, quin ea,\nquae permultis uoluminibus perscripta continebantur, duobus libellis\nconcluderem, ita breuitati studens, ut paene nihil gestis\nsubduxerim.\nuisum autem mihi est non absurdum, cum usque ad\nChristi crucem Apostolorumque actus per sacram historiam cucurrissem,\netiam post gesta conectere: excidium Hierosolymae uexationesque\npopuli Christiani et mox pacis tempora, ac rursum\necclesiarum intestinis periculis turbata omnia locuturus.\nceterum\nillud non pigebit fateri, me, sicubi ratio exegit, ad distinguenda\ntempora continuandamque seriem usum esse historicis mundialibus\natque ex his, quae ad supplementum cognitionis deerant,\nusurpasse, ut et imperitos docerem et litteratos conuincerem.\nuerumtamen ea quae de sacris uoluminibus breuiata digessimus,\nnon ita legentibus auctor accesserim, ut praetermissis his, unde\n\n\n\n\n\n\n\n\n\nderiuata sunt, appetantur: nisi cum illa quis familiariter nouerit,\nhic recognoscat quae ibi legerit:\netenim uniuersa diuinarum rerum\nmysteria non nisi ex ipsis fontibus hauriri queunt. nunc initium\nnarrandi faciam.\nMundus a Deo constitutus est abhinc annos iam paene sex\nmilia, sicut processu uoluminis istius digeremus: quamquam\ninter se parum consentiant, qui rationem temporum inuestigatam\nediderunt.\nquod cum uel Dei nutu uel uitio uetustatis eueniat,\ncalumnia carere debebit. mundo autem condito homo factus est:\nuiro Adam, mulieri Eua nomen fuit. sed constituti in paradiso,\ncum interdicta sibi arbore degustassent, in nostram uelut exules\nterram eiecti sunt.\ndeinde ex his Cain atque Abel nascitur: sed\nCain impius fratrem interemit. filium Enoch habuit, a quo primum\nciuitas condita est, auctoris nomine uocitata.\nex hoc Irad\natque ex eo Mauiahel nascitur. hic Mathusalam filium habuit\nisque Lamech genuit, a quo iuuenis occisus traditur, nec tamen\nnomen refertur occisi: quod quidem futuro mysterio fuisse praemissum\na prudentibus aestimatur.\nigitur Adam post necem filii\nminoris Seth filium procreauit, cum iam trigesimum et ducentesimum\nannum aetatis implesset, uixit autem annos DCCCCXXX.\nSeth uero Enos, Enos Kainan, Kainan Malaleel, Malaleel Iared,\nIared Enoch genuit: qui ob iustitiam translatus a Deo traditur.\nhuius filius Mathusalam dictus est, qui Lamech genuit:\nex quo\nNoe natus, iustitia egregius et prae ceteris mortalibus Deo carus\nacceptusque.\nqua tempestate cum iam humanum genus abundaret,\nangeli, quibus caelum sedes erat, speciosarum forma uirginum\n\n\n\n\n\n\n\n\n\ncapti illicitas cupiditates appetierunt: ac naturae suae originisque\ndegeneres, relictis superioribus, quorum incolae erant, matrimoniis\nse mortalibus miscuerunt.\nhi paulatim mores noxios\nconserentes humanam corrupere progeniem, exque eorum coitu\nGigantes editi esse dicuntur, cum diuersae inter se naturae permixtio\nmonstra gigneret.\nQuibus rebus offensus Deus maximeque malitia hominum,\nquae ultra modum processerat, delere penitus humanum genus\ndecreuerat. sed No6, uirum iustum, uita innocens destinatae\nexemit sententiae.\nidem admonitus a Deo diluuium terris imminere,\naream inmensae magnitudinis ex lignis contexuit ac bitumine\nillitam inpenetrabilem aquis reddidit, qua ille cum uxore ac\nfiliis tribus et totidem nuribus clausus: uolucrum etiam paria\nitidemque diuersi generis bestiarum eodem claustro recepta, reliqua\nomnia diluuio absumpta.\nigitur Noe, cum iam imbrium uim\ndestitisse et quieto in salo arcam circumferri intellegeret, ratus,\nid quod erat, aquas decedere, coruum primum explorandae rei\ngratia, eoque non reuertente — ut ego conicio, cadaueribus detentum\n— emisit columbam: quae cum consistendi locum non repperisset,\nreuersa est.\nrursum emissa folium oliuae retulit, manifestum\nindicium, nudari cacumina arborum. tertio demum emissa\nnon rediit: unde animadversum aquas destitisse.\nita Noe aream\negressus est. id gestum a mundi exordio post annos, ut ego\ncomperio, n cc duos et quadraginta.\nAc primum Noe aram Deo statuit hostiasque ex uolucribus\nimmolauit. mox a Deo cum filiis benedicitur, praeceptumque accepit,\nne sanguine uesceretur aut sanguinem hominis effunderet,\nquia mundi primordia mandati, istius liber Cain maculauerat.\nigitur uacuo tum saeculo ex filiis Noe semen fuit:\ntres enim\n\n\n\n\n\n\n\n\n\nhabuit, Sem, Cham, Iaphet. sed Cham, quod sopitum uino patremriserat,\nmaledictum a patre meruit.\nhuius filius, Chus nomine,\nNebroth gigantem genuit,. a quo Babylon ciuitas constructa\ntraditur. pleraque etiam oppida ea tempestate condita mmorantur,\nquae nominatim persequi animus non fuit. sed cum\nmultiplicaretur humanum genus diuersaque loca atque insulas\nmortales haberent, una tamen omnes lingua utebantur, donec se\nin unum dispergenda per totum orbem multitudo contraxit.\nhis\nmore humani ingenii consilium fuit, insigni aliquo opere famam\nquaerere, priusquam a se inuicem deducerentur.\nita turrim facere\naggressi, quae caelo accederet, nutu Dei, ut officia operantium\npraepedirentur, a sueto sermonis genere multa diuerso neque ulli\ninuicem intellecto linguarum ritu loquebantur: quo promptius\ndispersi sunt, quia alter alterum uelut alienigenam facile relinquebat.\nsed filiis Noe ita diuisus orbis fuit, ut Sem intra Orientem,\nIaphet Occidentem, Cham mediis contineretur. ita usque Abraham\nducta successio nihil sane insigne aut memorabile in se habuit.\nAbraham autem patre Thara natus post diluuium anno millesimo\net septuagesimo. Abraham uxor Sara dicta est, primaque\neius in regione Chaldaeorum habitatio fuit. inde apud Charras\nuna cum patre diuersatus est.\nqua tempestate admonitus a Deo,\ndomum patriam ac patrem relinquens, assumpto Loth fratris\nfilio in terram Chananaeorum profectus in loco, cui Sychem nomen\nest, consedit.\nmox annonae inopia Aegyptum concessit, ac\nrursum reversus. Loth, prae multitudine familiae a patruo digressus,\nut laxioribus uacuae tum regionis spatiis uterentur, in\n\n\n\n\n\n\n\n\n\nSodomis consedit. id oppidum infame incolis, uiris in uiros\nirruentibus, atque ob id inuisum Deo fuisse traditur.\nea tempestate\nreges uicinarum gentium in annis erant, cum antea nullum\ninter mortales certamen fuisset. sed aduersum hos, qui bello\nuicina temptabant, reges Sodomorum et Gomorrae uicinarumque\nregionum in proelium erumpunt, primoque impetu fusi uictoriam\nconcessere. tum a uictoribus Sodoma direpta praedae hostibus fuit,\nductusque Loth in captiuitatem.\nquod cum Abraham comperisset,\npropere armatis semis suis, numero trecentis decem et octo, reges\nuictoria feroces exutos praeda armisque in fugam compulit.\ntum\na Melchisedech sacerdote benedictus est, eidemque praedae decimas\ndedit. reliqua his, quibus erepta erant, reddidit.\nPer idem tempus Abrahae Deus locutus est, multiplicandumque\nsemen eius, sicut arenas maris stellasque caeli, spopondit:\nperegrinumque eius semen futurum praedictum ac posteros\nin hostili solo per quadringentos annos laturos seruitium, post\nlibertati restituendos.\ntunc ei atque uxori eius adiectione unius:\nlitterae nomen inmutatum: ita nunc ex Abram Abraham, ex Sara\nSarra dicitur. cuius quidem rei non inane mysterium non est\nhuius operis exponere.\neodem tempore Abrahae lex circumcisionis\nimposita est, erat ei autem ex ancilla filius Ismahel. et cum ipse\nesset annorum centum, uxor autem eius nonaginta, futurum eis\nfilium Isaac Deus pollicetur, qui cum duobus angelis ad eum\nuenerat.\ninde Sodomam missi angeli Loth in porta sedentem reppererunt.\nquos cum ille, homines existimans, hospitio receptos\n\n\n\n\n\n\n\n\n\ncenatosque domi haberet, iuuentus improba ex oppido nouos hospites\nad stuprum flagitabant. Loth pro hospitibus filias offerens,\nnon adquiescentibus, quibus illicita potius desiderio erant, ipse\nad stuprum trahebatur.\nquem angeli propere ab iniuria uindicantes\nluminibus impudicorum caecitatem offuderunt. tum Loth ab\nhospitibus edoctus perdendum oppidum, propere cum uxore et\nfiliabus egressus: interdictum tamen est, ne retrorsum respicerent.\nsed mulier parum dicto audiens – humano malo quo aegre uetitis\nabstinetur –, reflexit oculos statimque inmolem conuersa traditur.\nat Sodoma diuinis ignibus conflagrauit.\nLoth autem filiae existimantes\nhumanum genus interisse concubitum inebriati patris\nappetiuerunt, unde Moab et Ammon nati sunt.\nPer idem tempus fere, cum Abraham esset iam! centum\nannorum, Isaac filius natus est. tum ancillam, de qua Abraham\nfilium susceperat, Sara expulit: quae habitasse in deserto una\ncum filio et praesidio Dei defensa traditur.\nnec multum post Deus\nAbrahae fidem temptans immolandum sibi a patre filium Isaac\nposcit. quem ille non cunctatus offerre, cum arae puerum superposuisset\ngladiumque educeret, uox missa de caelo est, puero\nparceret: uictimae aries praesto fuit. consummatoque sacrificio\nAbrahae Deus locutus est, promittens ea quae iam spoponderat.\nat Sara, cum septimum et uigesimum et centesimum annum\nageret, decessit: corpus cura uiri sepultum in Chebron, Chananaeorum\noppido, etenim illic Abraham commorabatur.\ntum Abraham\nIsaac filium iuuenilis aetatis uidens, siquidem cum quadragesimum\nannum aetatis ageret, seruo suo imperauit uxorem ei\nquaereret, ex ea tamen tribu atque terra, de qua ipse oriundus\nuidebatur: modo ut inuentam puellam in regionem Chananaeorum\n\n\n\n\n\n\n\n\n\ndednceret, nec putaret is causa coniugis in solum patrium rediturum.\natque ut ea strenue mandata exequeretur, contacto domini\nfemine sacramentum dedit.\nita seruus profectus mMesopotamiam\nad oppidum Nachor, Abrahae fratris, deuenit. successitque in\ndomum Bathuelis Syri, Nachore patre geniti: huius filiam Rebeccam,\nspeciosam uirginem, conspicatus poposcit atque ad dominum\nadduxit.\npost id Abraham accepit uxorem Cethuram nomine,\nquae in Paralipomenis concubina dicitur, suscepitque ex ea filios.\nsed Isaac Sara edito substantiam tradidit, his autem, quos ex\nconcubinis susceperat, dona distribuit. atque ita ab Isaac separati\nsunt.\nAbraham diem functus est, impletis annis centum et quinque\net septuaginta: corpus sepulcro Sarae uxoris appositum.\nAt Rebecca, diu sterilis, assiduis mariti ad Dominum precibus\na die matrimonii uigesimo fere anno geminos edidit: qui in\nmatris aluo exultasse saepius traduntur, dictumque responso Dei\nest, duos in his populos praenuntiari, et maiorem minoris subdendum\nesse principio. sed prius editus, asper saetis, Esau uocatus,\nminori Iacob nomen fuit.\nea tempestate grauis annonae\ninopia incesserat. qua necessitate Isaac in Geraris ad regem Abimelech\ncessit, admonitus a Domino, ne in Aegyptum descenderet:\neidemque uniuersae terrae illius possessio promittitur ibique\nbenedicitur, multiplicatusque pecore atque omni substantia\nagente inuidia ab incolis pellitur: pulsus apud puteum iuramenti\nconsedit.\nigitur annis grauior, luminibus obductis, cum Esau\nfilium benedicere pararet, consilio Rebeccae matris Iacob se benedicendum\npro fratre obtulit. ita Iacob adorandus principibus et\ngentibus fratri praeponitur.\nquis rebus Esau accensus fratri necem\nmoliebatur. quo metu Iacob hortante matre in Mesopotamiam\nconfugit, admonitus a patre ut ex domo Laban, fratris Rebeccae,\nuxorem acciperet: tanta illis cura fuit, cum in alienis terris\n\n\n\n\n\n\n\n\n\nconsisterent, genus tamen intra familiam suam ducere.\nita Iacob\nprofectus in Mesopotamiam, per soporem Dominum uidisse traditur:\natque ob id locum somnii sacratum habens, lapidem ex eo\nsumpsit: uouitque, si rebus prosperis reuertisset, titulum sibi\ndomus Dei futurum decimasque omnium, quae adquisita sibi\nforent, Deo daturum.\ninde se ad Laban fratrem matris contulit:\nquem ille sororis filium agnitum in hospitium benigne recepit.\nErant Laban duae filiae, Lia et Rachel: sed Lia oculis deformior,\nRachel pulchra traditur. cuius specie Iacob captus\namore uirginis conflagrabat, eamque sibi in matrimonio a patre\npostulans septem annorum seruitio se mancipauit.\nsed impleto\ntempore, Lia ei supponitur: ac rursum septennii seruitio subditur,\natque ei Rachel traditur. sed hanc diu sterilem, Liam fecundam\nfuisse accepimus.\nfiliorum, quos ex Lia Iacob habuit, haec sunt\nnomina: Ruben, Symeon, Leui, ludas, Isachar, Zabulon, Dina:\nex ancilla uero Liae Gad et Aser, ex ancilla Rachel Dan et Nephtalin\nnati sunt. at Rachel desperata iam partitudine Ioseph edidit.\ntum Iacob redire ad patrem cupiens, cum ei Laban socer partem\npecorum mercedem seruitii dedisset, obque id parum sibi eum\naequum gener Iacob ratus, dolum ab eo suspectans, clam profectus\nest uigesimopostfereanno, quam aduenerat. Rachel uiro\ninscio patris idola furto abstulit: qua iniuria Laban generum persecutus,\nnon repertis idolis, pace facta regressus est, multum\nobtestatus generum, ne uxores filiabus suis superduceret.\ninde\ndigressus Iacob uidisse angelos et castra Dei traditur. sed cum\n\n\n\n\n\n\n\n\n\npraeter regionem Edom, quam Esau frater incolebat, iter destinaret,\nmissis prius legatis et muneribus suspectum sibi fratrem\nexplorauit. tum ille obuiam fratri processit: nec tamen Iacob se\nultra fratri credidit.\nsed pridie, quam inter se fratres conuenirent,\nDeus humana specie assumpta, colluctatus cum Iacob refertur.\net cum aduersus Deum praeualuisset, tamen non esse mortalem\nnon ignorauit: benedici se ab eo flagitabat.\ntum a Deo ei immutatum\nnomen est, ut ex Iacob Israel diceretur. sed cum ille uicissim\na Deo nomen Dei quaereret, non esse quaerendum, quia\nadmirabile esset, responsum. ex colluctatione autem latitudo\nfeminis Iacob obtorpuit.\nIgitur Israel declinans fratris domum, promouit agmen in\nSalem Sicimorum oppidum, atque ibi loco pretio accepto tabernaculum\nstatuit sibi. huic oppido Emor, Chorraeus princeps, praeferat.\nhuius filius Sychem Dinam filiam Iacob ex Lia genitam\nstupro subdidit. quo comperto Symeon et Leui, Dinae fratres,\nomnes in oppido sexus uirilis dolo peremerunt atque impigre sororis\nulti iniuriam : oppidum a filiis Iacob direptum praedaque\nomnis abducta. id factum aegre admodum tulisse Iacob traditur.\nmox a Deo monitus Bethel petiit ibique altarium Deo statuit.\ninde in parte turris Gader tabernaculum fixit. Rachel ex partu\nobiit: puer Beniamin uocatus est. Isaac decessit annos natus centum\net octoginta.\nat Esau potens diuitiis erat, uxoribus sibi etiam\ne Chananaeorum gente assumptis: cuius progeniem in hoc tam\npraeciso opere inserendam non putaui. si quis studiosior erit, ad\noriginem reuertatur.\npost excessum patris Iacob in solo eo, in quo\n\n\n\n\n\n\n\n\n\n\n\nIsaac uixerat, commorabatur. filii eius aliquando ab eo pascui\ngratia cum gregibus secesserunt, Ioseph tamen et Beniamin paruus\ndomi resederant.\ncarus admodum Ioseph patri obque id\ninuisus fratribus, simul quia frequentibus eius somniis maiorem\neum omnibus futurum portendi uidebatur. igitur ad inspiciendos\ngreges reuisendosque fratres a patre missus oportunus iniuriae\nfuit. namque uiso fratre consilium necis eius ceperunt.\nsed\nobsistente Ruben, cui a tanto facinore abhorrebat animus, in\nlacum demissus: mox suadente Iuda deducti ad mitius consilium\nnegotiatoribus eum, qui tum Aegyptum petebant, uendiderunt.\natque ab his Petefrae, praeposito Pharaonis, traditus est.\nPer idem tempus ludas, Iacob filius, Sauam Chananaeam\nin matrimonium assumpsit. ex qua tres filios sustulit, Her, Onan,\nSelam. sed Her Thamar concubio sociatur. quo mortuo Onan fratris\nuxorem accepit: qui, quia spermata in terram effunderet, extinctus\na Deo refertur.\ntum Thamar meretricio habitu assumpto\nsocero mixta est, exque eo geminos edidit.\nin partu autem illo\nmirabile fuit, quod cum prodeunti puero, ad dinoscendum qui\nprius nasceretur, obstetrix manum eius cocco illigasset, reductus\nin aluum matris puer posterior editus est. nomen infantibus\nPares et Zara inditum.\nat Ioseph, cum benigne a curatore regio,\nqui eum pretio acceperat, haberetur domumque eius et familiam\nprocuraret, decorus ipse insigni specie uxoris domini oculos in se\nconuerterat. cumque amore turpi deperiret, appetitum saepius\nnec adquiescentem sibi falso scelere infamat, ac uiro queritur stuprum\nsibi intentatum. ita Ioseph in carcerem coniectus. erant in\n\n\n\n\n\n\n\n\n\neadem custodia ministri regii duo:\nqui cum somnia sua ad Ioseph\nretulissent, futura ex somnio coniectans, unum eorum poenas\ncapite luiturum, alium absoluendum pronuntiauit. atque ita accidit.\nigitur post biennium somnium regi obiectum est.\nquod cum\na prudentibus Aegyptiorum non posset absolui, minister regis ille\ncarcere exemptus regem admonet, Ioseph esse mirum somniorum\ninterpretem.\nita Ioseph soluitur interpretatusque est regi somnium:\nseptem annis proximis maximam frugum ubertatem futuram,\nconsequentibus inopiam. quo metu rex perculsus, uidens diuinum\nin Ioseph spiritum, rei eum annonariae praefecit, aequato\nsecum imperio.\ntum Ioseph abundantibus per totam Aegyptum\nfrumentis magnam copiam congessit: multiplicatisque horreis aduersus\nfuturam famem consuluerat. ea tempestate spes atque salus\nAegypti in illo sita erat.\nper idem tempus duos ex Asenet\nfilios genuit, Manassen et Ephraem: ipse autem, cum summam a\nrege potestatem accepit, erat annorum xxx: nam a fratribus septem\ndecem annos natus uenundatus est.\nInterea rebus in Aegypto aduersus famem bene compositis,\norbem terrae grauis frumenti inopia quatiebat. qua necessitate\ncompulsus Iaeob filios in Aegyptum misit, Beniamin tantum\nsecum domi retento.\nigitur Ioseph rerum potentem, penes quem\nannonae arbitrium erat, fratres adeunt et more regio adorant. quibus\nille uisis callide agnitionem dissimulans, hostiliter eos uenisse\net subdole loca explorare arguebat.\nangebatur autem, quod Beniamin\nfratrem non uidebat. res ergo in id deducitur, ut praesentiam\neius pollicerentur, nimirum ut ex eo quaereretur, an isti explorandi\ncausa Aegyptum intrassent. ad promissi autem fidem\nSymeon obses traditur: ipsis frumentum gratis datum. rursum\nigitur reuertentes Beniamin, ut conuenerat, deduxerunt.\ntum se ,\ncognoscendum Ioseph fratribus praebuit, non sine pudore male\nmerentium. ita eos oneratos frumento multisque donatos domum\n\n\n\n\n\n\n\n\n\nremisit, praemonens quinque adhuc annos famem futuram: cum\npatre atque omni progenie et familia commigrarent.\nita Iacob in\nAegyptum descendit, Aegyptiis admodum laetantibus, gaudente\nrege, benigne a filio susceptus. id gestum anno aetatis Iacob centesimo\net trigesimo, a diluuio autem anno MCCC et LX. ceterum\nab eo tempore, quo Abraham in terra Chananaeorum consedit, in\nid, quo Iacob Aegyptum ingressus est, referuntur anni ccxv.\nigitur\nIacob septimo et decimo anno, quam in Aegypto aduenerat,\nurgente morbo Ioseph filium obtestatur, corpus sepulchro redderet.\ntum Ioseph benedicendos filios suos obtulit, quibus benedictis,\ncum tamen benedictionis merito maiori minorem praeposuisset,\nfilios omnes benedictione lustrauit. decessit autem annos\nnatus CXLVII. funus magnifice curatum: corpus in sepulchro patrum\nIoseph condidit.\nfratres post patris obitum pro conscientia\npauentes benigne habuit. decessit autem Ioseph ipse aetatis anno\ndecimo et centesimo.\nIgitur Hebraei, qui in Aegyptum deuenerant, incredibile\nmemoratu est quam cito numero aucti sint multiplicataque progenie\nAegyptum repleuerint.\nsed defuncto rege, qui eos ob merita\nIoseph benigne fouebat, succedentium regum imperio deprimebantur.\nnam et opus durum aedificandarum ciuitatium eis impositum,\net quia iam multitudo abundans metuebatur, ne quandoque\nlibertatem armis uindicarent, paruulos recens editos aquis\nmergere edicto regio cogebantur.\nnec dissimulari cruentum imperium\nlicebat. qua tempestate filia Pharaonis infantem in flumine\nrepertum nutriendum pro filio curauit: nomen puero Moyses\ndedit.\nMoyses hic, cum uiriles annos ageret, conspicatur Hebraeum\nab Aegyptio pulsari: quo permotus dolore, fratrem ab iniuria\n\n\n\n\n\n\n\n\n\nuindicans, Aegyptium calce perculsum interemit.\nmox supplicium e\nfacto metuens in terram Madian profugit: et apud Iothor sacerdotem\nregionis illius diuersatus filiam eius Sepphoram in matrimonium\naccepit exque ea duos filios Gersam et Eliezer sustulit.\nhoc tractu temporum Iob fuit, lege naturae et agnitionem Dei et\nomnem iustitiam complexus, praediues opibus atque eo illustrior,\nquod his neque integris corruptus neque amissis deprauatus est.\nnam cum per diabolum exutus bonis, filiis etiam esset orbatus, ad\nextremum diris ulceribus affectus, non potuit uinci, ut prae doloris\nimpatientia aliqua in parte peccaret.\nmercedem denique diuini\ntestimonii consecutus, sanitati redditus omnia quae amiserat in\nduplum recepit.\nAt Hebraei multiplicato seruitutis malo pressi, querelis in\ncaelum conuersis, spem auxilii a Deo expectabant. tum Moysi\npascenti oues repente rubus ardere uisa, flammis tamen, quod erat\nmirabilius, innoxiis.\nqua nouitate obstupefactus rubo propius accessit,\nstatimque ad eum istius modi fere uerbis Deus locutus est:\nDominum se esse Abraham, Isaac et Iacob, quorum progeniem,\nAegyptiorum dominatione depressam, ereptam malis cupiat: iret\nergo ad regem Aegypti ducemque se populi in libertatem restituendi\npraestaret. cunctantem potestate confirmat, uirtutem ei\nsignorum faciendorum impertiens.\nita Moyses in Aegyptum profectus,\nsignis prius apud suos editis, assumpto fratre Aaron regem\nadiit: missum se a Deo prodit uerbisque se Dei dicere, populum\nHebraeum uti dimitteret. at ille negans se Dominum nosse parere\nimperio abnuebat.\ncumque Moyses in testimonium mandatorum\nDei ex uirga draconem fecisset, mox aquas omnes in sanguinem\nconuertisset totamque terram ranis opplesset, facientibus similia\nChaldaeis, magicas esse artes, quaecumque per Moysen fierent,\npotius quam Dei uirtutem pronuntiabat, donec superductis\n\n\n\n\n\n\n\n\n\nsciniphibus terra oppleta est, Chaldaeis fatentibus maiestate diuina ista\nfieri.\ntum rex malo coactus, aduocato ad se Moyse et Aaron, dat\npopulo discedendi potestatem, modo ut superductam cladem auerterent.\nsed ubi clades exempta est, impotens sui animus, in se\nreuersus, exire, ut conuenerat, Israelitas non patiebatur. ad\nextremum decem plagis corporis et regni sui contusus et euictus\nest.\nSed pridie quam Aegypto populus egressus est, mandatis Dei\ninstruitur rudis adhuc temporum, mensem illum, qui tunc erat,\nprimum omnium mensium esse cognosceret: sacrificium autem\ndiei illius in sollemnitatem consequentium saeculorum ita esse\ncelebrandum, ut quarta decima die mensis agnus inmaculatus, anniculus,\nuictima caederetur, eiusdem sanguine postes illinirentur:\ncamem penitus exedendam, os autem non conterendum: septem\ndiebus fermento abstinerent, azymis uterentur, ritumque hunc\nposteris traderent.\nita populus egressus diues et suis copiis et\nAegypti spoliis cumulatior: cuius numerus ex quinque et septuaginta\nHebraeis, qui primi in Aegyptum descenderant, ad milia\nuirorum sescenta peruenerat... ab eo autem, quo primum Abraham\nterram Chananaeorum accesserat, anno trigesimo et quadringentesimo,\na diluuio autem mille quingentis quinque et septuaginta.\nigitur propere egressis columna nubis interdiu, noctu columna\nignis praeferebatur. sed cum ob interfectum sinum rubri maris\npraeter terram Phylistiim uia duceret, ne postea Hebraeis eremum\naspernantibus redeundi in Aegyptum continentibus terris noto\nitinere facultas panderetur, nutu Dei auersi in rubrum mare illati\nsunt castraque ibi cunctantes constituerunt.\nquod ubi regi\n\n\n\n\n\n\n\n\n\nnuntiatum est, Hebraeum populum uiae errore in obiectum mare deuenisse,\nnullum ei esse exitum obsistente elemento, furensanimi, quoniam\nangebatur, tothominiim milia regno suo et potestati decedere,\nexercitum propere educit.\niamque eminus arma signaque et protentae\npatentibus late campis acies uisebantur, cum Hebraeis metu\ntrepidis et caelum aspectantibus Moyses a Deo monitus percussum\nuirga mare discidit.\nita populo, cedentibus in latera aquis, uelut\nin continenti iter peruium fuit. nec cunctatus rex Aegyptius cedentes\ninsequi mare, qua patebat, ingressus: mox coeuntibus aquis\ncum omni exercitu deletus est.\nTunc Moyses incolumitate suorum, exitio hostium uirtute\nexultans canticum Deo cecinit, idemque omnis turba uirilis ac\nmuliebris sexus fecit. sed ingressos eremum.\ncum iam per triduum\niter agerent, aquae penuria urgebat, repertaque ob amaritudinem\nusui non erat.\nac tum primum impatientis populi contumacia\napparuit iamque in Moysen ferebatur, cum edoctus a Deo lignum\naquis intulit, cuius haec uis fuit, ut dulcem saporem fluentis redderet.\nexin promotum agmen apud Elim duodecim fontibus aqua-\n\\'rum et septuaginta arboribus palmarum repertis consedit. rursum\npopulus famem conquerens Moysen increpabat, Aegypti seruitium\ncum saturitate uentris desiderans: tum grex coturnicum superne\nmissus castra oppleuit.\npostero autem die animaduertunt qui extra\ncastra processerant, paruis quibusdam siliquis oppletum solum:\nquarum species in modum coriandri seminis glaciali albitudine\nerat, ut crebro hibernis mensibus superductis pruinis tegi terram\nnidemus.\ntum per Moysen populus admonetur, panem hunc eis\nmunere missum Dei: unumquemque in id paratis uasculis tantum\n\n\n\n\n\n\n\n\n\n\n\n\nusurpare debere, quantum in diem unum pro numero singulis satis\nesset: sexto tamen die, quia sabbato colligi non liceret, duplum\npraesumerent.\nuerum populus, ut semper parum dicto audiens,\nmore humani ingenii non refrenauit cupiditatem, ex reconditis in\nposterum quoque diem consulens. sed reposita foetore diro in uer-\nmes efferuescebant, cum die sexto in sabbatum reseruata integra\npermanerent. hoc Hebraei per XL annos cibo usi, cuius sapor\nmelli proximus: nomen manna traditur. in testimonium autem\ndiuini muneris reseruasse Moyses gomor plenum in uase aureo\ndicitur.\nInde progressus populus, cum aquae penuria temptaretur,\naegre ab exitio ducis temperabat. tum Moyses mandante Domino\napud locum, cui Choreb nomen est, uirga petram percutiens large\naquae copiam fecit.\nsed ubi Raphidin peruentum, Amalecitae populum\nincursionibus uastabant. Moyses suis in proelium eductis,\ncum Iesum bellantibus praefecisset, assumpto Aaron et Vr spectator\npugnae futurus, simul precandi Dominum gratia, montem conscendit.\nsed cum dubio euentu acies concurrissent, Moysi precibus\nuictor Iesus hostes m noctem cecidit.\nper idem tempus lothor,\nMoysi socer, cum filia Sepphora, quae Moysi nupta, proficiscente in\nAegyptum uiro, domi resederat, liberisque eius, cognitis rebus\nquae per Moysen gerebantur, ad eum uenit.\nhuius consilioMoyses\nordines populi distribuit: tribunos centurionesque et decuriones\npraeficiens necessarium disciplinae ritum posteris tradidit: Iothor\nI in patriam regressus. exin ad Sinam montem peruentum.\nibi\nMoyses a Domino monetur, populus ut sanctificaretur, auditurus\nDei uoces: idque sollicite curatum. sed ubi Deus monti institit,\nualidis tubarum clangoribus aer quatiebatur, crassaeque nubes\ncrebris cum fulminibus aduoluebantur.\nsed Moyses et Aaron in\n\n\n\n\n\n\n\n\n\nmontis cacumine Dominum propter, populus circa ima montis constitit.\nita lex lata multiplex et copiosa Dei uerbis, et saepe repetita:\ncuius si quis erit curiosior, fontem ipsum adeat, nos eam\nbreuiter perstringimus.\nNon erunt, inquit, tibi dii alieni praeter\nme: non facies tibi idolum: non sumes nomen Dei tui in uanum:\nsabbato nullum opus facies: honorifica patrem tuum et matrem\ntuam: non occides: non moechaberis: non furtum facies: non falsum\ntestimonium dices aduersus proximum tuum: non concupisces\nquicquam proximi tui.\nHis a Deo dictis, cum tubae circwnstreperent, lampades inardescerent,\nmontem fumus obtegeret, populus prae timore inhorruit,\nuerba Dei non sustinens: poposcitque a Moyse, ut ipsi tantum\nloqueretur Deus atque ita audita ad populum referret.\nedicta autem\nDei ad Moysen istius modi sunt: Hebraeus puer pecunia\nemptus sex annis seruiet, post haec liber erit: sponte autem permanenti\nin seruitute auris forabitur. qui hominem occiderit, capite\npoenas luet: qui imprudens, rite exui erit. qui patrem matremne\npulsauerit conuiciumue eis dixerit, capitali supplicio afficitor.\nsi\nquis Hebraeum subreptum uendiderit, morti dabitur. si quis seruum\nproprium seruamue percusserit exque eo ictu obierit, reus in\niudicio fiet. si quis partum non deformatum mulieri excusserit...\nneci dabitur. si quis seruo oculum aut dentem extorserit, seruus\nuindicta liberabitur.\ntaurus si hominem occiderit, lapidabitur: si\ndominus sciens bestiae uitium non consuluerit, et ipse lapidabitur,\naut pretio se redimat, in quantum accusator poposcerit. si seruum\ntaurus occiderit, in triginta didrachmis pecunia domino numerabitur.\nsi quis defossum lacum non cooperuerit pecusque ui lacum :\n\n\n\n\n\n\n\n\n\n\n\nceciderit, pretium pecudis domino dabit. si taurus alterius taurum\nocciderit, pecus uenum dabitur pretiumque domini partientur, peremptum\netiam diuident. quod si dominus uitium tauri sciens non\n\nconsuluerit, taurum dabit.\nsi quis uitulum subripuerit, quinque\nrestituet: si ouem subripuerit, quadrupli poena erit: si uiua penes\nabactorem pecora reperientur, dupla restituet. nocturnum furem\noccidi licet , diurnum non licet. si cuius pecora alterius sata depauerint,\ndominus pecoris euersa restituet. si depositum perierit, is,\npenes quem depositum fuit, iurabit nihil se dolo egisse. fur inuentus\nduplum dabit. commendatum pecus a bestia interceptum non\nrestituetur.\nsi quis uirginem nondum desponsatam corruperit, dotabit\npuellam et ita eam uxorem accipiet: si pater puellae nuptias\nrecusauerit, dotem raptor dabit. si quis se pecudi miscuerit, morti\n\ndabitur.\nsacrificans idolis pereat. uiduam et orphanum non premendos\n\n: pauperem debitorem non perurguendum, nec usuram poscendam:\n\nTestimentum pauperis pro pignore non accipiendum.\n\nprincipem populi non increpandum. primogenita omnia Deo offerenda.\n\ncarnem a fera captam non edendam. coitiones in testimonium\n\nfalsum aut in quamcunque malitiam non esse faciendas. [inimici\n\npecus errans non praeteribis, sed reduces. si animal inimici\nsuccubuisse oneri inueneris, erigere debebis.\ninnocentem et iustum\n\nnon occides. non iustificabis impium pro muneribus.] munera non\naccipienda aduenam benigne habendum. sex diebus opus faciendum,\nsabbato requiescendum fructus septimi anni non metendos,\nsed pauperibus et egenis relinquendos.\nHaec fere Moyses ad populum verba dei retulit altariumque\nex duodecim lapidibus sub monte constituit.\nac rursum montem\nin quo Deus consistebat, conscendit, adhibito secum Aaron, Nabad\n\n\n\n\n.\n\n\n\net Abiud maioribusque natu septuaginta, sed hi non ualentes Dominum\nintueri, locum tamen, in quo Deus stabat, uiderunt: cuius\nmirabilis forma et claritudo eximia refertur. Moyses accersitus\nautem a Deo interiorem nubem, quae circum Deum steterat, in-\ngressus , quadraginta diebus totidemque noctibus ibi fuisse traditur.\nquo tempore super aedificando tabernaculo atque arca rituque\nsacrificandi edoctus uerbis Dei est : quae ego, quia prolixa admodum\nuidebantur, inserenda huic tam praeciso operi non putaui.\nsed\nimmorante diutius Moyse, quippe qui XL dies apud Dominum duceret,\n\npopulus desperato eius reditu Aaron compulit simulacra facere.\ntunc ex metallis conflatis uituli caput extitit.\ncui cum populus,\nDei immemor, hostias obtulisset uinoque se et uentri dedisset,\nDeus spectans haec iusto dolore improbum populum nisi a Moyse\nexoratus delesset.\nsed regressus Moyses , cum duas ex lapide tabulas\nmanu Dei scriptas detulisset, populumque luxui et sacrilegio\ndeditum deprehendisset, tabulas confregit, indignam esse gentem\nexistimans, cui lex Domini traderetur. multis tamen increpitos\nLeuitas ad se gregauit eisdemque praecepit , ut districtis gladiis\npopulum caederent. quo impetu xx tria milia uirorum perempta\n\ntraduntur, tum Moyses tabernaculum extra castra constituit :\nquod\nquotiens fuisset ingressus , columna nubis astare pro foribus uisebatur\ncoramque ad Moysen Deus loquebatur.\nposcente autem Moyse\nut Dominum in maiestate propria uideret, responsum formam Dei\nmortalibus oculis perspici non posse, posteriora tamen eius uidere\n\nconcessum : tabulaeque , quas Moyses prius confregerat, refectae.\nsed in hoc colloquio Dei xl diebus diuersatus apud Dominum\nMoyses traditur.\ncumque de monte descenderet tabulas praeferens\ntanta claritudine facies eius renidebat, ut intueri eum populus non\n\n\n\n\nualeret. sed cum mandata Dei relaturus esset, uultum uelamento\nobtexit, atque ita ad populum uerbis Dei locutus est. hoc in loco\ntabernaculum interiorumque eius aedificatio referetur. quo con-\nsummato nubes superne decidit atque ita tabernaculum obumbrauit,\nut ipsum Moysen aditu excluderet. haec fere duobus libris,\nGenesi atque Exodo, continentur.\nExin Leuiticus liber sequitur, in quo litandi praecepta traduntur,\nmandata etiam latae superius legi adduntur, plena omnia sacerdotalibus\ninstitutis. quae si quis cognoscere uolet, perfectius inde\ncapiet. nos enim suscepti operis modum custodientes solam historiam\npersequimur.\nIgitur Leui tribu in sacerdotium segregata reliquae\ntribus dinumeratae repertaque hominum DC et m D.\ncum\nergo populus mannae cibo, ut supra retulimus, uteretur, tot tantisque\nbeneficiis Dei, ut semper, ingratus uiles, quibus in Aegypto\nassueuerat, desiderabat.\ntum Deus inmensam copiam coturnicum\ncastris intulit: quae cum auide diriperent, primoribus labiis\nadmotis carnibus interibant. magnaque eo die in castris clades fuit,\nadeo ut xx et III virorum perisse tradantur. ita populus eo, quem\ndesiderabat, cibo punitus est.\ninde promotum agmen et in Faran\nuentum est: edoctusque a Deo Moyses, uicinam esse terram, cuius\npossessionem eis promiserat Deus, exploratoribus in eam missis\nrenuntiatur, felicem omni copia esse regionem, sed gentes ualidas\net munita ingentibus muris oppida.\nquod ubi populo compertum,\nmagna mentes omnium formido incesserat : eoque mali uentum,\n\n\n\n\n\n\n\n\n\nut spreto Moysi imperio ducem sibi constituere pararent, cuius\nductu m Aegyptum reuerterentur.\ntum Iesus et Chaleb, qui inter\nexploratores terrae fuerant, conscissis uestibus flentes populum\nobtestantur, ne exploratoribus credant, formidolosa referentibus:\nse quoque una cum his fuisse, nihil metuendum in solo illo repperisse:\npromissis illos Dei confidere oportere, hostes praedae potius\nquam exitio fore. sed gens indomita, sanis consiliis male renitens,\nin perniciem eorum ferebatur. quis rebus commotus Deus\npartem populi hostibus caedendam obiecit, exploratoribus interfectis\nad uulgi formidinem.\nSecuta est eorum contumacia, qui se Dathan et Abiron ducibus\naduersum Moysen et Aaron erigere conati sunt: sed eos uiuos\nhiatu suo terra obsorbuit.\nnec multo post totius populi in Moysen\net Aaron orta seditio est, adeo ut tabernaculum, quod erat nefas\nni sacerdotibus introire, irrumperent. tum uero cateruatim in eos\ngrassata mors est: momentoque omnes interissent, nisi Moysi precibus\nplacatus Dominus cladem auertisset. numerus tamen peremptorum\nseptingenti et XIIII milia fuit.\nnec multo post ob aquae\npenuriam, ut iam saepius, populi exorta seditio est. tum Moyses\na Deo monitus, ut petram uirga feriret, familiari sibi experimento,\nsiquidem id iam ante fecisset, semel atque iterum petram percussit,\natque ita aqua effluxit. in quo quidem notatus a Deo Moyses\nrefertur, quod per diffidentiam non nisi iterato ictu aquam eduxerit:\ndenique ob hoc peccatum promissam sibi terram non ingressus\nest, sicut inferius ostendam.\nigitur Moyses ex eo loco promouens,\ncum praeter Edom agmen ducere pararet, missis ad regem\nlegatis transeundi copiam poposcit, ob ius sanguinis bello abstinendum\nratus: etenim gens illa Esau progenies erat. sed rex\nsupplices aspernatus transitum negauit, paratus armis contendere.\ntum Moyses in Or montem iter conuertit, uetita uia abstinens, ne\nquam inter consanguineos causam belli praeberet , in eoque cursu\nregem gentis Chananaeorum deleuit. Seon quoque regem Amorlaeorum\nperculit omnibusque eorum oppidis potitus est: Basan\netiam et Balac reges deuicit. castra super Iordanem haud longe\nab Iericho molitus est. tum aduersus Madianitas certatum uictique\net subacti sunt. Moyses mortuus est.\ncum XL in deserto annos\npopulo praefuisset. ceterum Hebraei ob lianc causam tanto tempore\nin eremo fuisse traduntur, donec omnes, qui uerbis Dei non\ncrediderant, interirent. excepto enim Iesu tet Chaleb nemo ultra\nxx annos natus, Aegypto profectus, Iordanem transiit.\nipse â– \nMoyses ut terram promissam uideret tantum nec contingeret, peccato\neius adscribitur, quod eo tempore, quo saium ferire et aquam\nproducere praeceptus est, post tot uirtutum suarum experimenta\ndubitauerit. decessit autem anno aetatis uigesimo et centesimo.\nde\nsepulchri loco parum compertum.\nMoyse mortuo summa rerum penes Iesum Xane filium erat:\netenim illum sibi Moyses successorem constituerat, uirum uirtutibus\nsui simillimum.\nprincipio autem suscepti imperii dimissis\nper castra nuntiis populum certiorem facit frumentum uti pararent,\ntnduoque proximo iter pronuntiat.\nsed Iordanis flumen ualidissimum\ntransitum prohibebat, quia neque nauium copia pro\ntempore erat neque uadari fluuius poterat, qui tum pleno alueo\nferebatur. igitur aream praeferri a sacerdotibus eosdemque aduerso\nflumine consistere iubet, quo facto incisus Iordanis traditur: ita\nper siccum copiae traductae.\nerat in his locis oppidum nomine\nIericho, muris ualidissimis munitum neque expugnationi neque\n\n\n\n\n\n\n\n\n\nobsidioni facile. sed Iesus Deo fretus, non armis aut uiribus urbem\naggressus, ferri aream Dei circa muros iubet sacerdotesque praeire\naream et tuba canere. sed cum arca septies circumacta esset,\nmuri ac turres conciderunt, direptum oppidum atque incensum.\ntam Iesus Deum traditur...\ninde aduersus Geth ductus exercitus,\nlocatisque a tergo urbis insidiis, Iesus metum simulans, terga\nhosti dedit. quo uiso qui in oppido erant patentibus portis cedentibus\ninstare. ita hi, qui in insidiis fuerant, uacuam urbem cepere,\ncaesique omnes absque ullius effugio: rex captus summoque supplicio\naffectus.\nQuod ubi uicinarum gentium regibus compertum est, in\nbellum conspirant Hebraeos armis depellere. uerum Gabaonitae,\ngens ualida ex urbe opulenta, ultro se Hebraeis dediderunt, iussa\nfacturos pollicentes, receptique in fidem: ut ligna et aquam conueherent\nimperatum.\nsed regibus proximarum urbium deditio eorum\niras conciuerat. itaque admotis copiis oppidum eorum Gabaoth\nnomine obsidione circumsistunt. igitur oppidani, artis rebus\nsuis, nuntios ad Iesum mittunt, obsessis uti succurreret.\nita ille\nmaturato itinere inopinantibus superuenit caesaque ad internecionem\nmulta hostium milia. cum dies caedentes deficeret noxque uictis\nfutura praesidio uideretur, merito fidei dux Hebraeus noctem auertit,\ndies perseuerauit: ita nullum hostibus effugium fuit. quinque\nreges capti interfecti sunt. eodem impetu uicinae quoque urbes\nimperio adiectae regesque earum perempti.\nuerum quia omnia haec \\'\nin ordinem persequi non fuit consilium, dum breuitati studemus,\n\n\n\n\n\n\n\n\n\nid modo annotandum curauimus, xx et nouem regna imperio\nHebraeorum subiecta: quorum terra per undecim tribus uiritim\ndistributa est. Leuitis enim in sacerdotium assumptis nulla portio\ndata, quo liberius seruirent Deo.\nequidem hoc exemplum non tacitus\npraeterierim, legendumque ministris ecclesiarum libenter\ningesserim. etenim praecepti huius non solum immemores, sed\netiam ignari mihi uidentur: tanta hoc tempore animos eorum habendi\ncupido ueluti tabes incessit. inhiant possessionibus, praedia\nexcolunt, auro incubant, emunt uenduntque, quaestui per omnia\nstudent.\nat si qui melioris propositi uidentur, neque possidentes\nneque negotiantes, quod est multo turpius, sedentes munera expectant,\natque omne uitae decus mercede corruptum habent, dum\nquasi uenalem praeferunt sanctitatem.\nsed longius quam uolui\negressus sum, dum me temporum nostrorum piget taedetque: ad\ninceptum redeo. igitur, ut supra dixi, diuiso per tribus captiuo\nsolo, pace summa Hebraei perfruebantur, finitimis bello territis\ntot uictoriis nobiles annis temptare.\neodem tractu Iesus mortuus\nest, anno aetatis decimo et centesimo. de imperii autem eius tempore\nparum definio: frequens tamen opinio est, xx et vii annis\neum Hebraeis praefuisse. quod si ita est, a mundi exordio in excessum\neius anni sunt III D CCC LXXX et IIII.\nIesu mortuo populus sine duce agebat. sed cum aduersus Chananaeos\nbellandum esset, dux belli ludas assumptus est. huius\nductu res prospere gestae: domi militiaeque summum otium:\npopulus subactis aut per deditionem acceptis gentibus imperitabat.\ninde, ut semper fieri secundis rebus solet, morum disciplinaeque\nimmemor matrimonia ex uictis assumere paulatimque externos\nmores trahere ac mox profano ritu idolis sacrificare occepit: adeo\n\n\n\n\n\n\n\n\n\ncuncta cum externis societas perniciosa est. quae Deus longo ante\nprospiciens salubri Hebraeos responso instruxerat, deuictas gentes\nut internecioni darent. sed plebs cupida dominandi imperare victis\ncum pernicie malebat.\nigitur cum relicto Deo idola colerent,\ndestituti diuino auxilio, a rege Mesopotamiae euieti et subacti\nVIII annis captiuitatem pependerunt, donec Gothoniel duce in libertatem\nrestituti per quinquaginta annos rerum potiti sunt.\nrursumque\ncorrupti longae pacis malo idolis litauerunt. moxque aderat\npoena peccantibus: ab Eglom rege Moabitarum deuicti duodeuiginti\nannis seruierunt, donec instinctu Dei Aod regem hostium\ndolo interemit contractoque tumultuario exercitu libertatem armis\nuindicauit. idem per LXXX annos in pace Hebraeis praefuit. huic\nSemigar successit: isque aduersus Allophylos congressus secundum\neuentu proelium fecit.\nrursumque Hebraeos sectantes idola\nrex Chananaeorum Iabin nomine subiugauit grauissimamque in\neos per xx annos dominationem exercuit, donec pristinum Debbora\nmulier statum reddidit. adeo nihil spei in eorum ducibus\nerat, ut muliebri auxilio defenderentur. quamquam haecintypum\necclesiae [forma] praemissa sit, cuius auxilio captiuitas depulsa\nest. sub hac duce uel iudice XL annis Hebraei fuerunt.\nrursumque\nob peccata Madianitis traditi duro imperio habebantur, afflictique\nmalo seruitutis diuinum auxilium implorauerunt. ita semper in\nsecundis rebus immemores caelestium beneficiorum idolis supplicabant,\nin aduersis Deo.\nunde cum reputare in animo soleo, populum\ntot beneficiis Dei obligatum, tot cladibus cum peccaret\ncoercitum, expertumque et misericordiam et seueritatem Dei nequaquam\nemendatum, et cum semper ueniam erroris acciperet,\nsemper peccasse post ueniam, nihil mirum uideri potest Christum\n\n\n\n\n\n\n\n\n\nab his non receptum, cum iam inde ab initio totiens in Domino\nrebelles deprehendantur: magisque mirum est, illis semper peccantibus\nnumquam Dei, si quando eum implorauerunt, defuisse\nclementiam.\nIgitur cum eis, ut supra retulimus, Madianitae dominarentur,\nconuersi ad Dominum, misericordiam solitam flagitantes,\nimpetrauerunt.\nerat in Hebraeis Gedeon quidam nomine, uir iustus\net carus Deo acceptusque. huic angelus de campo messis domum\nreuertenti astitit et \\'Dominus\\' inquit \\'tecum, potens in uirtute\\'.\nat ille uoce humili non esse in se Deum ingemescebat, siquidem\nquod populum captiuitas premeret, uirtutumque Domini, qui eos\nde terra Aegypti eduxerat, flens recordabatur.\ntum angelus (uade\\'\ninquit \\'in hoc spiritu, quo locutus es, et populum de captiuitate\neripe.\\' ille uero abnuere se infractis suorum uiribus, cum\nipse minimus esset, tantum onus suscipere. perstare angelus, ne\ndubitaret posse fieri, quae Deus loquebatur.\nperfecto sacrificio\ndirutaque ara, quam Baalis idolo Madianitae sacrauerant, ad suos\nprofectus castra castris hostium contulit. sed Madianitis etiam\ngens Amalech se coniunxerat: Gedeon uero non amplius quam ad\ntriginta et II milia exercitum parauerat.\nsed priusquam confligeret,\nDeus ad eum locutus est, nimiam esse hanc multitudinem,\nquam in proelium uellet educere: Hebraeos pro solita perfidia\neuentum pugnae non Deo, sed uirtuti suae daturos: itaque daret\nuolentibus discedendi potestatem. quod ubi populo diuulgatum,\nxx et II a castris recesserunt. sed ex decem milibus, quae resederant,\nadmonitus a Deo non amplius quam trecentos tenuit:\nreliquos\nab armis dimisit. ita media uigilia castra hostium ingressus,\niussis omnibus tuba canere, magnum terrorem iniecit: neque cuiquam\nresistendi animus fuit: turpi fuga quo quisque potuit dilapsi.\n\n\n\n\n\n\n\n\n\nsed occurrentibus omni ex parte Hebraeis passim fugientes cadunt.\nreges Gedeon persecutus ultra Iordanem, comprehensos neci dedit.\nea pugna c et xx ex hostibus caesa, xv capta traduntur.\ntum\nconsensu omnium Gedeoni, ut princeps populi esset, delatum.\nquod ille aspernatus communi iure cum ciuibus uiuere quam\npraeesse suis maluit. depulsa igitur captiuitate, quae septem\nannos populum continuerat, pax per XL annos fuit.\nSed defuncto Gedeon filius eius Abimelech, ex concubina\nortus, fratribus interemptis, pessimis quibusque consentientibus\net maxime Sicimorum principibus operam nauantibus, regnum\noccupauit.\nisque discordiis ciuilibus exercitus, cum suos bello\npremeret\\', turrim quandam, in quam se amisso oppido fugientes\nreceperant, expugnare aggressus, dum incautius subit, saxo a\nmuliere ictus periit, cum triennio imperium tenuisset.\nhuic successit\nThola, qui duobus et xx annis regno potitus est. post hunc\nIair fuit, qui cum aeque uiginti et duos annos principatum obtinuisset,\npopulus relicto Deo idolis se mancipauit. \\'obque id Israelitae\nsubacti sunt ab Allophylis et Ammonitis duoque de xx\nannis sub eorum imperio fuerunt.\nquo tempore eis Deum inuocantibus\ndiuinum responsum redditum est, simulacra potius inuocarent,\nse non ultra misericordiam ingratis praestiturum. at illi\nflentes culpam fateri et ueniam precari, abiectisque idolis Deum\nimplorantes negatam; licet misericordiam impetrauerunt.\nigitur\nIepta duce ad libertatem armis uindicandam frequentes conueniunt,\nmissis prius ad Ammon regem legatis, finibus suis contentus\nbello abstineret. at ille proelium non abnuens aciem instruxit.\ntum Iepta prius quam signum pugnae daretur, uouisse\ndicitur, si prospere pugnasset, eum, qui sibi primus reuertenti\nobuius fuisset, hostiam Deo dandum.\nita uictis hostibus, cum\n\n\n\n\n\n\n\n\n\ndomum rediret, filia ei obuiam fit, quae patrem exceptura uictorem\ncum tympanis et choris laeta processerat. tum Iepta consternatus,\ndolore conscissis uestibus, indicat filiae uoti necessitatem.\nat illa non feminea constantia, mori non recusans, duos\ntantum tamen menses uitae spatium petit, ut aequales suas prius\nuideret. quibus actis ultro ad patrem rediit uotumque Deo reddidit.\nIepta principatum sex annis tenuit.\nhuic Esebon successit,\net tranquillis rebus exacto imperio anno septimo decessit. postque\neum Ailon Zabulonites annis x itemque Abdon annis VIII rerum\npotiti, pacis tempore nihil quod historia loqueretur ediderunt.\nRursum Israelitae ad idola conuersi, diuino destituti praesidio,\nsubiecti Allophylis per XL captiuitatis annos poenas perfidiae\npependerunt. ea tempestate Samson natus traditur.\nhuius\nmater diu sterilis angelum uidit, dictumque ei est, uino et sicera\natque inmundis abstineret: fore uti puerum ederet libertatis uindicem\net hostium ultorem. ita mulier enixa puerum Samson\nnomen ei indidit.\nis intonso capite mirae uirtutis fuisse traditur,\nadeo ut leonem in uia obuium manu discerperet. uxorem ex Allophylis\nhabuit: quae cum absente uiro in alterius matrimonium\nconuenisset, dolore ereptae coniugis perniciem genti molitus est:\nfretus Deo et uiribus palam uictores clade afficiebat. ccc siquidem\nuulpibus captis, ardentes lampades earum illigauit caudis atque\neas agris hostium inmisit. ac tum forte maturis messibus facile\nincendium fuit, uineaeque et oliuarum arbores exustae.\ngrandi\nAllophylorum exitio abreptae uxoris iniuriam ultus uidebatur. quo\ndolore Allophyli permoti mulierem tanti mali causam cum domo\net patre incendio consumpserunt. sed Samson parum se uindicatum\nratus, urguere omnibus incommodis profanam gentem non desinebat.\ntum compulsi Iudaei uinctum eum Allophylis tradiderunt:\n\n\n\n\n\n\n\n\n\nsed traditus ruptis uinculis, arrepto osse asini, quod casus telum\ndederat, mille ex hostibus prostrauit. ingrauescente autem aestu,\ncum siti affectus esset, inuocato Deo ex osse, quod manu tenebat,\naqua fluxit.\nEa tempestate Samson Hebraeis praeerat, Allophylis unius\nuirtute domitis. igitur insidiantes uitae eius nec palam eum temptare\naudentes uxorem eius, quam ille postea acceperat, pecunia\ncorripiunt, uirtutem uiri uti proderet.\nilla eum blandimento muliebri\naggressa diu eludentem et multa cunctantem perpulit ut\nindicaret, m crinibus capitis uirtutem suam subsistere.\nmox dormienti\ninsidiata crinem eius abstulit atque ita eum Allophylis\ntradidit: nam saepe prius traditum comprehendere nequiuerant.\ntum illi effossis oculis uinctum compedibus in carcerem coniecerunt.\nsed spatio temporis accisus crinis crescere et cum eo uirtus\nredire occeperat. iamque Samson conscius recepti roboris tempus\nmodo iustae ultionis opperiebatur. erat Allophylis moris, cum dies\nfestos agerent, Samson quasi in pompam publicam producere, capto\ninsultantes.\nita die quodam, cum publicum epulum in honorem idoli\ndedissent, Samson exhiberi iubent. templum autem, in quo omnis\npopulus omnesque Allophylorum principes epulabantur, duabus\nsubnixum columnis mirae magnitudinis erat:\nproductus Samson\ninter columnas statuitur. tum ille tempore arrepto, inuocato prius\nDomino, columnas disiecit: turbaque omnis ruina domus obruta,\nipse cum hostibus non inultus occubuit, cum xx annis Hebraeis\npraefuisset.\nhuic Simmichar successit, de quo nihil amplius scriptura\nprodidit. nam neque finem imperii eius repperi et fuisse populum\nsine duce inuenio. ideo, cum aduersus Beniamin tribum\nciuile bellum fuit, ludas temporarius dux belli assumptus est. sed\nplerique, qui de temporibus scripserunt, annuum imperium eius\nannotauerunt: plerique ita eum praeterierunt, ut post Samson\n\n\n\n\n\n\n\n\n\nHeli sacerdotem snbiunieriiit. nos eam rem ut parum compertam\nin medio relinquemus.\nPer haec tempora ciuile, ut diximus, bellum exarserat, causa\nautem motus haec fuit.\nLeuites quidam cum concubina iter faciens,\nurguente nocte compulsus in oppido Gabaa, quod ab Beniamitis\nincolebatar, successerat. cum eum senex quidam hospitio benigne\nrecepisset, iuuenes ei oppido hospitem circumsistunt, stupro eum\nsubdere parantes.\nmultum a sene increpiti aegreque exorati, uicario\ndemum concubinae eius corpore in ludibrium accepto, aduenae\npepercerunt, illusamque nocte tota postero die reddiderunt. Sed\nilla — stupri iniuria an uerecundia, parum definio — uiso uiro\nanimam efflauit.\ntum Leuita m testimonium diri racmons membra\neius in duodecim discissa partes per duodecim tribus misit, quo\npromptius omnes facti inuidia commoueret.\nquod ubi omnibus\ncompertum, undecim reliquae tribus aduersum Beniamin in bellum\nconspirant. huic bello ludas, ut diximus, dux fuit. sed duobus\nproeliis male pugnatum: tertio demum Beniamitae uicti caesique\nad internecionem: ita paucorum scelus publico exitio punitum.\nhaec quoque Iudicum uolumine continentur:\nRegum libri sequuntur.\nsed mihi annorum ordinem et seriem temporum persequenti\nparum continuata uidetur historia.\nnam cum post Samson iudicem\nSemigar fuerit, pauloque post historia consignet populum sine\niudicibus egisse, Heli etiam sacerdos libris regnorum fuisse referatur,\nsed quot anni inter Heli et Samson fuerint minime scriptura\nprodiderit, uideo medii quiddam fuisse temporis, quod laboret\nambiguo.\nceterum a die mortis Iesu usque in id tempus, quo Samson\ndefunctus est, numerantur anni cccc et XVIIII, a mundi autem\nexordio anni IIII ccc et m.\nquamquam ab hac supputatione nostra\n\n\n\n\n\n\n\n\n\nceteros discordare non nesciam: sed mihi conscius sum, me non\nincuriose latentem annorum ordinem protulisse, donec m haec tempora\nincidi, de quibus dubitare me fateor. nunc reliqua exequar.\nIgitur, ut supra retuli, Hebraei sine iudice aut duce ullo I\nproprio arbitrio agebant. Heli sacerdos erat: sub hoc Samuel\nnatus est. huic pater Elchana, mater Anna.\nhaec diu sterilis, cum\nconceptum a Deo peteret, uouisse traditur, si puer nasceretur, sacrandum\nDeo. ita annum puerum Heli sacerdoti tradidit. mox\ncum adoleuisset, Deus ad eum locutus est.\nHeli sacerdoti iram\ndenuntiat ob uitam filiorum, qui sacerdotium patris in quaestum\nuerterant, munera a sacrificantibus exigentes: quamquam plerumque\neos pater increpasse referatur, sed lenior obiurgatio non satisfecerat\ndisciplinae.\nigitur AUophylis in Iudaeam irruentibus obuiam\nitum. sed uicti Hebraei parant aciem restituere: arcam Domini\nsecum in pugnam efferunt et cum ea filii sacerdotis prodeunt,\nquia ipse annis grauior luminibus obductis satisfacere officio nequiuerat.\nsed ubi arca in conspectum hostium deducta est, maiestate\nquadam praesentis Dei territi fugam parabant. assumptaque rursum\nconstantia et non sine Deo mutatis animis, totis uiribus concurrunt.\nuicti Hebraei: arca capitur, filii sacerdotis cadunt.\nHeli,\ndelato ad se mali nuntio, consternatus animam expirauit, cum per\nannos xx sacerdotium administrasset.\nVictores secundo proelio Allophyli arcam Dei, quae in potestatem\nuenerat eorum, oppido Azoto in templum Dagon intulerunt.\nsed simulacrum daemoni dicatum, ubi arca illata est, corruit:\ncumque idolum loco restituissent, nocte insecuta discerptum est.\ninde mures per omnem regionem exorti noxiis morsibus multa\nhominum milia leto dabant.\nquo malo compulsi Azotii ad declinandam\ncalamitatem arcam Dei ad Gethaeos transtulerunt. qui\n\n\n\n\n\n\n\n\n\n\n\n\ncum simili clade afficerentur, in oppidum Ascalonensium arcam\ntransuexerunt. his uero, aduocatis gentis eius primoribus, consilium\nfuit, arcam Domini Hebraeis reddere. ita ex sententia principum\naugurumque et sacerdotum imposita uehiculo multis cum\nmuneribus remittitur.\nillud mirabile, quod, cum oneri boues feminas\nsubiecissent uitulosque earum domi retinuissent, iter nullo\nduce in Iudaeam pecudes direxerunt, non reuocante affectu foetus\nrelicti. cuius rei miraculo reguli Allophylorum usque in fines\nHebraeorum aream secuti religiosum officium praestiterunt.\nIudaei\nautem, ubi referri aream uiderunt, certatim ex oppido Betsamis\ncum gaudio obuiam ruere, festinare, exultare, grates Deo referre.\nmox Leuitae, quorum hoc negotium erat, sacrificium Deo celebrant,\nbouesque eas, quae arcam adduxerant, immolant.\nsed in\noppido, quod supra diximus, teneri arca non potuit. itaque passim\nDei nutu per totam urbem saeuitum, arca in Cariathiarim oppidum\ntranslata est ibique per uiginti annos fuit.\nEa tempestate Samuel sacerdos Hebraeis praeerat: quietis a\nbello rebus populus in otio degebat. pax deinde Allophylorum irruptione\nturbata, trepidantibus cunctis ob conscientiam peccati.\nSamuel caesa prius hostia Deo fretus suos in proelium eduxit,\nprimoque impetu fusis hostibus uictoria penes Hebraeos stetit.\nsed\nhostili metu remoto secundis tranquillisque rebus, corruptis consiliis,\nmore uulgi, cui praesentia fastidio, insueta desiderio sunt,\nregium nomen, cunctis fere liberis gentibus perinuisum, populus\ndesiderabat: plane insigni exemplo amentiaepraeoptabat libertatem\nseruitio mutare.\nigitur frequentesSamuelem circumsistunt, ut, quia\niam ipse senuisset, regem eis constitueret.\nat ille placide salubri\noratione ab insana uoluntate detorquere plebem: dominationem regiam\net superba imperia exponere, libertatem extollere, seruitutem\ndetestari, postremo diuinam eis iram denuntiare, siquidem homines\nmente corrupti, Deum regem habentes, regem sibi ex hominibus\n\n\n\n\n\n\n\n\n\nflagitarent.\nhis atque aliis istiusmodi frustra dictis, cum populus\nin sententia perseueraret, Deum consulit. qui permotus uecordia\ninsana6 gentis nihil aduersum se petentibus negandum respondit.\nIta Saul, sacerdotali prius a Samuele unguento perfusus, rex\nconstitutus est. hic ex tribu BAnisnnin, Cis patre onUs, modestus\nanimi, forma excellenti, ut merito dignitas corporis dignitati regiae\nconueniret.\nsed principio regni huius aliquanta ab eo pars populi\ndesciuerat, parere imperio abnuens, seque Ammonitis coniunxerat.\nsed hos Saul inpigre ultus est: uicti hostes, uenia Hebraeis data\ntum Saul iterato a Samuele unctus traditur.\ninde Allophyiorum\nirruptione atrox bellum exortum: locum exercitui ad conueniendum\nSaul in Galgalis constituerat.\net cum per septem dies Samuelem\nopperitur, ut sacrificium Deo fieret, tardante illo cum populus\ndilaberetur, illicita praesumptione rex ad uicem sacerdotis holocaustum\nobtulit: multumque a Samuele increpitus sera peccatum\npaenitentia fatebatur.\nigitur ex peccato regis metus omnem exercitum\nperuaserat. castra hostium haud longe sita praesens periculum\nostendebant, neque cuiquam exeundi in proelium animus:\nplures lamas petiuerant. nam praeter imbecillitatem animorum,\nqui alienum a se Deum delicto regis arbitrabantur, in maxima\nferramentorum inopia exercitus erat, adeo ut praeter Saul et Ionathan\nfilium eius nemo gladium aut lanceam habuisse tradatur.\nnam Allophyli, superiore bello uictores, cotis usum Hebraeis ademerant,\nneque cuiquam conficiendi teli bellici aut rustici ferramenti\npotestas fuerat.\nigitur Ionatha audaci consilio, solo armigero\nsuo comite, castra hostium ingressus uiginti fere ex hostibus\ninteremptis, uniuersum exercitum terrore perculerat.\ntmn uero\\'\n\n\n\n\n\n\n\n\n\n\n\n\n\n\nnutu Dei in fugam uersi non imperia exequi, non ordines obseruare,\nomne praesidium in pedibus habere. quod ubi Saul animaduertit,\nsuis propere eductis fugientes persecutus uictoria potitus\nest.\neo die rex edixisse traditur, ne quis nisi confectis hostibus\ncibum caperet. sed Ionatha interdicti nescius fauo reperto, tincto\nspiculo, mei degustauerat. id ubi regi ex Dei ira compertum est,\nmorte affici filium iussit. sed populi auxilio ab exitio uindicatus\nest.\nea tempestate Samuel a Deo monitus regem adiit, uerbis Dei\nnuntians, uti genti Amalech, quae olim Hebraeos ex Aegypto uenientes\ntransitu prohibuerat, bellum inferret, addito interdicto, ne\nquid ex spoliis deuictorum concupisceret.\nita in fines hostium\nductus exercitus, rex captus, gens subacta. Saul uictus praedae\nmagnitudine, praecepti diuini immemor, capta seruari et ferri\niubet.\nquo facto offensus Deus Samuelem alloquitur: paenitere se,\n\nquod Saul regem constituerit. dictum sacerdos regi refert.\nmox a\nDeo monitus Dauid regali unguento perlinit, paruum etiamnum\npuerum sub patre agentem, pastorem ouium, assuetum saepius\ncithara canere: ob quod postea a Saule assumptus inter ministros\nregios habebatur.\nqua tempestate Allophylis atque Hebraeis bello\nflagrantibus, cum ex aduerso acies constitissent, Goliath quidam\nex Allophylis, uir mirae magnitudinis et roboris, suorum ordines\npraetergressus, ferocibus uerbis probra in hostes iaciens singularem\npugnam ciebat.\ntum rex magna praemia et filiae nuptias despondit,\nsi quis prouocantis spolia retulisset: sed nemo ex tanto\nagmine aggredi audebat.\nigitur Dauid etiamnum puer pugnae se\nobtulit reiectisque armis, quibus infirma aetas grauabatur, uirga\ntantum et quinque lapidibus sumptis in proelium processit. primoque\nictu, misso funda lapide, Allophylum perculit, caput uicti et.\nspolia abstulit, gladium postea in templum posuit: Allophyli\n\n\n\n\n\n\n\n\n\nautem omnes in fugam uersi uictoriam concessere.\nsed e proelio\nreuersis multuscircaDauid fauor inuidiam regis accenderat. timens\nautem tam carum omnibus cum inuidia et pernicie necare, sub\nspecie honoris obiectare eum periculis statuit.\nac primum tribus\neum fecerat, ut rem bellicam curaret: inde, cum ei filiam\nspopondisset, fidem fregit eamque alteri tradidit. mox filia regis\nnatu minor, Melchol nomine, amore Dauid flagrare occeperat.\nigitur nuptiarum eius istiusmodi conditionem proponit: si centum\npraeputia Dauid ex hostibus retulisset, regiam uirginem matrimonio\nillius cessuram: sperabat enim iuuenem periculosa audentem\nfacile periturum.\nsed longe aliter ac ratus erat euenit: nam,\nut proposuerat, impigre Dauid centum praeputia ex Allophylis\nretulit: atque ita regis filiam in matrimonio accepit.\nCrescebat in dies in eum regis odium stimulante inuidia,\nquia bonos semper mali insectantur. igitur ministris et Ionathae\nfilio imperauit, uitae eius ut insidias pararent.\nsed Ionathae carus\nacceptusque iam inde a principio Dauid fuerat: itaque rex increpitus\na filio cruentum imperium repressit.\nsed non diu mali boni\nsunt. nam cum spiritu erroris Saul aflligeretur, eique Dauid assisteret,\ncithara laborantem deliniens, lancea eum ferire conatus est,\nnisi ille letalem ictum propere declinasset.\nexinde iam non occulte,\nsed palam ei necem parabat: nec ultra se Dauid regi credidit. ac\nprimum fugiens ad Samuelem se contulit, inde ad Abimelech,\npostremo ad regem Moab confugit. mox per Gad prophetam monitus\nin terram Iudae regressus, uitae periculum adiit.\nea tempestate\nSaul Abimelech sacerdotem interemit, cur Dauid recepisset:\net cum ex ministris regiis nemo in sacerdotem manus inferre\nauderet, Doec Syrus cruentum ministerium executus est.\npost id\nDauid desertum petiit. illuc quoque eum Saul persecutus est, sed\ninani opera eius exitium moliebatur, quem Deus protegebat. erat\n\n\n\n\n\n\n\n\n\nin deserto spelunca, uasto recessu patens. in huius interiora Dauid\nse coniecerat.\nSaul nesciens in primo speluncae aditu reficiendi\ncorporis gratia successerat, ibique somno captus requiescebat.\nquod ubi Dauid animaduertit, hortantibus cunctis ut oportunitate\nuteretur, abstinuit regis exitio, diploidem tamen eius abstulit.\nmox egressus tuto eminus loco a tergo allocutus est, sua in illum\ncommemorans beneficia, ut saepe pro regno eius caput periculis\nobiectasset, ut postremo praesenti tempore a Deo sibi traditum\ninterimere noluisset. ad haec Saul culpam fateri, ueniam precari,\nlacrimas fundere, pietatem Dauid extollere, malitiam suam incusare,\nregem eum et filium appellans.\ntantum ex feroci illo animo\nmutatum: crederes nihil ultra aduersum generum ausurum. sed\nDauid, qui pensius ingenium mali spectatum haberet et cognitum,\nnihil regi credendum ratus intra eremum se continebat.\nSaul uecors\nanimi, quia comprehendendi generum potestas non erat,\nfiliam suam Melchol Dauid, ut supra retulimus, nuptam Faltim\ncuidam in matrimonium dedit. Dauid ad Allophylos confugit. - ;\nEa tempestate Samuel diem functus est. Saul Allophylis bellum\ninferentibus Deum consulit nullumque ei responsum redditum.\ntum per mulierem, cuius uiscera spiritus erroris impleuerat,\nSamuelem euocatum consulit. dictum ei ab eo est, postero\nillum die cum filiis uictum ab Allophylis in proelio casurum.\nigitur Allophyli castris in hostili solo positis postero die aciem\ninstruunt, Dauid tamen ex castris remisso, quia parum crediderunt\nsibi illum aduersum suos fidum fore. sed conserto proelio Hebraei\nfusi, filii regis cadunt: Saul equo delapsus, ne uiuus in\npotestatem hostium ueniret, gladio suo incubuit.\nde aetate imperii\neius parum certa comperimus, nisi quod in actibus Apostolorum\nXL annos regnasse dictus est. quamquam ego arbitrer, tum\n\n\n\n\n\n\n\n\n\na Paulo, cuius illa praedicatio refertur, etiam Samuelis annos\nsub regis istius aetate numeratos.\nplerique tamen, qui de temporibus\nscripserunt, xxx eum annos regnasse annotauerunt, cui\nopinioni nequaquam accedimus, nam ea tempestate, qua Dei arca\nin Cariathiarim oppidum translata est, necdum regnare Saul coeperat:\nrefertur autem per Dauid regem ex illo oppido arcam sublatam,\ncum per xx annos ibi constitisset. ergo, cum intra id\ntempus Saul regnauerit atque decesserit, paruo admodum spatio\ntenuit imperium.\neadem nobis de temporibus Samuelis caligo, qui\nsubHeli sacerdote natus, admodum senex sacerdotio functus referatur.\na nonnullis tamen, qui de temporibus scripsere, quia fere\nnihil de eius annis sacra historia signauit ... a plerisque autem\nLXX annis praefuisse populo refertur: sed unde haec auctoritas\nfuerit assumpta non repperi.\nnos in tanta erroris copia Chronicorum\nannotationem secuti, quia eam ex Apostolorum actibus,\nsicut superius memorauimus, profectam arbitremur, Samuelem\net Saulem XL annos principatum egisse referimus.\n. Saul perempto Dauid in terra Allophylorum, perlato ad se\nmortis eius nuntio, miro pietatis exemplo fleuisse traditur. tum\nChebron Iudaeae oppidum petiit: ibi rursum regali unguento\nillitus rex appellatus est.\nsed Abenner, qui magister militiae\nSaul regis fuerat, spreto Dauid, Isbaal regis Saul filium regem\nconstituit. crebris deinde proeliis inter duces regum concursum:\npulsus Abenner saepius, fratrem tamen Ioab, qui ex parte Dauid\nexercitui praeerat, fugiens peremit. quo dolore postea Ioab, cum\\'\nse Abenner Dauid regi dedidisset, iugulari eum praecepit, non\nsine dolore regis, cuius fidem cruentauerat.\nper idem tempus\n\n\n\n\n\n\n\n\n\nomnes fere natu maiores Hebraeorum publico consensu regnum ei\ntotius gentis detulerunt: nam per septem annos in Chebron tantum\nregnauerat. ita tertio rex unguitur, annorum circiter xxx.\nAllophylos in regnum irruentes secundis proeliis reppulit.\nea tempestate\narcam Dei, quae in Cariathiarim oppido, ut supra retulimus,\nerat, in Sion transtulit. cumque aedificare Deo templum in\nanimo haberet, diuinum ei responsum redditum, semini illius id\nreseruari.\nbello deinde Allophylos domuit, Moabitas subiugauit,\nSyriam subegit stipendiumque ei imposuit. auri atque aeris ex\npraeda inmensum modum retulit.\nbellum deinde aduersum Ammonitas\nex iniuria Annon regis eorum exortum. Syris denuo rebellantibus,\nqui cum Ammonitis in bellum coniurauerant, Dauid\nsummam rerum Ioab principi militiae permiserat, ipse a bello\nremotus intra Hierusalem commorabatur.\nQua tempestate Bersaben quandam, mirae Â«feminam pulchritudinis,\nstupro compertam habuit. haec Yri cuiusdam uxor,\nqui tum in castris erat, fuisse traditur. hunc Dauid iniquo\npugnae loco obiectum hostibus interficiendum curauit. ita mulierem\nmatrimonio uacuam, sed iam ex stupro grauidam, numero\nuxorum aggregauit.\ntum per Nathan prophetam grauiter increpitus,\nlicet agnito errore, castigationem Dei non effugit. namque\nfilium ex furtiuo illo concubitu editum paucos post dies amisit,\nmultaque m domum familiamque eius execranda acciderunt.\nad\nextremum Abessalon filius eius arma impia aduersus patrem sustulit,\nregno eum depellere cupiens. aduersus hunc Ioab acie conflixit,\nadmonitus a rege ut uicto parceret: sed ille spreto imperio\n\n\n\n\n\n\n\n\n\nparricidales conatus ferro ultus est. flebilis ea uictoria fuisse regi\ntraditur: tanta in eo pietas erat, ut etiam parricidae filio ignosci\nnoluerit.\nuix hoc bellum extinctum uidebatur, aliud rursum exortum,\nSabaea quodam duce, qui pessimum quemque ad arma inci- .\ntauerat. sed propere motus omnis morte ducis repressus.\ncrebras\ndeinde aduersus Allophylos Dauid proelia secundo euentu habuit:\n- cunctisque bello domitis et tam exteris quam domesticis motibus\ncompressis florentissimum regnum in pace habebat.\ntum eum\nsubita cupido incessit ad metiendas imperii uires populum censere:\nita a Ioab militiae magistro decies centena et trecenta ciuium\nmilia dinumerata. huius eum facti mox piguit paenituitque,\nueniam a Deo petens, cur in id animos extulisset, ut regni sui\npotentiam ex suorum potius multitudine quam ex fauore diuino\naestimaret.\nitaque missus ad eum angelus trinam ei poenam\ndenuntiat datque arbitrium unam eligendi. sed proposita triennii\nfame, trium mensium fuga, morte tridui, fugam et famem detestatus\nmortem elegit, momentoque temporis LXX milia uirorum\ninteriere.\ntum Dauid uidens angelum, cuius dextera populus prosternebatur,\nueniam precari seque !unum pro omnibus poenae\nobicere: se dignum exitio, quia ipse peccasset. ita auersum plebis\nsupplicium: Dauid in loco, in quo angelum uiderat, aram\nDeo statuit. mox annis et morbo infractior Salomonem filium.\n,\nex ,Ð²ersabee Yri uxore susceptum, successorem regni constituit.\nis regali unguentofper Sadoc sacerdotem unctus, patre adhuc incolumi,\nrex appellatus. Dauid, cum regnasset annos XL, defunctus\nest.\nSalomon initio regni urbem muro circumdedit. huic per soporem\nastare Deus uisus est, petendi quae uellet tribuens\n\n\n\n\n\n\n\n\n\noptionem.\nsed ille non aliud sibi quam sapientiam dari poposcit, reliqua\nomnia parui aestimans. ita somno excitatus, cum ante sacrarium\nDei constitisset, indultae sibi a Deo sapientiae documentum\ndedit.\nnamque duae mulieres una m domo diuersantes, cum eodem\ntempore pueros edidissent atque ex his alter post diem tertium\nnocte obisset, mater defuncti somno alterius insidiata mortuum\nsuum supposuit, uiuentem abstulit. inde inter eas de puero altercatio,\npostremo res ad regem delata: difficilis iudicii absolutio\ninter negantis, ubi testis deerat.\ntum Salomon diuinae sapientiae\nmunere perimi puerum corpusque eius diuidi inter ambigentes\niubet. cumque una earum iudicio adquieuisset, alia uero cedere\npotius puero quam discerpi eum mallet, Salomon ex affectu feminae\nhanc uere matrem esse coniectans, puerum illi adiudicauit,\nnon sine circumstantium admiratione, siquidem latentem ueritatem\nprudentia protulisset.\nita in admirationem ingenii prudentiaeque\neius reges uicinarum gentium amicitiam ab eo foedusque\npetiere, parati imperata facere.\nQuis opibus confisus templum Deo inmensi operis facere\naggressus, paratis per triennium impendiis, quarto fere imperii\nanno primum fundamentum iecit, a profectione Hebraeorum ex\nAegypto anno fere octauo et octogesimo et quingentesimo, licet\nlibro Regnorum tertio CCCCXL fuisse referantur, quod nequaquam\nconuenit, siquidem per seriem superius comprehensam facilius\nfuerit, ut minus fortassis annorum quam amplius annotarim.\nsed\nnon dubito librariorum potius neglegentia, praesertim tot iam\nsaeculis intercedentibus, ueritatem fuisse corruptam, quam ut\npropheta errauerit. sicut in hoc ipso nostro opusculo futurum\ncredimus, ut describentium incuria, quae non incuriose a nobis\nsunt digesta, uitientur. igitur Salomon coeptum templi opus uigesimo\nanno explicuit.\ncelebrato deinde ibidem sacrificio dictaque\noratione, qua populum templumque benedixit, Deus ad eum locutus\nest, denuntians fore, si quando peccassent ac Deum reliquissent,\n\n\n\n\n\n\n\n\n\ntemplum illud solo aequandum. quod iam pridem impletum uidemus,\net mox conexum rerum ordinem exponemus.\ninterea Salomon\nflorens opibus, omnium qui umquam fuerant regum ditissimus,\nquique semper ordo rerum est, ab opibus in luxum et uitia delap- .\nsus, cum aduersum interdictum Dei ex alienigenis coniugia sumpsisset\net iam septingentas uxores et trecentas concubinas haberet,\nidola eis ritu gentium suarum, quibus litarent, constituit.\nquis\nrebus auersus Deus grauiter increpito poenam denuntiauit, fore ut\nregnum ex parte maiore ademptum filio seruo illius traderetur.\nidque ita accidit.\nNam defuncto Salomone anno imperii quadragesimo, cum\nRoboam filius anno aetatis sexto et decimo regnum patrium tenere\ncoepisset, pars populi ab eo offensa discedit. etenim cum laxari.\nsibi stipendium poposcisset, quod Salomon grauissimum imposuerat,\nrepudiatis precibus supplicum fauorem uniuersae plebis auerterat.\nitaque consensu omnium imperium ad Jeroboam defertur.\nis medio genere ortus aliquandiu Salomoni seruitutem pependerat.\nsed cum ei responso Achiae prophetae regnum Hebraeorum annuntiatum\ncomperisset, necare eum clam destinauerat.\nquo ille metu\nin Aegyptum confugit, ibique uxore accepta ex stirpe regia,\ncognita demum Salomonis morte in solum patrium regressus uoluntate\npopuli, ut supra retulimus, sumpsit imperium.\npenes Roboam \\'\ntamen duae tribus, Iudae et Beniamin, resederant: ex his ad\ntrecenta milia parauit exercitum. cumque acies promouerentur,\nuerbis Dei populus admonetur, proelio abstineret: ex suo nutu\nJeroboam regnum accepisse.\nita spreto regis imperio exercitus\ndilapsus: Jeroboam imperium inualuerat. sed cum Hierosolymam\nRoboam optineret, ubi templo a Salomone facto populus sacrificare\nDeo consueuerat, ueritus Jeroboam, ne ab eo plebem religio\n\n\n\n\n\n\n\n\n\nauerteret, statuit animos eius superstitione occupare.\nitaque uaccam\nauream in Bethel, alteram apud Dan constituit, quibus populus\nlitaret, sacerdotesque omissa Leui tribu ex plebe instituit. inuisum\nDeo flagitium postulatio consecuta. crebra deinde inter reges proelia:\ndubio euentu regnum optinebant. Roboam septimo et decimo imperii\nanno exacto uita functus est.\nIn huius locum Abiud filius eius regnum Hierosolymae sex\nannos tenuit, quamuis in Chronicis triennio regnasse referatur.\nhuic Asab filius successit, a Dauid quintus fere, quippe abnepos\neius. fuit religiosus Dei cultor: namque deletis aris lucisque idolorum\nuestigia paternae perfidiae sustulit. foedus cum rege Syriae\nfirmauit: eius auxilio Jeroboae regnum, quod tum a filio tenebatur,\nmulta clade affecit, ac saepe uictis hostibus praedam ex uictoria\nretulit. post unum et quadragesimum annum aeger pedibus decessit.\nhuic triplex peccatum ascribitur:\nunum quod societate regis Syriae\nnimie confisus sit, alterum quod prophetam Dei hoc ipsum increpantem\nin uincula coniecerit, tertium quia in pedum dolore remedium\nnon a Deo, sed a medicis sperauerit.\nsed initio regni huius\nJeroboam rex decem tribuum defunctus est, regnum Nabath filio\nreliquit. is malis operibus et tam suis quam paternis meritis inuisus\nDeo non ultra biennium regno potitus est, priuataque imperio\nindigna progenies.\nBaasam Achiae filium successorem habuit, aeque\na Deo alienissimum. isque sexto et uigesimo imperii anno defunctus\nest: regnum ad Elam filium deuolutum nec ultra biennium retentum.\nnamque eum Zambri, princeps equitum, epulantem interfecit\nregnumque occupauit, uir perinde in Deum atque homines impius.\nab hoc pars populi secessit: Thamni cuidam regium nomen delatum.\nsed Zambri ante hunc septem annos, et cum eodem duodecim regnauit.\nat in parte tribus Iudae Asab mortuo Iosaphat filius eius\nregnare coepit, uir religiosisnirtutibusmerito clarus. is cum Zambri\npacem habuit. defunctus est autem, cum regnasset annos v et xx.\nHuius imperii tempore Achab, Ambri filius, rex decem tribuum\nfuit, qutra omnes in Deum impius. namque Iezabel filia\nBasae regis ex Sidone in matrimonio accepta Bahali idolo aram\nlucosque constituit, prophetas Dei interemit.\nquo tempore Elias\npropheta caelum oratione conclusit, ne pluuiam terrae daret, idque\nregi denuntiauit, ut se impius causam mali esse cognosceret. igitur\nsuspensis caelo aquis, cum loca omnia adusta solis ardoribus non\nuictum hominibus, non pabulum iumentis darent, ipse se intra\npericulum famis propheta concluserat.\nea tempestate cum eremum\npetisset, coruis cibum ministrantibus uixit: aquam torrens proximus,\ndonec aruit, dedit.\nne admonitus a Deo Saraptae oppidum\npetiit, ad mulierem uiduam diuertit. cumque ab ea esuriens cibum\npeteret, illa causari, non esse sibi nisi pugillum farris et pusillum\nolei, quo absumpto una cum filiis mortem expectaret.\nsed cum\nElias uerbis Dei polliceretur, nec hydriam farre nec uas oleo esse\nminuendum, mulier poscenti fidem non cunctata prophetae credere,\npromissorum fidem consecuta est, siquidem diurnis incrementis\ntantum accresceret, quantum cotidie detrahebat. eodem tempore\neiusdem uiduae filium mortuum Elias in uitam reduxit.\ntum iussu\n\n\n\n\n\n\n\n\n\nDei regem adiit exprobratoque ei sacrilegio poposcit ad se omnem\npopulum congregari. qui cum propere conuenisset, accitis idolorum\nac lucorum sacerdotibus cccc fere et L, inter eos inde altercatio:\nElia Deum praedicante illi superstitionee suas asserebant.\npostremo\nplacuit fieri periculum, ut, si cuius caesam hostiam missus caelo\nignis absumeret, rata esset religio quae uirtutem edidisset. ita\nsacerdotes occiso uitulo Bahal idolum inuocare coeperunt, frustraque\nconsumptis inuocationibus imbecillitatem dei sui taciti fatebantur.\ntum Elias irridens eos (ne forte\\' inquit (dormiat, clamate\nuehementius, ut somno quo tenetur euigilet\\'. enimuero miseri\ntrepidantes mussare, et tamen, quidnam Elias facturus esset,\nexpectare.\nat ille caesum uitulum imposuit, cum prius sacrarium\naqua opplesset, inuocatoque Domino spectantibus cunctis ignis\ncaelo delapsus aquam cum hostia absumpsit. tum uero populus\nsolo stratus Deum fateri, idola execrari: postremo Eliae iussu\nprofani sacerdotes comprehensi deductique ad torrentem necati\nsunt.\nredeuntem inde regem propheta prosecutus est: sed cum ei\nIezabel regis uxor uitae periculum pararet, ad remotiora secessit.\nibi eum Deus allocutus est, vii milia uirorum adhuc esse pronuntians,\nqui se idolis non dedissent. mirum id Eliae fuit, qui solum\nse a sacrilegio immunem esse crediderat.\nEa tempestate Achab rex Samariae uineam Nabuthei, adhaerentem\nsibi, concupiuit. quam cum ille ei uendere noluisset, dolis\nIezabel interfectus est. ita Achab uinea potitus est, cumtamen\nNabuthei mortem doluisse referatur.\nmox per Eliam uerbis Dei\nincrepitus, agnito crimine cilicio indutus egisse paenitentiam\ntraditur: quo facto imminentem poenam auertit.\nnamque rexSyriae\n\n\n\n\n\n\n\n\n\nmagno cum exercitu, duobus et triginta regibus in societatem belli\nascitis, fines Samariae ingressus urbem cum rege obsidere coepit.\nartis deinde obsessorum rebus dat belli conditiones, si aurum\nargentumque et feminas tradidissent, fore uti uitae eorum parceret.\nsed tam iniustis conditionibus extrema perpeti satius uisum.\net\ncum iam omnium desperata esset salus, propheta a Deo missus\nregem adit, hortatur ut in proelium exeat, cunctantem multis\nconfirmat. ita eruptione facta fusi hostes copiosaque praeda reperta.\nsed post annum reparatis uiribus Syrus in Samariam regressus,\nacceptam cladem ultum ire cupiens, rursum uictus est. eo proelio\ncxx milia Syrorum interiere: regi uenia data, regnum ei et\npristinus status concessus.\ntum Achab uerbis Dei a propheta increpitus,\ncur abusus diuino munere hosti sibi tradito pepercisset.\nigitur Syrus post triennium bellum Hebraeis intulit. aduersum\nhunc Achab pseudoprophetarum impulsu in proelium descendit,\nspreto Michea propheta et in uincula coniecto, cur ei exitiabilem\nfore pugnam denuntiasset. ita eo proelio Achab interfectus, Ochoziae\nfilio imperium reliquit.\nIs aeger corpore cum ex ministris, qui idolum pro salute\neius consulerent, misisset, Elias a Deo monitus obuiam se eis\noptulit increpitosque renuntiare regi iubet, mortem eius consecuturam.\ntum rex comprehendi eum ac deduci ad se iubet, sed missi\ncaelesti igne absumpti. rex, ut propheta praedixerat, obiit. successit\nautem Ioram ei frater eius: isque duodecim annis imperium potitus\nest. at in parte duarum tribuum Iosaphat rege defuncto Ioram\nfilius regnum tenuit annos duodeuiginti. is Achab filiam uxorem\nhabuit, socero quam patri propior.\npost hunc Ochozias filius imperium\nadeptus est. hoc regnante Elias translatus refertur. eodem\ntempore Helisaeus, discipulus eius, multis signis potens extitit:\nquae omnia notiora sunt quam ut stilo egeant.\nab eo uiduae filius\n\n\n\n\n\n\n\n\n\n\n\nresuscitatus, vel Syrus lepra purgatus, uel famis tempore omnium\nrerum copia fugatis hostibus inuecta, uel in usum trium exercituum\naquae praebitae, uel de exiguo olei inmodicis incrementis solutum\nmulieris debitum et ipsi sufficiens uiuendi substantia data.\nhuius\ntemporibus, ut diximus, Ochozias duarum tribuum erat rex, decem\nuero loram, ut supra retulimus, imperabat: interque eos foedus\nictum. nam et aduersum Syros iunctis uiribus bellatum, et aduersum\nleu, qui per prophetam in regem decem tribuum unctus\nfuerat, pariter in proelium egressi eadem pugna interiere.\nSed regnum Ioram Ieu tenuit. postOchoziam in Iudaea regem,\nqui uno anno regnauit, mater eius Gotholia imperium occupauit,\nadempto nepoti imperio, etiam tum paruo puero, cui Ioas nomen\nfuit. sed huic ab auia praereptum imperium post octo fere annos\nper sacerdotes et populum depulsa auia redditum.\nhic initio regni\nobseruantissimus diuini cultus fuit magnisque sumptibus templum\nexomauit: post adulatione principum deprauatus adoratusque ab\neis iram meruit. namque ei Azahel rex Syriae bellum intulit:\ninclinatisque rebus suis auro templi pacem redemit. nec tamen ea\npotitus est, facti inuidia a suis interfectus anno imperii quadragesimo.\nhuic Amassia filius successit.\nat in parte decem tribuum\ndefuncto Ieu Ioachas filius eius regnauit, inuisus Deo malis operibus,\nob quae regnum eius Syris praedae fuit, donec Dei misericordia\ndepulsis hostibus pristinum habere statum coeperunt.\nIoachas\ndiem functus Ioae filio reliquit regnum. is Amassiae regi\nduarum tribuum ciuile bellum intulit: uictoriam potitus multam\npraedam in regnum suum conuertit. id Amassiae ob delictum\n\n\n\n\n\n\n\n\n\naccidisse traditur, siquidem Idumaeorum fines uictor ingressus\nidola gentis eius assumpserat.\nhic nouem annos regnasse scribitur,\nquantum in libris Regnorum repperi. Sed in Paralipomenis atque\netiam in Chronicis nouem et uiginti annos imperium tenuisse\nannotatus est, ea nimirum id persuadente ratione, quae in his\n[Regnorum] libris facile perspici potest. Ieroboam enim rex decem\ntribuum octauo anno imperii Amassiae traditur regnare coepisse\nunumque et quadraginta annos imperium tenuisse: regnante demum\nOzia, Amassiae filio, quarto imperii eius anno esse defunctus.\nqua\nratione xx et VIIII annos regi Amassiae effecit. itaque nos hoc\nipsum secuti, quia rationem temporum persequi placet, Chronicoram\nauctoritati accessimus.\nIgitur Amassiae Ozias filius successit. nam in parte decem\ntribuum Ioas diem functus Ieroboae filio locum fecerat, postque\nhunc Zacharias filius eius regnauit.\nhorum nos regum omniumque,\nqui in parte decem tribuum Samariae praefuerunt, annotanda esse\ntempora non putauimus, quia breuitati studentes superflua omisimus,\net ad cognitionem temporum eius potissimum partis annos\ncredidimus persequendos, quae in captiuitatem posterius abducta\nprolixius tempus in regno habuit.\nigitur Ozias regnum Iudae,\nadeptus praecipuam curam Domini cognoscendi habuit, Zacharia\n. propheta plurimum usus: (Isaias etiam sub hoc primum prophetasse\ntraditur) quo merito prosperis euentibus aduersum finitimos\nbella gessit, Arabas etiam deuicit.\niamque Aegyptum terrore\nnominis sui concusserat, elatusque secundis rebus, illicita praesumens,\nincensum Deo obtulit, quod solis facere sacerdotibus mos\nerat. itaque per Azariam sacerdotem increpitus cum loco decedere\n\n\n\n\n\n\n\n\n\n\n\n\ncogeretur atque in iram exarsisset, lepra oppletus decessit. quo\nmorbo affectus uita functus est, cum regnasset annos duo et quinquaginta.\nregnum inde Ioathae filio datum: isque admodum sanctus\nfuisse traditur prospereque imperium administrauit: gentem Ammonitarum\nbello uictam stipendium praestare coegit. regnauit\nautem annis xvi eidemque Achaz filius successit.\nCelebris circa haec tempora Niniuitarum fides traditur. id\noppidum olim ab Assure, Sem filio, conditum caput regni Assyriorum\nfuit, frequens tum incolentium multitudine, alens uirorum\nmilia c et xx atque ut in magno populo abundans uitiis.\n\\' quia\nDeus motus Ionam prophetam ex Iudaea ire praecepit ac denuntiare\nurbi excidium, sicut olim Sodoma et Gomorra diuinis ignibus\nconflagrassent.\nuerum propheta praedicationis istius ministerium\ndetrectans, non contumacia, sed praescientia, qua uidebat Deum\npaenitentia populi placandum, nauim, quae longe diuersa regione\nTharsos petebat, conscendit.\nsed ubi in altum processum, nautae\nsaeuitia maris compulsi, quisnam esset mali causa, sorte exploranare.\ncum super Ionam sors decidisset, tamquam piaculum tempestatis\nin profundum proiectus est: exceptusque a ceto [marino\nmonstro] ac deuoratus, post triduum fere Niniuitarum litoribus\neiectus iussa praedicat, urbem scilicet ob peccata populi triduo\nperituram. igitur non dissimulanter, ut olim Sodomis,.\naudita est\nuox prophetae: ac statim iussu regis exemploque populus uniuersus,\nquin et recens nati cibo potuque abstinentur: iumenta itidem et\ndiuersi generis animalia compulsa fame ac siti lamentantium\nspeciem cum hominibus praebebant.\nita imminens malum auersum.\nIonae apud Deum conquerenti, quod fides dictis non affuisset,\nresponsum, paenitentibus ueniam negari non posse.\nAt in Samaria Zachariam regem admodum impium, quem\nsuperius regnasse memorauimus, Sella quidam interemit\n\n\n\n\n\n\n\n\n\nregnumque occupauit: idemque Mane insidiis exemplo facti sui periit.\nMane ereptum Sellae imperium tenuit filioque Pachae reliquit.\neundem uero Paehe quidam eiusdem nominis interemit regnumque\noccupauit. mox ab Osee peremptus eodem scelere quo assumpserat\nimperium amisit.\nhic ultra omnes reges superiores impius poenam\nsibi perpetuamque genti captiuitatem a Deo meruit. namque ei\nSalmanassar rex Assyriorum intulit bellum uictumque tributarium\nsibi effecit.\nsed cum occultis consiliis rebellionem pararet regemque\nAethiopum, qui tum Aegyptum optinebat, in auxilium arcesseret\nidque Salmanassar comperisset, perpetuis eum uinculis in carcerem\nconiecit urbemque excidit, populum uniuersum in regnum suum\nabduxit, Assyriis in hostili solo ad custodiam positis. exinde ea\npars Samaria appellata, quod lingua Assyriorum custodes Samaritas\nuocant. ex quibus plerique diuinas caeremonias receperunt, reliquis\nin errore gentilitatis perseuerantibus.\nhoc bello Tobias in captiuitatem\nductus est. at in parte duarum tribuum rex Achaz ob impietatem\ninuisus Deo, cum finitimorum bellis saepe premeretur, deos\ngentium colere decreuit, nimirum quia eorum auxilio uictoresfrequentibus\nproeliis extitissent. ita in hoc nefariae mentis piaculo\ndiem functus est, cum xvi annis in regno fuisset.\nHuic Ezechias filius successit, multum paterni dissimilis ingenii.\nnamque initio regni populum sacerdotesque ad Dei cultum\ncohortatus multis disseruit, ut frequenter castigati a Domino\nsaepius essent misericordiam consecuti, ut postremum decem tribus\nin captiuitatem nuper abductae sacrilegii poenas dissoluerent:\ncurandum eis sedulo ne eadem pati mererentur.\nita conuersis ad\nreligionem omnium animis Leuitas sacerdotesque omnes ad celebranda\nsecundum legem sacrificia ordinauit celebrarique Pascha\ninstituit, quod iam pridem fuerat omissum.\ncumque dies festus\n\n\n\n\n\n\n\n\n\n\n\n\nadesset, dimissis per omnem terram nuntiis conuentus diem edixit:\nut si qui post abductionem decem tribuum inSamaria resedissent,\nad sollemne sacrum conuenirent. ita frequentissimo conuentu dies\nsacer publica laetitia exactus, longo post interuallo religione legitima\nper Ezechiam restituta.\npari deinde industria, qua diuina\ncurauerat, rem bellicam administrauit, Allophylosque frequentibus\nproeliis contudit: donec ei Sennacherim rex Assyriorum bellum\nintulit, magno cum exercitu fines eius ingressus, lateque agris\nuastatis nullo obsistente urbis obsidionem urgebat: Ezechias enim\nmultitudine inferior, non ausus manum conserere, muris se tuebatur.\nrex Assyrius portis assultans mimtan excidium, deditionem\nimperare: Ezechiam frustraDeo confidere, seDei nutu potius arma\nsumpsisse: uictorem omnium gentium, euersorem Samariae effugi\nnon posse, ni matura deditione sibimet consuluissent.\nin hoc rerum\nstatu Ezechias Deo fretus Isaiam prophetam consulit, eiusque\nresponso edocetur, nihil ex hoste periculi fore, diuinum autem\nauxilium non defuturum. nec multo post Tarraca rex Aethiopum\nregnum Assyriorum inuadit.\nQuo nuntio Sennacherim ad sua tuenda conuersus, fremens\net clamitans uictori sibi uictoriam eripi, bellum omisit, missis ad\nEzechiam litteris cum uerborum contumeliis denuntians, se paulo\npost rebus domi compositis ad excidiumludaeaemature rediturum\nsed nihil his Ezechias motus orasse Deum traditur, ne hanc tantam\nhominis insolentiam inultam sineret. ita eadem nocte angelus\ncastra Assyriorum aggressus multa hominum milia leto dedit. rex\ntrepidus in oppidum Niniuem confugit ibique a filiis interfectus\ndignum se exitum tulit.\nper idem tempus Ezechias aeger corpore\nmorbo incubuerat. cumque Isaias ei uerbis Domini annuntiasset\n\n\n\n\n\n\n\n\n\nuitae eius finem adesse, flesse rex traditur: ita xv annos prorogari\nsibi ad uitam meruit.\nquibus peractis nono et uigesimo imperii\nanno decessit: regnum Manasse filio reliquit. is a patre multum\ndegenerans relicto Deo culturas impias exercuit: ob quod in potestatem\nAssyriorum traditus malo coactus agnouit errorem, populumque\nadhortatus est ut relictis idolis Deum colerent. nihil sane\ndignum memoria gessit, regnauit autem annos v et L.\nAmos deinde\nfilius eius regnum indeptus est, nec ultra biennium eo potitus\n-est: paternae impietatis heres, Dei neglegens, suorum insidiis\ncircumuentus periit.\nAd Iosiam filium imperium deuolutum. is admodum religiosus\nfuisse traditur summaque cura diuina administrasse, Helchia\nsacerdote usus bene.\nis cum in templo librum, uerbis Dei scriptum,\nrepertum a sacerdote legisset, quo continebatur Hebraeam gentem\nob crebras impietates et sacrilegia delendam, piis ad Deum precibus\nfletuque iugi imminentem cladem auertit.\nquod ubi indultum\n. sibi per Oldam prophetissam comperit, maiore cura, utpote obligatus\ndiurnis beneficiis, cultum Dei exercuit. igitur uasa omnia,\nanteriorum regum superstitionibus idolis consecrata, cremauit.\nnamque eo profani ritus inualuerant, ut soli ac lunae diuinos\nhonores darent eisdemque etiam ex metallis sacraria aedificarent.\nquibus Iosias in puluerem redactis sacerdotes quoque profanarum\naedium interfecit. sed ne sepulchris quidem impiorum pepercit,\nquod olim praedictum a propheta, impletum animaduersum est.\nhuius octauo et decimo imperii anno Pascha celebratum.\npost\ntriennium fere aduersusNechao regem Aegypti, qui bellum Assyriis\ninferebat, in proelium egressus, priusquam inter se acies concurrerent,\nsagitta ictus est. exque eo uulnere in urbem relatus decessit,\ncum regnasset annos unum et uiginti.\nIoachas inde filius eius regnum indeptus tribus mensibus tenuit,\ncaptiuitati ob impietatem destinatus. namque eum Nechao rex\nAegypti uinctum captumque duxit, nec multo post in uinculis\ndiem functus est.\nIudaeis stipendium annuum imperatum, rex eis\nEliacim arbitrio uictoris datus, qui postea immutato nomine\nloachim uocitatus est. hic Ioachae frater, Iosiae filius fuit, fratri\nquam patri propior, sacrilegio inuisus Deo.\nigitur cum regi\nAegyptio pareret, quippe cui tributum penderet, Nabuchodonosor\nrex Babylonius Iudaeam terram occupauit armis et per triennium\niure belli uictor possedit. etenim cedente iam rege Aegypti determinatiBque\ninter eos imperii finibus conuenerat Iudaeos ad Babylonam\npertinere.\nita cum Ioachim, exactis in regno annis undecim,\nfilio eiusdem nominis locum fecisset isque regis Babylonii in se\niram concitasset, Deo nimirum agente, cui constitutum erat Iudaeam\ngentem captiuitati et internecioni dare, Nabuchodonosor Hierosolymam\ncum exercitu ingressus urbem murosque ac templum\nsolo strauit: auri inmensum modum et sacra ornamenta uel publica uel\nprivata, puberesque omnes uirilis ac muliebris sexus transtulit,\nrelictis, quorum imbecillitas aut aetas fastidio uictoribus fuit.\nquae turba inutilis seruitio exercendis colendisque agris, ne incultum\nesset solum, deputata.\neisdemque rex Sedechias praepositus,\nademptis uiribus inani tantum umbra regii nominis concessa. sed\nIoachim tribus mensibus tempus imperii habuit.\nis cum populo\nBabylonam translatus et in carcerem coniectus: trigesimum post\nannum emissus atque a rege in amicitiam receptus mensaque\net consiliis participatus, non sine solacio depulsae calamitatis\ndecessit.\nInterea Sedechias rex turbae inutilis, quamquam sine uiribus,\ninfido ingenio et Dei immemor, qui non intellegeret captiuitatem\nob delicta gentis illatam, postremis denique malis debitus, regis\nanimum offendit. ita ei post nouem annos Nabuchodonosor bellum\nintulit, compulsumque intra muros confugere triennio obsedit.\nqua tempestate Hieremiam prophetam, qui iam saepius imminere\nurbi captiuitatem pronuntiauerat, consulit, si quid spei forsitan\nsuperesset. sed ille caelestis irae non ignarus, eadem saepius\ninterrogatus, respondit, ipsi regi specialem poenam denuntians.\ntum uero Sedechias in iram excitatus trudi prophetam in carcerem\niubet: moxque eum crudelis facti piguit, sed obsistentibus Iudaeorum\nprincipibus, quibus iam inde a principio moris fuerat bonos\npremere, absoluere innocentem non- ausus.\nisdem cogentibus in\nlacum inmensi profundi caenoque ac sordibus atque ex eo exitiabili\nfoetore horridum demissus est, ut ne simplici quidem morte exspiraret.\nsedrex licet impius, aliquanto tamen sacerdotibus mitior, educi\nprophetam de lacu et carceris custodiae reddi iubet.\ninterea obsessos\nuis hostium et penuria urgebat, consumptisque omnibus, quae\nmandi poterant, fames inualuerat: ita defessis inedia defensoribus\noppidum captum incensumque. rex, ut propheta dixerat, effossis\noculis Babylonam translatus, Hieremias misericordia hostili carcere\nexemptus.\ncum eum Nabuzardan, princeps regius, captiuum\ncum ceteris duceret, delata sibi optione ab eo, utrum in solo patrio\ndeserto desolatoque subsistere an secum abire in summis honoribus\nuellet, residere in patria maluit.\nNabuchodonosor abducto populo,\nresiduis quos belli conditio uel praedae fastidium relinqui a uictoribus\nfecerat, Godoliam eiusdem gentis praeposuit absque ullo\ninsigni regio aut imperii nomine, quia praeesse paucis et calamitosis\nnulla dignitas erat.\nCaptiuitatis tempora prophetarum uaticiniis atque actibus\nillustrata sunt, maximeque Danielis egregia ad conseruandam\nlegem perseuerantia et in absolutione Susannae diuino consilio\nceterisque ab eo gestis, quae iam ordine persequemur.\nhic sub rege\nIoachim captus deductusque Babylonam paruus admodum puer:\npostea ob elegantiam uultus inter ministros regios assumptus,\nunaque cum eo Annanias, Misael et Azarias.\nsed cum eos rex\ndelicatioribus cibis curari praecepisset idque Asphanae eunucho\nnegotii dedisset, Daniel paternarum traditionum memor, ne ex\nmensa regis gentilium cibis participaret, poposcit ab eunucho, ut\nleguminibus tantum uterentur.\ncausante Asphane, ne dissimulatum\nimperium regis consecutura macies proderet, Daniel Deo fretus\npollicetur maioris decoris sibi [uultus ex:leguminibus quam ex\ncibis regiis fore. fidesque dictis affuit, ita ut minime eorum uultus\ncomparabiles haberentur, qui imperialibus impendiis procurabantur.\nigitur a rege in honorem et gratiam adhibiti prudentia et\n\n\n\n\n\n\n\n\n\ndisciplina breui omnibus regis proximis antelati.\nper idem tempus\nSusanna, cuidam Ioachi nupta, spectatae femina pulchritudinis,\na duobus presbyteris appquita, cum impudicis non adquieuisset,\nfalso crimine incessitur, isdem presbyteris deferentibus, in remotis\nlocis adulescentem cum ea deprehensum, sed illum iuuenili alacritate\nsenum manus effugisse. ita presbyteris fides habita: iudicio\npopuli Susanna damnatur.\nquae cum secundum legem ad supplicium\nduceretur, Daniel, tum annos natus xn, increpitis Iudaeis,\ncur innocenter morti dedissent, reduci eam in iudicium causamque\ndenuo audiri postulat.\nenimuero multitudo Iudaeorum, quae\ntum aderat, non sine Deo existimans puerum contemptae aetatulae\nin hanc constantiam prorupisse, fauore accommodato in consilium\nreuertitur. initur denuo iudicium: Danielo.\n, ut inter maiores natu\nresideret, delatum. igitur separari accusatores iubet: unumquemque\nex eis interrogat, sub cuius generis arbore adulteram deprehendisset.\nex uarietate responsi falsitas deprehensa: Susanna absoluta,\npresbyteri, qui innocenti periculum creauerant, capite damnati.\nEa tempestate Nabuchodonosor somnium uidit, mysterio futurorum\nmirabile. cuius interpretationem cum per se non posset euoluere,\nascitis ad interpretandum Chaldaeis quique magicis artibus\nextisque hostiarum scire occulta et futura praecinere uidebantur,\nmox ueritus, ne more hominum non uera, sed placita regi ex somnio\nconiectarent, uisa subprimit poscitque ab eis, ut, si uera in iis\ndiuinatio esset, somnium ipsum sibi dicerent: tum demum interpretationi\neorum crediturum, si prius enuntiando somnium artis\npericulum fecissent.\nilli uero tantam molem abnuentes, non esse\nid humanae opis confitebantur. rex motus, cur falsa diuinandi\nprofessione homines erroribus illuderent, cum astricti praesenti\nnegotio nihil scire se confiterentur: ita edicto regis in eos\n\n\n\n\n\n\n\n\n\nanimaduersum palamque omnes huius artis interficiebantur.\nquod ubi\nDanielo compertum, regis proximum appellat: enuntiationem\n80mnii interpretationemque eius pollicetur.\nres ad regem defertur:\nDaniel arcessitur. iam reuelato sibi per Deum mysterio uisa regis\nrefert absoluitque. sed res postulat, uti regis somnium et interpretationem\nprophetae et consequentium fidem exponamus.\nuiderat\nrex per soporem imaginem capite aureo, pectore brachiisque\nargenteis, uentre et femoribus aereis, cruribus ferreis, quae in\npedes partim ferreos, partim fictiles desinebat: sed ferrum atque\ntestum inter se confusum coire non poterat. ad extremum imaginem\nlapis sine manibus abscissus proterebat, redactaque omnia\nin puluerem uento ablata.\nIgitur secundum prophetae interpretationem imago uisa figuram\n\nmundi gerit.\ncaput aureum Chaldaeorum imperium est,\nsiquidem id primum et opulentissimum fuisse accepimus.\npectus\net brachia argentea secundum regnum annuntiant: Cyrus enim\nuictis Chaldaeis atque Medis imperium ad Persas contulit.\nin\nuentre aereo tertium regnum portendi pronuntiatur, atque impletum\nuidemus, siquidemAlexander ereptumPersisimperiumMacedoniae\nuindicauit.\ncrura ferrea imperium quartum, idque Romanum\nintellegitur, omnibus ante regnis ualidissimum. pedes uero partim\nferrei, partim fictiles diuidendum esse Romanum regnum, ita ut\nnumquam inter se coÑ‘a.t, praefigurant: quod aeque impletum est,\nsiquidem cum non ab uno imperatore, sed etiam a pluribus semperque\ninter se armis aut studiis dissentientibus res Romana administretur.\ndemque commisceri testum atque ferrum numquam inter\nse coeunte materie commixtiones humani generis futurae a se inuicem\ndissidentes significantur, siquidem Romanum solum ab\nexteris gentibus aut rebellibus occupatum aut dedentibus se per\n\n\n\n\n\n\npacis speciem traditum constet, exercitibusque nostris, urbibus\natque prouinciis permixtas barbaras nationes, et praecipue Iudaeos,\ninter nos degere nec tamen in mores nostros transire uideamus.\natque haec esse postrema prophetae annuntiant.\nin lapide uero sine\nmanibus abscisso, quiaurum, argentum, aes, ferrum testumque\ncomminuit, Christi figura est. is enim non conditione humana\neditus, siquidem non ex uoluntate uiri, sed ex Deo natus est,\nmundum istum, in quo sunt regna terrarum, in nihilum rediget\nregnumque aliud incorruptum atque perpetuum, id est futurum\nsaeculum, quod sanctis paratum est, confirmabit.\nde quo uno adhuc\nquorumdam fides in ambiguo est, non credentium de futuris, cum de\npraeteritis conuincantur. igitur Daniel multis a rege muneribus\ndonatus, praefectus Babyloniae atque omni imperio, in summis\nhonoribus habebatur. eius suffragio Annanias, Azarias et Misael\nad summam aeque dignitatem et potestatem prouecti.\neodem fere\ntempore praeclara Ezechielis prophetia extitit, reuelato ei futurorum\net resurrectionis mysterio. extat liber magni operis et cum\ncura legendus.\nAt in Iudaea, cui post excidium Hierosolymae Godoliam\npraepositum supra memorauimus, aegre ferentes Iudaei principem\nsibi ex stirpe non regia arbitrio uictoris datum, Ismael quodam\nduce et concitatore nefandae coniurationis, dispositis eum in conuiuio\ninsidiis peremerunt.\nat hi, qui extra noxiam fuerant, ultum\nire facinus cupientes propere aduersum Ismael arma capiunt. sed\nut ille cognouit exitium sibi imminere, relicto exercitu, quem contraxerat,\nnon amplius octo comitantibus ad Ammonitas confugit.\nigitur populum uniuersum metus peruaserat, ne paucorum scelus\nomnium exitio rex Babylonius ultum iret: nam praeter Godoliam\n\n\n\n\n\n\n\n\n\nmultos ex Chaldaeis cum eo interfecerant.\nitaque consilium ineunt\nfugiendi in Aegyptum, sed prius Hieremiam frequentes adeunt,\nsciscitantes diuinum responsum.\nat ille uerbisDei uniuersos hortari,\nm solo patrio manerent: si id fecissent, Dei praesidio tuendos\nnullumque a Babyloniis periculum fore: sin Aegyptum peterent,\nomnes ibi ferro ac fame diuersoque mortis genere perituros.\nsed\nplebs assueto malo insolens parendi salubribus consiliis et diuino\nimperio profecta in Aegyptum. quid de ea postea actum, sacris\nlitteris siletur: nobis nihil compertum.\nHoc tractu temporum Nabuchodonosor elatus rebus secundis\nstatuam sibi auream immensae magnitudinis posuit adorarique\neam ut sacram effigiem praecepit.\nquod cum certatim ab\nomnibus, deprauatis adulatione omnium animis, fieret, Annanias,\nAzarias et Misael profano officio abstinuerunt, non ignorantes honorem\nhunc soli Deo debitum. igitur rei ex edicto regis constituuntur,\npropositaque eis conditio poenarum, ardens caminus, ut praesenti\nmetu adorare statuam cogerentur. uerum illi deuorari ignibus\nquam piaculum committere maluerunt.\nitaqueuincti compedibus\nin medias flammas coniciuntur. sed ministros infandi operis,\ndum promptius damnatos in ignem propellunt, flamma absorbuit:\nHebraeos - mirum dictu et incredibile non uisentibusâ€”ignis non\nattigit, cum a spectantibus deambulantes in camino psalmum Deo\ndicere cernerentur, uisusque cum his inter ignes quartus specie\nangeli, quem Nabuchodonosor propius intuitus filium Dei se uidisse\nconfessus est.\ntum rex haud dubius diuinam in re praesenti fuisse\nuirtutem, missis per omne regnum suum edictis facti miraculum\nprouulgauit, confessus soli Deo honorem deferendum.\nnec multo\npost obiecto sibi somnio, mox uoce etiam caelo emissa admonitus,\npotestate regia abiecta atque ab omni conuersatione humana remotus,\nherbis tantum uitam sustinens, egisse paenitentiam traditur:\nseruatum ei nutu Dei imperium, donec impleto tempore, agnito .\ndemum Deo, post vn annos et regno et statui pristino restitutus\n\n\n\n\n\n\n\n\n\nest.\nhic post deuictum, ut supra diximus, Sedechiam, quem captiuum\nBabylonam transtulit, regnasse traditur annos vi et xx,\nquamquam id non in sacra historia scriptum inuenerim.\nsed forte\naccidit , ut dum multa euoluerem, annotationem hanc iam interpolato\nper aetatem libello sine auctoris nomine reperirem, in quo\nregum Baby loniorum tempora continebantur: quam praetereundam\nnon putaui, siquidem et Chronicis consentiret, et ita illius nobis\nratio quadraret, ut per ordinem regum, quorum tempora continebat,\nusque in primum Cyri regis annum, LXX annos - tot enim\nper sacram historiam a captiuitate usque ad Cyrum fuisse referuntur\nâ€” impleret.\nPost Nabuchodonosor filius eius regnum indeptus, quem in\nGhromcis Euiimarodac fuisse uocitatum repperi. hic duodecimo\nimperii anno diem functus, fratri minori, qui Balthasar dictus\nest, locum fecit.\nis cum quarto et decimo anno publicum epulum\nprincipibus ac praefectis suis daret, sacra uasa, quae per Nabuchodonosor\nde templo Hierosolymae ablata nec in regales usus\nusurpata, sed recondita in thesauris habebantur, proferri imperauit.\ncumque his per luxum ac licentiam regalis conuiuii promiscue\nomnes uirilis ac muliebris sexus, uxores concubinaeque eius\nuterentur, subito rex in pariete conspicatur digitos scribentes\ncernebanturque in uersum ductae literae: sed qui posset scripta\nlegere, non reperiebatur.\nigitur rex perterritus magos et Chaldaeos\naduocat. quibus mussantibus nec quicquam respondentibus, regina\nregem admonet, esse quendam Hebraeum Daniel nomine, qui olim\nNabuchodonosor occulti mysterii somnium reuelasset, iam tum ob\nillustrem sapientiam summis honoribus donatum.\nitaque accitus\nperlegit interpretatusque, ob delictum regis, qui sacra Deo vasa\ntemerasset, ipsi exitium imminere regnumque eius Medis ac Persis\n\n\n\n\n\n\n\n\n\ndatum. quod mox consecutum eet.\nnam eadem nocte Balthasar\ninteriit, regnum eius Darius natione Medus occupauit: Danielum\nillustri opinione compertum uniuerso imperio praeposuit, secutus\nsuperiorum regum iudicium. nam et Nabuchodonosor eum regno\npraefecerat et Balthasar neete purpurea et torque aureo donatum\ntertium regni principem constituerat.\nIgitur hi, qui una cum eo rerum potentes erant, exagitati\ninuidia, quod eis alienigena captiuae gentis fuisset aequatus, regem\ndeprauatum adulatione compellunt, ut sibi diebus proximis xxx\ndiuini honores darentur, neque cuiquam liceret Deum nisi regem\nprecari. facile id Dario persuasum, stultitia regum omnium, qui\nsibi diuina uindicant.\nigitur Daniel non rudis neque inscius, Deo\npreces, non homini deferendas, reus constituitur edicto regis nen\nparuisse. multumque abnuente Dario, cui carus acceptusque semper\nfuerat, principes peruicere, ut m lacum demitteretur.\nsed\nobiecto bestiis nullum periculum fuit. quod cum rex comperisset,\naccusatores deputari leonibus praecepit: qui non simili exemplo\nperfuncti sunt: nam continuo deuorati ferarum famem expleuerunt.\nDaniel clarus ante clarior haberi: rex antiquato edicto suo\nnonum. proposuit, relictis erroribus ac superstitionibus Deum Danielis\ncolendum.\nextant etiam uisiones eius, quibus consequentium\nsaeculorum ordinem reuelauit, annorum etiam numerum complexus,\nintra quem Christum, sicut factum est, descensurum ad terras\npronuntiauit uenturumque Antichristum manifeste exposuit.\nquod\nsi qui studiosior erit, rectius ibi quaesitum reperiet: nobis propositum\nest rerum tantum ordinem contexere. Darius duodeuiginti\nannos regnasse traditur: qua tempestate Astyages Medis imperabat.\nHunc Cyrus, ex filia, nepos eius, regno expulit, Persarum\n\n\nusus armis: unde summa imperii ad Persas translata est.\nBabylonii\nquoque in potestatem ditionemque eius concessere. igitur\n\n\n\n\n\n\n\n\n\ninitio regni, propositis publice edictis, dat potestatem Iudaeis in\nsolum patrium redeundi, sacra etiam uasa, quae Nabuchodonosor\nde templo Hierosolymae abstulerat, reddidit. itaque pauci tum\nin Iudaeam regressi: ceteris redeundi animus an facultas defuerit\nparum comperimus.\nerat ea tempestate apud Babylonios Beli antiquissimi\nregis, cuius etiam Virgilius meminit, ex sere simulacrum,\nquod superstitione hominum consecratum Cyrus quoque adorare\nerat solitus, antistitum eius dolo illusus, qui uesci effigiem illam\natque potare affirmabant, cum diurnam pensitationem, quae idolo\ninferebatur, clam ipsi absumerent.\nigitur Cyrus cumDanielo familiariter\nuteretur, quaerit ab eo, cur simulacrum non adoraret,\ncum manifestum uiuentis Dei esset indicium, absumentis ea quae\ninferebantur.\nDaniel ridens hominis errorem negare id posse fieri,\nut aes illud, id est bruta materies, cibo uteretur aut potu. acciri\nergo rex sacerdotes iubet (nam fere ad septuaginta erant) adhibitoque\neos terrore increpitat, quis inpensa consumeret, cum Daniel\nuir -prudentia insignis -minime id ab insensibili simulacro posse\nfieri contenderet.\ntum illi connsiparatodolo suetainfern et obsignari\na rege templum deposcunt, uti, nisi omnia postero die absumpta\ndeprehenderentur, morte poenas persoluerent, dum eadem\nconditio Danielo maneret.\nitaque signo regis templum obsignatur,\ncum prius Daniel sacerdotibus insciis pauimentum cinere aspersisset,\nut introeuntium occultos aditus uestigia proderent. igitur\npostero die rex templum ingressus animaduertit absumpta, quae\nidolo apponi iusserat.\ntum Daniel occultam fraudem uestigiis prodentibus\nreserat, sacerdotes cum uxoribus et filiis, subfosso foramine\ningressos, ea quae idolo apposita fuerant deuorasse. ita\nomnes iussu regis interfecti, templum ac simulacrum Danielo in\npotestatem datum atque arbitrio eius dirutum.\nInterea Iudaei, quos ex permissu Cyri in patriam regressos\nsupra memorauimus, urbem ac templum restituere aggressi, ut\n\n\n\n\n\n\n\n\n\npauci atque inopes parum proficiebant, donec centesimo fere anno,\nArtaxerse rege Persis imperitante, per eos, qui locis praeerant, ab\naedificando deterriti:\netenim tum Syria atque omnis Iudaea sub\nPersarum imperio per magistratus ac praesides regebatur. igitur\nhis consilium fuit regi Artaxersi scribere, non oportere Iudaeis\nrestituendae urbis suae copiam dari, ne pro contumaci ingenio\nresumptis uiribus, aliis gentibus imperare soliti, non paterentur\nsub alieno imperio degere.\nita comprobato a rege praesidum consilio\nprohibita urbis aedificatio usque in secundum Darii regis\nannum dilata est. sed hoc tractu temporum, qui reges Persis\nimperauerint, inseremus, quo facilius annorum series in ordinem\ncontexta prodatur.\npostDariumMedum, quem duodeuiginti annos\nregnasse significauimus, Cyrus uno et triginta annis rerum potitus\nest. Scythis bellum inferens in proelio cecidit, secundo anno postquam\nTarquinius Superbus Romae regnare coeperat.\nCyro Cambyses\nfilius eius successit: regnauit annos vnn. hiccumAegyptum\natque Aethiopiam bello premeret et subegisset uictorque in\nPersas reuerteretur, casu se ipse uulnerauit ex eoque ictu periit.\npost huius mortem magi duo fratres, natione Medi, menses vnPersarum\nregnum optinuerunt. ad hos interficiendos septem nobilissimi\nPersae coniurauerunt, quorum princeps fuit Darius Hystaspis\nfilius, natus ex fratre patruele Cyri, omniumque consensu regnum\nei delatum: regnauit annos vi et xxx.\nhic* ante quadriennium\nquam decederet, apud Marathonam pugnauit, celeberrimo Graecis\nRomanisque historiis proelio. id gestum post Romam conditam\nanno fere ducentesimo et sexagesimo, Macerino et Augurino consulibus,\nabhinc annos, si tamen inuestigatio Romanorum consulum\nnon fefellit, DCCC LXXX et VIII : omne enim tempus in Stiliconem\nconsulem direxi.\npost Darium Xerses fuit, isque uno et xx annis\n\n\n\n\n\n\n\n\n\nregnasse traditur: quamquam in plerisque exemplaribus xx et v\nannos imperii eius fuisse repperi. huic successit Artaxerses, cuius\nsupra meminimus.\nhic cum inhiberi aedificationem urbis Iudaeae\ntemplique iussisset, suspensum opus usque in secundum Darii\nregis annum pependit. sed ut usque ad eum temporum ordo conexus\nsit, Artaxerses regnauit annis uno et XL, Xerses duobus\nmensibus. postque eum Sucdianus vn mensibus fuit.\nDarius deinde, sub quo templum est restitutum, regnum\nadeptus est, cui Ochus tum nomen erat. hic cum ex Hebraeis tres\nadolescentes spectatae fidei corporis custodes haberet unusque ex\nhis prudentiae documento admirationem regis in se conuertisset,\ndelata sibi optione petendi, si quid animo concepisset, ingemiscens\npatriae ruinis copiam restituendae urbis poposcit meruitque a\nrege, ut subregulis ac praesidibus imperaret, aedificationem sacrae\naedis praebitis impendiis maturarent.\nita templum quadriennio\nconsummatum, sexto post anno quam Darius regnare coeperat,\nidque Iudaeis satis uisum: et quia magnae molis erat urbem\nrestituere, diffisi uiribus opus multi laboris incipere non ausi\ntemplo continebantur.\nper idem tempus Esdras scriba legis post\nxx fere annos quam templum fuerat consummatum, defuncto iam\nDario, qui unum de uiginti annos rerum fuerat potitus, permissu\nArtaxersis secundi, non illius, qui inter duos Xerses fuit, sed\nhuius, qui Dario Ocho successerat, Babylonia profectus multique\neum secuti Hierosolymam peruexere uasa diuersi operis et dona,\nquae rex templo Dei miserat, cum xu Leuitis:\nuix emrn hic numerus\nex illa tribu repertus traditur. is cum deprehendisset Iudaeos\ngentilium conubiis permixtos, multis increpitos renuntiare\n\n\n\n\n\n\n\n\n\n\n\n\niatiusmodi matrimoniis ac filios ex his susceptos extrudi iubet,\nomnesque dictoparuere. purgatus populus ueteris legis ritu agebat\nceterum Esdram nihil super reficienda urbe egisse comperio, credo\npotiorem curam ratus plebem corruptis moribus reformare.\nErat ea tempestate apud Babyloniam, Neemias minister\nregius, gente Iudaeus, Artaxersi merito obsequiorum. carissimus.\nis Iudaeos percontatus, quis paternae urbis status esset, ubi comperit\nin isdem ruinis iacere patriam, totis sensibus conturbatus\ncum gemitu multisque lacrimis orasse ad Deum traditur, delicta\ngentis suae reputans, misericordiam unam efflagitans.\nigitur\ncum eum rex inter epulas maestum extra solitum animaduertisset,\npoposcit ab eo causam dolorum ut exponeret. tum ille\naduersa gentis suae et ruinam ciuitatis deflere, qujae iam per annos\nfere ducentos et quinquaginta. solo strata, malorum testimonium,\nspectaculum inimicis praeberet: daret sibi eundi et restituendae\neius potestatem.\nparuit rex piis precibus, statimque eum cum\npraesidio equitum, quo tutius iter ageret, dimisit, datis ad praetores\nepistulis ut necessaria praeberent. is cum Hierosolymam\nperuenisset, uiritim populo opus urbis distribuit, et certatim iussa\nomnes curabant. iamque ad medium machinae processerant, cum\niflagrante inuidia gentium uicinae urbes conspirant opera interrumpere\nIudaeosque ab aedificando deterrere. sed Neemias, dispositis\naduersum incursantes praesidiis, nihil territus coepta explicnit:\nconsummatoque mtWO et ualuis portarum perfectis, per\nfamilias construendis interius domibus urbem dimensus est.\ncensuitque populum minime urbi parem, neque enim amplius\nquam ad quinquaginta milia promiscui sexus atque ordinis reperta:\ntantum ex illo quondam inmani numero frequentibus bellis absumptum\naut captiuitate detentum. nam olim hae duae tribus,\nquarum hoc residuum fuit, cum ab his decem tribus separatae\nsunt, ccc et xx milia uirorum armauerant. a Deo ob peccatum\n\n\n\n\n\n\n\n\n\ninternecioni et captiuitati datae ad hanc usque paucitatem donenerant.\nsed haec, ut dixi, plebs duarum tribuum fuit: decem uero\nprius deductae per Parthos, Medos, Indos atque Aethiopas dis*persae\nnumquam in solum patrium regressae, hodieque barba*rarum\ngentium imperiis continentur. sed consummatio restitutae\nurbis xxx et n imperii Artaxersis anno refertur.\na quo tempore\nusque ad Christi eruoem, id est Fufium Geminum et Rubellium\nconsules, anni cccxc et vm: ceterum a restitutione templi usque\nis euersionem, quae sub Vespasiano consule Augusto per Titum\nCaesaram consummata est, anni cccc LXXX et m.\npraedictum id\nolim est a Daniele, qui ab instauratione templi usque in euersionem\nLX et VIIII hebdomadas futuras pronuntiauerat. a die\nautem captiuitatis Iudaeorum usque in tempus restitutae ciuitatis\nfuerunt anni CCLX.\nIn hoc temporum tractu Esther atque Iudith fuisse arbitramur:\nquarum quidem actus quibus potissimum regibus conectam,\nnon facile perspexerim. nam cum Esther sub Artaxerse rege referatur,\nporro duos huius nominis Persarum reges fuisse reppererim,\nmulta cunctatio est cuius haec temporibus applicetur.\nmihi tamen\nuisum est huic Artaxersi, sub quo Hierosolyma est restituta.,\nEsther historiam conectere, quia non sit uerisimile, ut, si sub\npriore Artaxerse fuisset, cuius tempora Esdra complexus est,\nnullam tam illustris feminae mentionem retulisset, maxime cum\nab illo Artaxerse inhibitam templi aedificationem, sicut supra\nmemorauimus, constet: neque Esther passura fuerit [tum], si in\nillius matrimonio tum fuisset. nunc gesta edisseram.\nerat ea tempestate\nregi in matrimonio Vastis quaedam, mirae femina\n\n\n\n\n\n\n\n\n\n\n\n\npulchritudinis. cuius cum formam omnibus praedicaret, die quodam,\ncum publicum conuiuium dabat, adesse reginam demonstrandae\npulchritudinis gratia iubet.\nilla uero stulto rege consultior, pudens\nuirorum oculis spectaculum corporis praebere, iussa abnuit. qua\ncontumelia barbarus animus permotus uxorem matrimonio ac regia\ndepellit.\nigitur cum in locum eius puella regis coniugio quaereretur,\nreperta est Esther ceteras specie uincere. haec Iudaea ex\ntribu Beniamin, utroque parente orba, a Mardochaeo patrueli\nfratre educta.\ncum ad regales nuptias duceretur, mandante educatore\ngenus et patriam occultauit, admonita ne paternarum traditionum\nimmemor, etsi in matrimonium alienigenae captiua succederet,\ngentilium cibis participaret.\nigitur iuncta regi breui, ut\nfit, ui pulchritudinis totum eius animum facile cepit, adeo ut eam\naequatam imperio insigni regio, ueste purpurea donaret.\nQua tempestate Mardochaeus inter proximos regis erat, pro\nuirili portione negotiorum familiarium curator. is compositas a\nduobus spadonibus regi insidias prodiderat, atque ex eo carior\nsummisque honoribus donatus.\nerat ea tempestate regi Aman\nquidam perfamiliaris, quem aequatum sibi adorari more regum\npraeceperat. id Mardochaeus unus ex omnibus facere fastidiens\nodia Persae in se grauiter accenderat.\nigitur Aman ad perniciem\nHebraei animum intendens regem adit affirmatque, esse in regno\neius hominum genus prauis superstitionibus deo hominibusque\ninuisum, externis legibus uiuens, dignum exitio: rectum esse omnes\nhuius gentis internecioni dare, exque eorum bonis inmensas\nopes pollicetur.\nfacile ld barbaro persuasum: edictum emittitur\nIudaeos necandos, missique continuo qui per omne regnum ab\nIndia usque Aethiopiam promulgarent. id ubi Mardochaeo compertum,\nconscissis uestibus sacco obuoluitur conspersusque cinere\npergit ad regiam, ibique eiuiatu multo cuncta questibus replet:\nfacinus indignum immeritam gentem perire neque ullam pereundi\n\n\n\n\n\n\n\n\n\ncausam dari.\nEsther lamentantis voce excita rem, ut erat, cognoscit.\ntum uero anceps consilii, quia adeundi regem potestas non\nerat — etenim more Persarum reginae introire ad regem nisi\naccersitae non licet, nec tamen, cum fuerit regi libitum, sed statuto\ntempore admittitur — et forte tum ita euenerat, ut diebus xxx\nproximis separata a conspectu regis Esther haberetur.\nigitur audendum\naliquid pro ciuibus rata, etsi certa pestis adesset, pulchro m\nnegotio occumbere parata, inuocato prius Deo, aulam regis ingreditur.\nat barbarus re insolita percussus, paulatim blandimento\nmuliebri delinitus, postremo ad cenam reginae perducitur, unaque\ncum illo Aman ille regi carus et Iudaeae genti infestus.\nigitur\ncum iam post epulas multis poculis conuiuium calere coepisset,\nEsther genibus regis aduoluitur, gentis suae perniciem deprecatur.\nrex uero nihil se petenti, si quid ultra peteret, negaturum pollicetur.\ntum Esther arrepto tempore Amanis mortem flagitat in\nultionem gentis, quam perditam cupierat. sed rex amici memor\npaulisper cunctatus deliberandi gratia modicum secessit. deinde\nregressus ut uidit Aman reginae genua complexum, succensus ira\net appetitam reginam clamitans, morte eum amci iubet.\net tum\nregi compertum, poenam crucis per Aman Mardochaeo paratam.\nita Aman eaedem cruci affigitur, omniaque bona eius Mardochaeo\ndata Iudaeique sunt absoluti. Artaxerses regnauit annos duos et\nLX, eidemque Ochus successit.\nHuic rerum ordini recte Iudith actus conseram: traditur enim\npost captiuitatem fuisse, sed quis eo tempore Persis regnauerit,\nhistoriadiuinanonedidit: regem tamen, sub quo illa gesta\nsint, Nabuchodonosor nuncupat, non utique eum, qui Hierosolymam\nceperit.\nsed nullum hoc nomine post captiuitatem apud Persas\nregnasse reperio, nisi si ob inpotentiam et pariles conatus\n\n\n\n\n\n\n\n\n\nquicumque ille rex Nabuchodonosor a Iudaeis uocitatus est.\nplerique\ntamen Cambysen, Cyri regis filium, putant, eo quod uictor Aegyptum\natque Aethiopiam penetrauerit. sed huic opinioni eadem sacra\nhistoria repugnat: nam duodecimo regis illius anno Iudith fuisse\nsignatur.\nporro Cambyses non ultra VIIII annos rerum potitus est.\nunde, si in historia opinari licet, sub Ocho rege, qui post Artaxersen\nsecundum fuit, haec gesta crediderim: idque uel ex hoc\nconicio, quod idem Ochus, ut in saecularibus legi, natura immitis\ncupidusque bellorum traditur. nam et arma finitimis intulit et\nAegyptum, quae ante multos annos desciuerat, bello recuperauit.\nquo tempore etiam sacra eorum et Apim in deum receptum irrisisse\ntraditur: quod postea Baguas, spado eius natione Aegyptius,\nindignatus, contumeliam gentis morte regis ultus est. meminit.\nautem huius Baguae historia diuina:\nnam cum Holofernes iussu\nregis aduersum Iudaeos duxit exercitum, Baguam in isdem\ncastris fuisse memorauit. unde non immerito in argumentum\nnostrae opinionis adduxerim, ut rex ille, Nabuchodonosor nuncupatus,\nOchus fuerit, sub quo Baguam fuisse mundiaies historici\nprodiderunt.\nceterum illud nemini mirum esse oportebit, quod\nscriptores saecularium litterarum nihil ex his, quae sacris uoluminibus\nscripta sunt, attigerunt: Dei spiritupraeualente, ut intaminata\nab ore corrupto uel falsis uera miscente intra sua tantum\nmysteria contineretur historia, quae separata a mundi negotiis et\nsacris tantumuocibus proferenda permisceri cum aliis uelut aequali\nsorte non debuit:\netenim erat indignissimum, ut alia agentibus\naut alia quaerentibus haec quoque cum reliquis miscerentur. sed\npergam ad cetera ac per Iudith gesta, ut potero, paucis absoluam.\nIgitur reuersis, ut supra memorauimus, in solum patrium\nIudaeis, necdum composito rerum aut urbis statu, rex Persarum\nMedis bellum infert atque aduersus regem eorum, Arphaxad\n\n\n\n\n\n\n\n\n\nnomine, acie confligit secundo euentu: perempto rege gentem\nimperio adiungit.\nidem reliquis nationibus facit, praemisso Holofeme,\nquem principem militiae delegarat, cum milibus peditum\nc et xx, equitum xn. is Cilicia et Arabia bello uastatis multas\nurbes aut ui capit aut metu in deditionem compellit. iamque.\nDamascum admotus exercitus magno Iudaeos terrore perculerat.\nsed impares ad resistendum, neque ad deditionem adquiescentibus\nanimis, expertis quippe usque antea captiuitatis mala, ad templum\nfrequentes concurrunt. ibi communi gemitu permixtoque ululatu\ndiuinum auxilium implorant: satis se Deo ob peccata uel crimina\ndedisse poenarum; reliquiis saltem seruitio nuper exemptis parceret.\ninterea Holofernes Moabitis in deditionem acceptis atque\naduersum Iudaeos in societatem belli assumptis, cum ab eorum\nprincipibus inquireret, quibusnam uiribus freti Hebraei deditioni\nanimos non dedissent,\nAchior quidam comperta edisserit, Iudaeos\nDei cultores, pio a patribus ritu institutos, olim in Aegypto pependisse\nseruitium: inde diuino munere eductos ac siccatum mare\npedibus emensos, postremo omnibus gentibus deuictis habitatas\nmaioribus terras recepisse.\nexin uario rerum statu floruisse aut\nconcidisse, atque iterum malis emersisse, secundum merita iratum\nant placatum Deum uicissitudine expertos, dum peccantes incursionibus\nhostium aut captiuitatibus coercentur, propitio numine\nsemper inuicti. ceterum, si praesenti tempore absque peccato sint,\nnullo modo eos posse superari: sin aliter se habeant, facile uincendos.\nad haec Holofernes ferox multis uictoriis, nihil sibi inuictum\nratus, ira accensus, cur ex peccato potissimum Iudaeorum pendere\nillius uictoria putaretur, propelli Achior in castra Hebraeorum\niubet, ut cam his periret, quos uinci non posse affirmauerat.\nac\ntum Iudaei montes petiuerant: ita quibus id negotii datum, ima\n\n\n\n\n\n\n\n\n\nmontium successere ibique uinctum Achior reliquerunt. quod ubi\nIudaei animaduerterunt, exemptum uinculis in collem perducunt.\ncausas rei quaerentibus gesta exponit receptusque in pacem exitum\nopperiebatur. is post uictoriam circumcisus Iudaeus factus est.\nigitur Holofernes difficultate locorum comperta, quia adiri praecelsa\nnon poterant, montes militibus circumdat et summa cura\nHebraeos aquationibus prohibet: eoque maturius obsidionem sensere.\nitaque uicti penuria aquae ad Oziam principem concurrunt,\nproni omnes ad deditionem. ille uero opperiendum paulisper et\ndiuinum auxilium expectandum respondens, quinto demum die\ndeditionis tempus constituit.\nQuod ubi Iudith compertum, quae uiro uidua, praediues\nopibus, insignis specie, sed moribus quam uultu illustrior tum in\ncastris erat, artis suorum rebus etiam certo sibi exitio audendum\naliquid et temptandum rata, caput comit, uultu expolitur, comite\nancillacastra hostium ingreditur.\nstatimque ad Holofemem deducta\nperditas res suorum memorat, se transfugio uitae consuluisse.\ndeinde a duce poscit liberum extra castra nocturno tempore egressum\norandi gratia. mandatum id uigilibus portarumque custodibus.\nsed ubi per triduum egrediendi ac redeundi consuetudinem\nsibi barbaris fidem fecit, Holofernem cupido incessit dediticiae\ncorpore abuti: etenim forma excellenti Persam facile permouerat.\nita ad ducis tentorium per Baguam eunuchum deducitur, initoque\nconuiuio barbarus multo se uino obruit.\ntum remotis ministris,\npriusquam uim mulieri inferret, somno captus est. Iudith tempore\narrepto caput hostis desecat secumque aufert. et cum secundum\nconsuetudinemcastrisegredi crederetur, incolumis regressa.\npostero\ndie Hebraei, caput Holofernis de superioribus ostentantes,\n\n\n\n\n\n\n\n\n\neruptione facta ad castra hostium pergunt. tum uero barbari signum\npugnae poscentes tabernaculum ducis frequentes assistunt. ubi\ntruncum corpus repertum. foeda formidine in fugam uersi terga\nhostibus praebuerunt.\nIudaei fugientes persecuti caesisque multis\nmilibus castris ac praeda potiti. Iudith summis laudibus celebrata\nc et v annos uixisse traditur.\nhaec si Ocho rege, ut opinamur,\ngesta sunt anno imperii eius duodecimo, a tempore Hierosolymae\nrestitutae usque in id bellum fuerunt anni duo et xx. ceterum\nOchus xx et in annos regnauit.\nfuit autem ultra omnes cruentus\net plus quam barbaro animo. hunc Baguas spado aegrotantem\nuenenis sustulit. post eum Arses, filius eius, triennio imperium\ntenuit, Darius annos TIn.\nAduersum hunc Alexander Macedo acie conflixit. eo uicto\nPersis imperium ademptum, quod ab initio Cyri steterat annos\ncc et L.\nAlexander uictor fere omnium gentium adiisse Hierosolymae\ntemplum dicitur ac dona intulisse, edixitque per omne\nimperium, quod sui iuris effecerat, ut Iudaeis ibidem degentibus\nesset liberum in patriam reuerti. exacto duodecimo imperii anno,\nseptimo posteaquam Darium deuicerat, apud Babylonam defunctus\nest.\nregnum amici eius, qui simul cum illo maxima illa bella\ngesserant, partiti sunt. hi aliquanto tempore sine usurpatione\nregali susceptas partes procurauerunt, Arridaeo quodam Philippo\nAlexandri fratre regnante, cui perimbecillo uerbo datum imperium\nuidebatur, re autem penes eos erat, qui sibi exercitum et prouincias\ndistribuerant.\nnec uero hic rerum status diu mansit, omnesque\nse reges appellari maluerunt. primus in Syria post Alexandrum\nSeleucus rex fuit, subiecta eidem Perside ac Babylone.\nqua\ntempestate Iudaei annuum stipendium trecenta argenti talenta\nregi dabant, nec tamen per externos magistratus, sed per sacerdotes\nsuos regebantur. patrioque ritu uiuebant, donec plerique\neorum longa rursum pace corrupti miscere omnia seditionibus et\n\n\n\n\n\n\n\n\n\nturbare coepenmt, affectantee summum sacerdotium libidine, auaritia\net dominandi cupidine.\nNamque primum sub rege Seleuco, Antiochi magni filio,\nOniam sacerdotem, uirum sanctum atque integrum, Simon quidam\nfalsis apud regem criminibus insimulatum excutere nequiuerat.\ninteriecto deinde tempore Iason frater Oniae Antiochum regem,\nqui Seleuco fratri successerat, adiit, augmentum stipendii pollioena,\nsi sibi summum sacerdotium traderetur.\net quamquam insolitum\nneque ante permissum erat perpetuo sacerdotio perfungi,\nsollicitus tamen regis animus, aeger auaritia, facile superatus est.\nita depulso Onia Iasoni sacerdotium mandatum.\nis foede admodum\nciues patriamque lacerauit. dein cum per Menelaum quendam,\nSimonis illius fratrem, promissam regi pecuniam misisset, patefacta\nsemel ambitioni uia, isdem artibus, quibus Iason prius,\nMenelaus sacerdotium obtinuerat.\nnec multo post, cum promissum\nargenti modum non reddidisset, loco pellitur: Lysimachus substituitur.\ninde inter Iasonem et Menelaum foeda certamina, donec\nIason profugus patria excessit.\nhis initiis corruptis moribus eo\nusque processum, ut plerique popularium ab Antiocho poscerent,\npermitti sibi more gentilium uiuere. quod cum rex petentibus\nannuisset, certatim pessimus quisque delubra extruere, idolis\nsupplicare, legem profanare occeperat. interea Antiochus rediens\nab Alexandria — namque tum bellum regi Aegyptio intulerat,\nquod iussu senatus et populi Romani deposuit, Paulo et Crasso\nconsulibus — Hierosolymam adiit. cum discordantem superstitionibus\nsusceptis populum repperisset, legem Dei destruens et his\nfauens, qui impia sequebantur, omnia templi ornamenta detraxit\n\n\n\n\n\n\n\n\n\nac multa caede uastauit.\nid gestum ab excessu Alexandri anno\ncentesimo uno et quinquagesimo, Paulo, ut diximus, Crassoque\nconsulibus, post quinquennium fere quam Antiochus regnare\ncoeperat.\nSed ut temporum ordo consertus sit ac liqueat euidentius,\nquis hic fuerit Antiochus, regum, qui post Alexandrum in Syria\nfuerant, et nomina et tempora enumerabimus.\ndefuncto, ut supra\nretulimus, rege Alexandro, ab amicis eius regnum omne diuisum\nac regio nomine aliquamdiu administratum est. Seleucus post\nnouem annos in Syria rex est appellatus, regnauitque annos n et\nxxx. post eum Antiochus, filius eius, annos unum de uiginti.\ninde Antiochus, Antiochi filius, qui et Theus cognominatus est,\nannos xv. post hunc Seleucus filius, cognomine Callinicus, annos\nunum et uiginti. item Seleucus, filius Callinici, annos tres.\nhoc\ndefuncto Antiochus frater [Callinici] Asiam et Syriam tenuit\nannos vn et xxx. hic est Antiochus, aduersus quam Lucius Scipio\nAsiaticus bellauit: quo bello uictus et imperii parte multatus\neet. hic duos filios habuit, Seleucum et Antiochum, quem obsidem\nRomanis dederat.\nita Antiocho magno mortuo Seleucus filius\neius natu maior regnum indeptus est, sub quo Oniam sacerdotem\na Simone insimulatum diximus. tum Antiochus a Romanis dimissus\ndatusque in locum eius obses Demetrius, Seleuci regis, qui\neo tempore regnabat, filius. Seleuco mortuo anno imperii duodecimo\nregnum frater Antiochus, qui Romae obses fuerat, occupauit.\nis post quinquennium quam regnare coeperat, ut supra\ndocuimus, Hierosolymam depopulatus est. etenim graue Romanis\nstipendium pensitans ipse inmensis sumptibus paene necessario\ncogebatur pecunias rapto quaerere neque ullam praedandi occasionem\nomittere.\npost biennium deinde, pari rursum clade affectis\nIudaeis, ne forte frequentibus malis compulsi bellum sumerent,\n\n\n\n\n\n\npraesidium arci imposuit. inde sacram legem euertere aggressus\nmittit edictum, ut omnes relictis maiorum traditionibus gentilium\nritu uiuerent.\nnec defuere qui profano imperio uolentes parerent.\ntum uero foedum spectaculum: per uniuersas urbes palam.\nin plateis litabatur, sacra etiam legis et prophetarum uolumina\nigni cremata.\nEa tempestate Matthathias, Iohannis filius, sacerdos erat. hic\ncum a regiis cogeretur edicto parere, egregia constantia profana\ncontemnens, Hebraeum publice profanantem in ore omnium iugulauit.\ntum demum reperto duce facta secessio est.\nMatthathias\noppido egressus, multis ad eum confluentibus, speciem iusti\nexercitus effecerat: quis omnibus destinatum erat aduersus profanum\nimperium se annis tueri, et uel in bello occumbere quam\nimpias cerimonias exercere.\ninterea Antiochus per Graecas quoque\nurbes, quae in illius imperio erant, repertos Iudaeos sacricare\ncogebat mauditisque cruciatibus reluctantes afficiebat.\nqua\ntempestate illustris illa passio septem fratrum matrisque fuit:\nqui omnes, cum legem Dei, instituta maiorum uiolare suppliciis\ncogerentur, mori maluerunt. ad extremum poenas mortesque\neorum comitata mater est.\nInterea Matthathias moritur: uicarium exercitui, quem parauerat\nducem, ludam filium substituit. huius ductu aduersum\nregios frequentibus proeliis prospere pugnatum.\nnam primum\nApollonium ducem hostium, qui magnis copiis in conflictum\ndescenderat, cum omni exercitu deleuit. quod cum Seron quidam,\nqui tum Syriae praeerat, comperisset, multiplicatis legionibus\nludam aggressus, ferox quia numero praestabat, ubi in\naequum descensum, fusus ac fugatus, octingentis ferme amissis\nin Syriam regressus est.\nid ubi compertum est Antiocho, ira\n\n\n\n\n\n\n\n\n\net dolore succensus, quippe angebatur duces suos cum magnis\nexercitibus deuictos, auxilium per omne regnum contrahit, donatiuum\nmilitibus, exhaustis penitus thesauris, largitur.\netenim\ntum praecipue grauiter pecuniae inopia affectus erat. nam deficientibus\nIudaeis ab eo, qui ei ultra trecenta argenti talenta\nannua pensitauerant, praeterea Graecis urbibus multisque regionibus\npersecutionis malo turbatis â€” ne gentilibus quidem pepercerat,\nquos deserere inueteratas superstitiones et ad unum\nritum deducere temptauerat, illis quidem, ubi nihil sancti erat,\nfacile relinquentibus.\nsed tamen omnibus metu ac clade affectis\n— uectigalia cessauerant. quibus rebus aestuans — etenim\nipse olim omnibus regibus opulentior suomet scelere inopiam\npersenserat — copias cum Lysia partitur eique Syriam et bellum\naduersus Iudaeos committit, ipse in Persas ad cogenda\nuectigalia profectus. igitur Lysias duces belli delegit Ptolemaeum,\nGorgiam, Doronem et Nicanorem: his XL milia peditum,\nvn equitum data.\nac primo impetu magnum Iudaeis terrorem\nintulerunt. tum ludas cunctis desperantibus suos adhortatus,\nforti animo descenderent in proelium: Deo fretis nihil inuictum\nfore: saepe antea a paucioribus aduersum plures bene\npugnatum.\nieiunio indicto celebratoque sacrificio in aciem descensum:\nfusae hostium copiae, ludas castris potitus multumque\nibi auri et Tyriarum opum repertum. namque ex Syria negotiatores\nnihil de uictoria dubitantes, regium exercitum secuti spe\ncaptiuos mercandi, praedae fuere.\nhaec ubi Lysiae ex nuntiis\ncomperta, maiore cura copias parat annoque post immani exercitu\nIudaeos aggreditur: uictus Antiochiam se recepit.\nludas pulsis hostibus Hierosolymam regressus purgare templum\net restituere animum intendit, quod euersum ab Antiocho profanatumque\na gentibus foedam sui speciem praebebat.\nsed Syris\narcem tenentibus, quae continua templo et loci natura superior\n\n\n\n\n\n\n\n\n\natque inexpugnabilis erat, adiri subiecta non poterant, crebris\neruptionibus prohibentibus.\naduersum hos ludas ualidissimam\nsuorum aciem obiecit. ita opus sacrae aedis curatum templumque\nmuro circumdatum, constitutique qui perpetuum praesidium armati\nagitarent.\nat Lysias multiplicato exercitu in Iudaeam regressus\nrursum uincitur, magna clade exercitus et auxiliorum, quae\nei a ciuitatibus missa in bello conspirauerant.\ninterea Antiochus,\nquem in Persidem profectum supra memorauimus, oppidum Elymum,\nregionis illius opulentissimum, fanumque ibi situm multo\nauro refertum, diripere conatus, confluente undique ad defensio*\naem loci multitudine fugatus: insuper nuntium accepit, res [uel]\na Lysia [uel a Lysimacho] inprospere gestas.\nita ex maerore animi\ncorporis morbo incubuit. sed cum internis doloribus angeretur,\nreminiscens malorum, quibus populum Dei uexauerat, merito\nsibi illa accidisse confitebatur. deinde post paucos dies moritur,\ncum regnasset annos undecim. Antiocho filio regnum reliquit, cui\nEupator nomen fuit.\nEa tempestate ludas Syros in arce positos obsidebat. qui cum\nfame atque inopia afficerentur, missis ad regem nuntiis praesidium\nimplorant. ita Eupator cum centum milibus et equitum\nuiginti milibus suis subsidio uenit, praeeuntibus aciem cum ingenti\nterrore elefantis.\ntum ludas laxata obsidione regi obuiam\ntendit primoque proelio Syros fundit. rex petit pacem: quia fido\ningenio male usus, perfidiam consecuta ultio.\nnam Demetrius,\nSeleuci filius, quem Romanis obsidem datum supra memorauimus,\nut audiuit Antiochum decessisse, petiuit, ut se in\nregnum remitterent. quod cum ei negatum fuisset, clam Roma\nprofugit, in Syriam uenit regnumque occupauit, Antiochi filio,\nqui annum unum et menses sex regnauerat, interfecto.\nhoc\n\n\n\n\n\n\n\n\n\nregnante primum Iudaei a populo Romano amicitiam foedusque\npetiere: benigneque excepta legatio, decreto aenatus socii atque\namici appellati. interim Demetrius aduersus ludam per duces\nSUO8 bellum gerebat.\nac primum per Bacchidem quendam et Alcimum\nIudaeum. ductus exercitus: post Nicanor bello praepositus\nin proelio occubuit. tum Bacchides et Alcimus resumptis\nuiribus auctisque copiis aduersum ludam confligunt in ea pugna\nuictores Syri cruente admodum uictoria usi.\nHebraei in locum\nIudae Ionatham, fratrem eius , deligunt interea Alcimus cum\nfoede Hierosolymam uastasset, moritur: Bacchides socio deatitutus\nad regem redit. dein post biennium rursus Bacchides bellum\nIudaeis intulit, uictus pacem petit. quae propositis conditionibus\ndata, si perfugas captiuosque et omnia bello rapta\nredderet.\nDum haec intra Iudaeam geruntur, adolescens quidam Rhodi\neducatus, nomine Alexander, Antiochi se esse filium dictitans,\nquod falsum erat, adiutus opibus Ptolemaei regis Alexandrini,\nin Syriam cum exercitu uenit: Demetrium bello superatum occidit,\ncum regnasset annos XII.\nhic Alexander, priusquam aduersus\nDemetrium confligeret, foedus cum Ionatha fecerat eumque\nueste purpurea et insignibus regiis donauerat. ob quod eum Ionatha\nauxiliis iuuerat uictoque Demetrio primus omnium congratulatum\noccurrerat. neque postea Alexander datam fidem corrupit.\nita quinquennio, quo rerum potitus est, res Iudaeorum tranquillae\nfuerunt. igitur Demetrius Demetrii filius, qui post mortem\npatris Cretam confugerat, hortante Lasthene Cretensium\nduce, regnum patrium bello repetens, impar uiribus Ptolemaeum\nPhilometorem regem Aegypti, Alexandri socerum, iam\ntum genero infestum, ut sibi sit auxilio, implorat.\nille uero non\ntam supplicis precibus quam spe Syriae occupandae illectus copias\ncum eo iungit, ac filiam Alexandro nuptam dat Demetrio.\n\n\n\n\n\n\n\n\n\naduersus hos Alexander acie confligit. eo proelio Ptolemaeus cadit,\nAlexander uincitur:\npaulo post interfectus, cum regnasset annos\nquinque uel, ut in plerisque auctoribus repperi, nouem.\nDemetrius regnum indeptus Ionatham benigne habuit, foedus\ncum eo fecit, Iudaeos legibus suis reddidit. interea Tryphon,\nqui partium Alexandri fuerat, praefectus Syriae regno ∗ ∗ ∗ eum\nbello prohibiturus. contra Ionatha in proelium descendit, terribilis\nXL milium exercitu.\nTryphon, ubi se imparem cernit, pacem\nsimulat, receptumque. in amicitiam inuitatumque Ptolemaidam\ninterfecit. post Ionatham summa rerum ad Simonem fratrem\ndefertur. is funus fratris magnifice curauit septemque illas\npyramidas nobilissimi operis extraxit, in quibus et fratrum et\npatris ossa condidit.\ntum Demetrius, refecto cum Iudaeis foedere,\ncontemplatione cladis a Tryphone illatae — nam post Ionathae\nnecem urbes eorum atque agros bello uastauerat — annua\neis uectigalia in perpetuum remittit: etenim usque ad id tempus\nregibus Syriae, nisi cum armis restiterunt, stipendium pensitauerant.\nid gestum Demetrii regis anno secundo, quod ideo\n\n\n\n\n\n\nsignauimus, quia usque in hunc annum per tempora Asianorum\nregum cucurrimus, ut ratio temporum digesta luceret.\nnunc\nautem per tempora eorum, qui Iudaeis uel pontifices uel reges\nfuerunt, usque ad Christi natiuitatem rerum ordinem digeremus.\nIgitur post Ionatham Simon frater eius, ut supra dictum est,\nHebraeis praefuit iure pontificis. id enim ei tum et a suis et a\npopulo Romano honori%delatum.\nhic cum secundo Demetrii regis\nanno ciuibus praeesse coepisset, post octo annos insidiis Ptolemaei\ncircumuentus occubuit. huic Iohannes filius successit. qui cum aduersum\nHyrcanos, gentem ualidissimam, egregie pugnasset,\nHyrcani cognomen accepit. mortuus est annos VI et xx rerum\npotitus.\npost hunc Aristobulus pontifex substitutus primus omnium\npost captiuitatem regium nomen assumpsit capitique diadema\nimposuit. exacto anno diem functus est.\nAlexander deinde\nfilius eius, rex pariter et pontifex fuit, regnauit annos VII et xx:\nin cuius actibus nihil praeter crudelitatem memoria dignum repperi.\nhic cum Aristobulum et Hyrcanum paruos filios reliquisset,\nSalina siue Alexandra uxor eius regnum per nouem annos tenuit.\npost huius obitum foeda inter fratres de regno certamina. ac primum\nHyrcanus imperium obtinebat: mox ab Aristobulo fratre\npulsus confugit ad Pompeium, qui tum Mitridatico bello confecto\npacataque Armenia et Ponto uictor omnium gentium, quas\nadierat, introrsum pergere et uicina quaeque Romano imperio\nadiungere cupiens, causas belli et materiam uincendi quaerebat.\nigitur Hyrcanum libens excepit ductuque eius Iudaeos aggreditur:\nurbe capta atque eruta templo pepercit. Aristobulum uinctum\nRomam mittit, Hyrcano ius pontificatus restituit: impositoludaeis\nstipendio procuratorem eis Antipatrum quendam\n\n\n\n\n\n\n\n\nAscalonitem praeposuit.\nHyrcanus quattuor et triginta annos rerum potitus,\ndum aduersum Parthos bellum gerit, capitur.\nTum Herodes alienigena, Antipatri Ascalonitae filius, regnum\nIudaeae a senatu et populo Romano petiit accepitque. hunc primum\nIudaei externum regem coeperunt habere. etenim iam aduentante\nChristo necesse erat secundum uaticinia prophetarum\nsuis eos ducibus priuari, ne quid ultra Christum expectarent.\nsub\nhoc Herode, anno imperii eius tertio et xxx, Christus natus est\nSabino et Rufino consulibus, vm Kai. Ianuarias.\nuerum haec,\nquae euangeliis ac deinceps Apostolorum actibus continentur,\nattingere non ausus, ne quid forma praecisi operis rerum dignitatibus\ndeminueret, reliqua exequar.\nHerodes post natiuitatem\nDomini regnauit annos IIII: nam omne imperii eius tempus vu\net xxx anni fuerunt. postque eum Archelaus tetrarcha annis VIIII,\nHerodes annis xx et IIII.\nhoc regnante, anno regni eius octauo\net decimo, Dominus cruci fixus est FuSo Gemino et Rubellio Gemmo\nconsulibus: a quo tempore usque in Stiliconem consulem\nsunt anni CCCLXXII.\nApostolorum actus Lucas edidit usque in tempus, quo Paulus\nRomam deductus est Nerone imperante: qui non dicam regum,\nsed omnium hominum et uel inmanium bestiarum sordidissimus\ndignus extitit, qui persecutionem primus inciperet: nescio an et\npostremus explerit, siquidem opinione multorum receptum sit,\nipsum ante Antichristum uenturum.\nhuius uitia ut plenius exponerem\nres admonebat, nisi non esset huius operis tam uasta ingredi:\nid tantum annotasse contentus sum, hunc per omnia foedissima\net crudelissima eo processisse, ut matrem interficeret, post\netiam Pythagorae cuidam in modum sollemnium coniugiorum\n\n\n\n\n\n\n\n\n\ndenuberet; inditumque imperatori flammeum; dos et genialis\ntorus et faces nuptiales, cuncta denique, quae uelinfeminis non\nsine uerecundia conspiciuntur, spectata.\nreliqua uero eius incertum\npigeat an pudeat magis disserere. hic primus Christianum nomen\ntollere aggressus est: quippe semper inimica uirtutibus uitia sunt\net optimi quique ab improbis quasi exprobrantes aspiciuntur.\nnamque eo tempore diuina apud urbem religio inualuerat, Petro\nibi episcopatum gerente et Paulo, posteaquam ab iniusto prae-\n- sidis iudicio Caesarem appellauerat, Romam deducto: ad quem\ntum audiendum plures conueniebant, qui ueritate intellecta uirtutibusque\nApostolorum, quas tum crebro ediderant, permoti ad\ncultum Dei se conferebant.\netenim tum illustris illa aduersus\nSimonem Petri ac Pauli congressio fuit. qui cum magicis artibus,\nut se deum probaret, duobus suffultus daemoniis euolasset,\norationibus Apostolorum fugatis daemonibus, delapsus in terram\npopulo inspectante disruptus est.\nInterea abundante iam Christianorum multitudine accidit ut\nRoma incendio conflagraret, Nerone apud Antium constituto. sed\nopinio omnium inuidiam incendii in principem retorquebat, credebaturque\nimperator gloriam mnovandae urbis quaesisse.\nneque\nulla re Nero efficiebat, quin ab eo iussum incendium putaretur.\nigitur uertit inuidiam in Christianos, actaeque in innoxios crudelissimae\nquaestiones: quin et nonae mortes excogitatae, ut ferarum\ntergis contecti laniatu canum interirent, multi crucibus affixi\naut flamma usti, plerique in id reseruati, ut cum defecisset dies,\nin usum nocturni luminis urerentur.\nhoc initio in Christianos\nsaeuiri coeptum. post etiam datis legibus religio uetabatur, palamque\nedictis propositis Christianum esse non licebat. tum Paulus\nac Petrus capitis damnati:\nquorum um ceruix gladio desecta,\nPetrus in crucem sublatus est. dum haec Romae geruntur, Iudaei,\n\n\n\n\n\n\n\n\n\n\n\n\npraesidis sui Festi Flori iniurias non ferentes, rebellare coeperunt.\naduersus eos Vespasianus proconsulari imperio a Nerone\nmissus multis grauibusque proeliis deuictos coegit intra muros\nHierosolymae confugere.\ninterim Nero iam etiam sibi pro conscientia\nscelerum inuisus, humanis rebus eximitur, incertum an\nipse sibi mortem consciuerit: certe corpus illius nonrepertum.\nunde creditur, etiam si se gladio ipse trangfixerit, curato uulnere\neius seruatus, secundum illud, quod de eo scriptum est: et\nplaga mortis eius curata est, sub saeculi fine mittendus,\nut mysterium iniquitatis exerceat.\nIgitur post excessum Neronis Galba. imperium rapuit: mox\n\n\nOtho Galba interfecto occupauit.\ntum Vitellius e Gallia fretus\nexercitibus, quibus praeerat, urbem ingressus, Othone interfecto\nsummam rerum usurpauit. quae posteaquam ad Vespasianum\ndelata, licet malo exemplo, bono tamen affectu rei publicae ab\nimprobis uindicandae, cum Hierosolymam obsideret, sumit imperium\net, ut mos est, diademate capiti imposito ab exercitu\nconsalutatus. Titum filium Caesarem facit: eidem pars copiarum\net obsidendae Hierosolymae negotium datum.\nVespasianus Romam\nprofectus, summo fauore senatus et populi receptus, cum\nse Vitellius interfecisset, imperium confirmauit. interea Iudaei\nobsidione clausi, quia nulla neque pacis neque deditionis copia\ndabatur, ad extremum fame interibant, passimque uiae oppleri\ncadaueribus coepere, uicto iam officio humandi: quin omnia nefanda\nesca super ausi ne humanis quidem corporibus pepercerunt,\nnisi quae eiusmodi alimentis tabes praeripuerat.\nigitur defessis\ndefensoribus irrupere Romani. ac tum forte in diem Paschae\nomnis ex agris aliisque Iudaeae oppidis multitudo conuenerat:\n\n\n\n\n\n\n\n\n\nnimirum ita Deo placitum, ut eo tempore, quo Dominum cruci\naftixerat, gens impia internecioni daretur.\nPharisaei aliquantisper\npro templo acerrime restiterunt, donec obstinatis ad mortem\nanimis ultro se subiectis ignibus intulerunt. numerus peremptorum\nad undecies centena milia refertur, capta uero C milia ac\nuenundata.\nfertur Titus adhibito consilio prius deliberasse, an\ntemplum tanti operis euerteret. etenim nonnullis uidebatur,\naedem sacratam ultra omnia mortalia illustrem non oportere deleri,\nquae seruata modestiae Romanae testimonium, diruta perennem\ncrudelitatis notam praeberet.\nat contra alii et Titus ipse\neuertendum in primis templum censebant, quo plenius Iudaeorum\net Christianorum religio tolleretur: quippe has religiones,\nlicet contrarias sibi, isdem tamen ab auctoribus profectas; Christianos\nex Iudaeis extitisse: radice sublata stirpem facile perituram.\nita Dei nutu accensis omnium animis templum dirutum,\nabhinc annos trecentos triginta et unum. atque haec ultima\ntempli euersio et postrema Iudaeorum captiuitas, qua extorres\n. patria per orbem terrarum dispersi cernuntur , cotidie mundo\ntestimonio sunt, non ob aliud eos quam ob illatas Christo impias\nmanus fuisse punitos. nam saepe alias, cum propter peccata captiuitatibus\ntraderentur, numquam tamen ultra LXX annos seruitutis\npoenam pependerunt.\nInteriecto dein tempore Domitianus, Vespasiani filius, persecutus\nest Christianos. quo tempore Iohannem apostolum atque\neuangelistam in Pathmum insulam relegauit: ubi ille arcanis\nsibi mysteriis reuelatis librum sacrae Apocalypsis, qui quidem a\nplerisque aut stulte aut impie non recipitur, conscriptum edidit.\nnon multo deinde interuallo tertia persecutio per Traianum fuit.\nqui cum tormentis et quaestionibus nihil in Christianis morte aut\npoena dignum repperisset, saeuiri in eos ultrauetuit.\nsub Adriano\ndeinde Iudaei rebellare uoluerunt, Syriam ac Palaestinam\n\n\n\n\n\n\ndiripere conati: misso exercitu subacti sunt. qua tempestate Adrianus,\nexistimans se Christianam fidem loci iniuria perempturum,\net in templo et loco Dominicae passionis daemonum simulacra\nconstituit.\net quia Christiani ex Iudaeis potissimum putabantur\n— namque tum Hierosolymae non nisi ex circumcisione habebat\necclesia sacerdotem — militum cohortem custodias in perpetuum\nagitare iussit, quae Iudaeos omnes Hierosolymae aditu arceret.\nquod quidem Christianae fidei proficiebat, quia tum paene omnes\nChristum Deum sub legis obseruatione credebant. nimirum id\nDomino ordinante dispositum, ut legis seruitus a libertate fidei\natque ecclesiae tolleretur.\nita tum primum Marcus ex gentibus\napud Hierosolymam episcopus fuit. quarta sub Adriano persecutio\nnumeratur, quam tamen postea exerceri prohibuit, iniustum\nesse pronuntians, ut quisquam sine crimine reus constitueretur.\nPost Adrianum Antonino Pio imperante pax ecclesiis fuit. sub\nAurelio deinde, Antonini filio, persecutio quinta agitata. ac tum\nprimum intra Gallias martyria uisa, serius trans Alpes Dei religione\nsuscepta. sexta deinde Seuero imperante Christianorum\nuexatio fuit.\nquo tempore Leonida, Origenis pater, sacrum in\nmartyrio sanguinem fudit. interiectis deinde annis VIII et XXX\npax Christianis fuit, nisi quod medio tempore Maximinus nonnullarum\necclesiarum clericos uexauit.\nmox Decio imperante iam\ntum septima persecutione saeuitum in Christianos. inde Valerianus\noctauus sanctorum hostis fuit.\npost eum, interiectis annis fere\nquinquaginta, Diocletiano et Maximiano imperantibus acerbissima\npersecutio exorta, quae per decem continuos annos plebem Dei\ndepopulata est. qua tempestate omnis fere sacro martyrum cruore\norbis infectus est: quippe certatim gloriosa in certamina ruebatur\nmultoque auidius tum martyria gloriosis mortibus quaerebantur,\nquam nunc episcopatus prauis ambitionibus appetuntur.\nnullis umquam magis bellis mundus exhaustus est, neque maiore\numquam triumpho uicimus, quam cum decem annorum\n\n\n\n\n\n\nstragibus uinci non potuimus.\nextant etiam mandatae litteris praeclarae\neius temporis martyrum passiones, quas conectendas non putaui,\nne modum operis excederem.\nSed finis persecutionis illius fuit abhinc annos VIIII et LXXX,\nquo tempore Christiani imperatores esse coeperunt. namque\ntum Constantinus rerum potiebatur, qui primus omnium Romanorum\nprincipum Christianus fuit.\nsane tum Licinius, qui aduersum\nConstantinum de imperio certauit, milites suos litare\npraeceperat: abnuentes militia reiciebat. sed id inter persecutiones\nnon computatur: adeo res leuioris negotii fuit, quam ut\nad ecclesiarum uulnera perueniret.\nexinde tranquillis rebus pace\nperfruimur: neque ulterius persecutionem fore credimus, nisi eam,\nquam sub fine iam saeculi Antichristus exercebit. etenim sacris\nuocibus decem plagis mundum afficiendum pronuntiatum est: ita\ncum iam VIIII fuerint, quae superest ultima erit.\nhoc temporum\ntractu mirum est quantum inualuerit religio Christiana. tum\nsiquidem Hierosolyma horrens ruinis frequentissimis ac magnificentissimis\necclesiis adornata.\nnamque Helena, mater principis\nConstantini, quae Augusta cum filio conregnabat, cum Hierosolymam\nagnoscere concupisset, reperta ibi idola ac templa protriuit:\nmox usa regni uiribus basilicas in loco Dominicae passionis\net resurrectionis et ascensionis constituit.\nillud mirum,\nquod locus ille, in quo postremum institerant diuina uestigia,\ncum in caelum Dominus nube sublatus, continuari pauimento\ncum reliqua stratorum parte non potuit, siquidem quaecumque\napplicabantur, insolens humana suscipere terra respueret, excussis\nin ora apponentium saepe marmoribus.\nquin etiam calcati\nDeo pulueris adeo perenne documentum est, ut uestigia impressa\ncernantur.\net cum cotidie confluentium fides certatim Domino\ncalcata diripiat, damnum tamen arena non sentiat, et eandem\nadhuc sui speciem, uelut impressis signata uestigiis, terra\ncustodit.\nEiusdem reginae beneficio crux Domini tum reperta: quae\nneque in principio obsistentibus Iudaeis potuerat consecrari, et\npostea dirutae ciuitatis oppressa ruderibus, non nisi tam fideliter\nrequirenti meruit ostendi.\nigitur Helena primum de loco passionis\ncertior facta, admota militari manu atque omnium prouincialium\nmultitudine in studia reginae certantium, eSbdi terram et contigua\nquaeque ac uastissima ruinarum purgari iubet: mox pretium\nfidei et laboris tres pariter cruces, sicut olim Domino ac\nlatronibus duobus fixae fuerant, reperiuntur.\nhic uero maior\ndinoscendi patibuli, quo Dominus pependerat, difficultas ommum\nanimos mentesque turbauerat, ne errore mortalium forsitan pro\ncruce Domini latronis patibulum consecrarent.\ncapiunt deinde\nconsilium, ut aliquem recens mortuum crucibus admouerent. nec\nmora, quasi Dei nutu funus extincti sollemnibus exequiis deferebatur\nconcursuque omnium feretro corpus eripitur.\nduabus prius\nfrustra crucibus admotis, ubi Christi patibulo attactum est, dictu\nmirabile, trepidantibus cunctis, funus excussum et inter spectatores\nsuos astitit: crux reperta dignoque ambitu consecrata.\nHis per Helenam gestis, principe Christiano libertatem atque\nexemplum fidei mundus acceperat : sed longe atrocius periculum\ncunctis ecclesiis illa pace generatum. namque tum haeresis\nArriana prorupit totumque orbem iniecto errore turbauerat.\netenim duobus Arriis acerrimis perfidiae huius auctoribus imperator\netiam deprauatus, dum sibi religionis officium uidetur implere,\nuim persecutionis exercuit: actique in exilium episcopi,\nsaeuitum in clericos, animaduersum in laicos, qui se ab Arriorum\ncommunione secreuerant.\nquae autem Arrii praedicabant,\nerant huiusmodi: patrem Deum instituendi orbis causa genuisse\n\n\n\n\n\n\n\n\n\nfilium, et pro potestate sui ex nihilo in substantiam nouam atque\nalteram Deum nouum alterumque fecisse: fuisse autem tempus,\nquo filius non fuisset.\nigitur huius mali causa synodus apud Nicaeam\nex toto orbe contrahitur, ccc siquidem et duodeuiginti\nepiscopis congregatis: fides plena, conscribitur, haeresis Arriana\ndamnatur, imperator decretum episcopale complectitur.\nAniani\nnihil contra sanam fidem retractare ausi, se quoque tamquam\nadquiescentes nec aliud sentientes ecclesiis miscuerunt: manebat\ntamen in pectoribus eorum insitum in catholicos uiros odium, et\naduersus quos de fide disceptare non poterant, eos subornatis\naccusatoribus fictisque criminibus appetebant.\nItaque primum Athanasium Alexandriae episcopum, uirum\nsanctum, qui apud Nicaenam synodum diaconus adfuerat, aggrediuntur\nabsentemque condemnant.\netenim ad crimina, quae falsi\ntestes congesserant, aggregabant, quod Marcellum atque Photmum\nhaereticos sacerdotes, synodi iudicio condemnatos, prauo\nstudio recepisset.\nsed de Photino dubium non erat merito fuisse\ndamnatum: in Marcello nihil tum damnatione dignum repertum\nuidebatur, maximeque ei a studiis partium innocentia accesserat,\nquod eosdem illos iudices, a quibus fuerat condemnatus, haereticos\nesse nemo dubitabat.\nceterum Arriani non hos potius quam\nAthanasium remouere cupiebant. itaque imperatorem eo usque\ncompellunt, ut Athanasius exulatum ad Gallias mitteretur.\nmox\nin Aegypto LXXX episcopi congregati Athanasium iniuste\ncondemnatum esse pronuntiant. res ad Constantinum refertur:\niubet ex toto orbe apud Sardicam episcopos congregari atque\n. omne iudicium, quo Athanasius damnatus fuerat, retractari i.\n\n\n\n\n\n\n\n\n\ninter haec Constantinus moritur:\nsynodus congregata iam Constantio\nimperatore Athanasium absoluit, Marcellus quoque\nepiscopatui redditur: nam de Photino episcopo Sirmiensi non est\nrescissa sententia, qui etiam nostrorum iudicio haereticus probatur.\net tamen hoc ipsum Marcellum grauabat, quia Photinus\nauditor eius fuisse in adolescentia uidebatur.\nuerum tamen ad\nAthanasii absolutionem etiam illud accesserat, quod Vrsatius et\nValens, principes Arrianorum, cum post synodum Sardicensem\nuiderentur a communione secreti, coram positi a Iulio Romanae\nurbis episcopo ueniam poposcerunt, quod innoxium condemnassent,\nmeritoque eum sententia concilii Sardicensis absolutum\nprofessi sunt.\nInterfecto deinde tempore Athanasius, cum Marcellum parum\nsanae fidei penitus comperisset, a communione suspendit. habuitque\nille hanc uerecundiam, ut tanti uiri iudicio notatus sponte\nconcederet.\nceterum antea innocens, postea deprauatus, uideri\npoterat iam tum nocens fuisse, cum de eo fuerat iudicatum.\nnacti ergo Arriani istiusmodi occasionem conspirant penitus Sardicensis\nsynodi decreta subuertere.\netenim eis color quidam subpetere\nuidebatur, ut tam iniuste fuisset pro Athanasio iudicatum,\nquam Marcellus fuerat absolutus, qui nunc etiam Athanasii indicio\nesse haereticus probaretur.\nnamque Marcellus Sabellianae\nhaeresis assertor extiterat: Photinus uero nonam haeresim iam\nante protulerat, a Sabellio quidem in unione dissentiens, sed initium\nChristi ex Maria praedicabat.\nigitur Arriani astuto consilio\nmiscent innoxium criminosis, damnationemque Photini et Marcelli\net Athanasii eadem sententia comprehendunt, illud nimirum\napud imperitorum animos praestruentes, ut non putarentur de\nAthanasio perperam iudicasse, qui de Marcello atque Photino\nuera sensissent.\nuerumtamen ea tempestate Arriani perfidiam\nsuam occultabant: non ausi palam erroris sui dogmata praedicare\ncatholicos se gerebant, nihil sibi prius agendum rati quam\n\n\n\n\n\n\nut Athanasium ecclesia submouerent, qui semper eis uelut murus\nobstiterat: quo remoto reliquos in libidinem suam cessuros sperabant.\nsed pars episcoporum, quae Arrios sequebatur, damnationem.\nAthanasii cupitam accepit: pars coacti metu et factione\nstudia partium concesserant: pauci, quibus fides cara et ueritas\npotior erat, iniustum iudicium non receperunt: inter quos\nPaulinus, episcopus Treuerorum, oblata sibi epistola ita subscripsisse\ntraditur, se in Photini atque Marcelli damnationem\npraebere consensum, de Athanasio non probare.\nTum uero Arriani, ubi doli parum processerant, ui agere\ndecernunt. nam quidlibet audere atque agere facile erat regis\namicitia subnixis, quem sibi prauis adulationibus deuinxerant.\nquin etiam ex consensione multorum inexpugnabiles erant:\nnam\n. omnes fere duarum Pannoniarum episcopi multique Orientalium\nac tota Asia in perfidia eorum coniurauerant.\nsed principes mali\nistius habebantur a Singiduno Yrsatins, Valens a Mursa, Heraclia\nTheodorus, Stephanus Antiochenus, Acatius a Caesarea,\nMenofantus Epheso, Georgius Laodicia, Narcissus a Neronopoli.\nhi ita palatium occupauerant, ut nihil sine eorum nutu ageret\nimperator, obnoxius quidem omnibus, sed praecipue Valenti\ndeditus.\nnam eo tempore, quo apud Mursam contra Magnentium\narmis certatum, Constantius descendere in conspectum pugnae\nnon ausus in basilica martyrum extra oppidum sita, Valente tum\neius loci episcopo in solatium assumpto, diuersatus est. ceterum\nValens callide per .. suos disposuerat, ut quis proelii fuisset euentus\nprimus cognosceret, uel gratiam regis captans, si prior\nbonum nuntium detulisset, uel uitae consulens, ante.capturus\nfugiendi spatium, si quid contra accidisset.\nitaque paucis, qui\n\n\n\n\n\n\n\n\n\ncirca regem erant, metu trepidis, imperatore anxio, primus\nnuntiat hostes fugere. cum ille indicem ipsum intromitti posceret,\nValens ut reuerentiam sui adderet, angelum sibi fuisse\nnuntium respondit.\nfacilis ad credendum imperator palam postea\ndicere solitus, se Valentis meritis, non uirtute exercitus uicisse.\nAb hoc initio illecti principis extulere animos Arriani, potestate\nregis usuri, ubi auctoritate sua parum ualuissent. igitur\ncum sententiam eorum, quam de Athanasio dederant, nostri non\nreciperent, edictum ab imperatore proponitur, ut qui in damnationem\nAthanasii non subscriberent, in exilium pellerentur.\nceterum\na nostris tum apud Arelatem ac Bitteras, oppida Galliarum,\nepiscoporum concilia fuere. petebatur, ut priusquam in Athanasium\nsubscribere cogerentur, de fide potius disceptarent, ac tum\ndemum de re cognoscendum, cum de persona iudicum constitisset.\nsed Valens sociique eius prius Athanasii damnationem\nextorquere cupiebant, de fide certare non ausi. ab hoc partium\nconflictu agitur in exilium Paulinus. interea Mediolanum conuenitur,\nubi tum aderat imperator: eadem illa contentio nihil\ninuicem relaxabat.\ntum Eusebius Vercellensium et Lucifer a\nCarali Sardiniae episcopi relegati. ceterum Dionysius, Mediolanensium\nsacerdos, in Athanasii damnationem se consentire subscripsit,\ndummodo de fide inter episcopos quaereretur. sed Valens\net Vrsatius ceterique metu plebis, quae catholicam fidem\negregio studio conseruabat, non ausi piacula profiteri intra palatium\ncongregantur.\nillinc epistolam sub imperatoris nomine emittunt,\nomni prauitate infectam, eo nimirum consilio, ut, si eam\naequis auribus populus recepisset, publica auctoritate cupita proferrent:\nsin aliter fuisset excepta, omnis inuidia esset in rege, et\nipsa uenialis, quia etiam tum catechumenus sacramentum fidei\nmerito uideretur potuisse nescire.\nigitur lecta in ecclesia epistola\npopulus auersatus. Dionysius, quia non esset assensus, urbe\n\n\n\n\n\n\npellitur, statimque eius in locum Auxentius episcopus snbrogatur.\nLiberius quoque urbis Romae et Hilarius Pictauorum episcopi\ndantur exilio. Rhodanium quoque, Tolosanum antistitem,\nqui natura lenior non tam suis uiribus quam Hilarii societate non\ncesserat Arrianis, eadem conditio implicuit, cum tamen hi\nomnes parati essent Athanasium a communione suspendere, modo\nut de fide inter episcopos quaereretur.\nsed Arrianis optimum\nuisum praestantissimos uiros a certamine submouere. ita pulsi in\nexilium, quos supra memorauimus, abhinc annos quinque et XL,\nArbitione et Lolliano consulibus. sed Liberius paulo post urbi\nredditus ob seditiones Romanas.\nceterum exules satis constat\ntotius orbis studiis celebratos, pecuniasque eis in sumptum affatim\ncongestas, legationibusque eos plebis catholicae ex omnibus\nfere prouinciis frequentatos.\nInterea Arriani non occulte, ut antea, sed palam ac publice\nhaeresis piacula praedicabant: quin etiam synodum Nicaenam\npro se interpretantes, quam unius litterae adiectione corruperant,\ncaliginem quandam iniecerant ueritati.\nnam ubi όμοούσιοverat\nscriptum, quod est unius substantiae, illi όμοιούσιον, quod est\nsimilis substantiae, scriptum esse dicebant, concedentes similitudinem,\ndum adimerent unitatem, quia multum ab unitate\nsimilitudo distaret : ut uerbi gratia pictura humani corporis esset\nhomini similis, nec tamen haberet hominis ueritatem.\nsed quidam\nex his ultra processerant, άνομοιοvσίαν id est dissimilem .\nsubstantiam, confirmantes. eoque his certaminibus processum,\nut istiusmodi piaculis orbis terrarum implicaretur.\nnam Italiam,\nIllyricum atque Orientem Valens e Vrsatius ceterique, quorum\nnomina edidimus, infecerant. Gallias nostras Saturninus Arelatensium\nepiscopus, homo impotens et factiosus, premebat.\nOsium\n\n\n\n\n\n\nquoque ab Hispania in eandem perfidiam concessisse opinio fuit:\nquod eo mirum atque incredibile uidetur, quia omni fere aetatis\nsuae tempore constantissimus nostrarum partium. et Nicaena synodus\nauctore illo confecta habebatur: nisi fatiscente aeuo — etenim\nmaior centenario fuit, ut sanctus Hilarius in epistolis refert\n— delirauerat.\nquis rebus perturbato orbe terrarum et morbo\nquodam ecclesiis languentibus, segnior quidem, sed non minus\ngrauis cum principem exercebat, quod licet Arriani, quibus\nfauebat, superiores uiderentur, necdum tamen de fide inter episcopos\nconueniret.\nIgitur apud Ariminum, urbem Italiae, synodum congregari\niubet: idque Tauro praefecto imperat, ut collectos in unum non\nante dimitteret, quam in unam fidem. consentirent, promisso\neidem consulatu, si rem effectui tradidisset.\nita missis per Illyricum,\nItaliam, Africam, Hispanias Galliasque magistri officialibus,\nacciti aut coacti quadringenti et aliquanto amplius occidentales\nepiscopi Ariminum conuenire: quibus omnibus annonas\net cellaria dari imperator praeceperat.\nsed id nostris, id est Aquitanis,\nGallis ac Britannis, indecens uisum: repudiatis fiscalibus\npropriis cum sumptibus uiuere maluerunt. tres tantum et: Britannis\ninopia proprii publico usi sunt, cum oblatam a ceteris\ncollationem respuissent, sanctius putantes fiscum grauare quam\nsingulos.\nhoc ego Gauidium episcopum nostrum quasi obtrectantem\nreferre solitum audiui, sed longe aliter senserim laudique\nattribuo, episcopos tam pauperes fuisse, ut nihil proprium haberent\nneque ab aliis potius quam a fisco sumerent, ubi neminem\ngrauabant: ita in utrisque egregium exemplum. de reliquis nihil\n\n\n\n\n\n\nmemoria dignum traditur, sed redeo ad ordinem.\nposteaquam\nomnes, ut supra diximus, in unum collecti sunt, fit partium\nsecessio. ecclesiam nostri optinent, Arriani autem aedem, tum\nde industria uacantem, orationis loco capiunt, sed hi non amplius\nquam LXXX, reliqui nostrarum partium erant.\nigitur frequentibus\nconciliis nihil actum, nostris in fide manentibus, illis de\nperfidia non cedentibus. ad postremum placuit decem legatos\nmitti ad imperatorem, ut quae esset partium fides uel sententia,\ncognosceret sciretque pacem cum haereticis esse non posse.\nidem\nArriani faciunt mittuntque numero pari legatos, qui aduersum\nnostros coram imperatore confligerent. sed ex parte nostrorum\nleguntur homines adulescentes, parum docti et parum cauti: ab\nArrianis autem missi senes, callidi et ingenio ualentes, uetemo\nperfidiae imbuti, qui apud regem facile superiores extiterunt.\nsed nostris mandatum, ne quo modo cum Arrianis communionem\nwent omniaque integra synodo reseruarent.\nInterim in Oriente exemplo Occidentalium imperator iubet\ncunctos fere episcopos apud Seleuciam Isauriae oppidum congregari.\nqua tempestate Hilarius, quartum iam exilii annum in\nPhrygia agens, inter reliquos episcopos, per uicarium ac praesidem\ndata euectionis copia, adesse compellitur.\ncum tamen\nnihil de eo specialiter mandasset imperator, iudices tantum generalem\niussionem secuti, qua omnes episcopos ad concilium\ncogere iubebantur, hunc quoque inter reliquos uolentes misere.\nut ego conicio , Dei nutu ita gestum, ut uir diuinarum rerum instructissimus,\ncum de fide disceptandum erat, interesset.\nis ubi\nSeleuciam uenit, magno cum fauore exceptus omnium in se animos\net studia conuerterat. ac primum quaesitum ab eo, quae\n\n\n\n\n\n\n\n\n\nasset Gallorum fides: quia tum, Arrianis praua de nobis uulgantibus,\nsuspecti ab Orientalibus habebamur trionymam solitarii\nDei unionem secundum Sabellium credidisse. sed exposita\nfide sua iuxta ea, quae Nicaeae erant a patribus conscripta, Occidentalibus\nperhibuit testimonium.\nita absolutis omnium animis,\nintra conscientiam communionis nec non etiam in societatem receptus\nconcilioque ascitus est. agi deinde coeptum, repertique\nprauae haeresis auctores atque ab ecclesiae corpore auulsi.\nm eo\nnumero fuere Georgius ab Alexandria, Acatius, Eudoxius, V ranius,\nLeontius, Theodosius, Euagrius, Theodulas. sed confecta\nsynodo decreta ad imperatorem legatio, quae gesta insinuaret.\ndamnati quoque ad regem profecti, satis freti sociorum uiribus\net principis societate.\nInterea legatos Ariminensis concilii ex parte nostrorum compellit\nimperator uniri haereticorum communioni: eisdemque conscriptam\nab improbis fidem tradit, uerbis fallentibus inuolutam,_\nquae catholicam disciplinam perfidia latente loqueretur.\nnamque\nusiae uerbum tamquam ambiguum et temere a patribus usurpatum,\nneque ex auctoritate scripturarum profectum, sub specie\nfalsae rationis abolebat, ne unius cum patre substantiae filius\ncrederetur. eadem fides similem patri filium fatebatur. sed interius\naderat fraus parata, ut esset similis, non esset aequalis.\nita dimissis legatis praefecto mandatum, ut synodum non ante\nlaxaret, quam conscriptae fidei consentire se omnes subscriptionibus\nprofiterentur: ac si qui pertinacius obsisterent, dummodo is\nnumerus intra quindecim esset, in exilium pellerentur.\nsed regressis\nlegatis, licet uim regiam deprecantibus, negata communio.\nenimuero compertis quae decreta erant maior rerum et\nconsiliorum perturbatio: dein paulatim plerique nostrorum,\npartim imbecillitate ingenii, partim taedio peregrinationis\neuicti, dedere se aduersariis, iam post reditum legatorum superioribus\net ecclesiam nostris inde detrusis optinentibus: factaque\nsemel inclinatione animorum cateruatim in partem\n\n\n\n\n\n\nalteram concessum, donec ad uiginti usque nostrorum numerus\ninminutus est.\nSed hi quanto pauciores, tanto ualidiores erant. constantissimus\ninter eos habebatur noster FoegadiuB et Seruatio Tungrorum\nepiscopus. hos, quia minis et terriculis non cesserant, Taurus\nprecibus aggreditur ac lacrimans obtestatur, mitiora uti consulerent.\nclausos intra unam urbem episcopos iam septimum mensem\nagere, iniuria hiemis et inopia confectis nullam spem reuersionis\ndari: quis tandem esset finis ?\nsequerentur plurium exemplum,\nauctoritatem saltem ex numero sumerent. enimuero Foegadius\nparatum se exilio atque ad omne supplicium, in quod deposceretur,\nprofiteri: se ab Arrianis conceptam fidem non recepturum.\nita in hoc certamine aliquot dies tracti: ubi parum ad\npacem proficiebant, paulatim et ipse infractior, ad extremum\nproposita conditione euincitur.\nnamque Valens et Vrsatius affirmantes,\npraesentem fidem catholica ratione conceptam, ab Orientalibus\nimperatore auctore prolatam cum piaculo repudiari: et\nquis discordiarum finis foret, si, quae Orientalibus placuisset,\nOccidentalibus displiceret?\npostremo si quid minus plene praesenti\nfide editum uideretur, ipsi adderent, quae addenda putarent:\npraebituros se in his quae essent adiecta consensum. fauorabilis\nprofessio pronis omnium animis excepta, nec ultra nostri\nrepugnare ausi, iam quoquo modo finem rebus imponere cupientes.\ndein conceptae a Foegadio et Seruatione professiones edi coepere:\nin quis primum damnatus Arrius totaque eius perfidia\nceterum etiam patri aequalis et sine initio, sine tempore Dei\nfilius pronuntiatur.\ntum Valens tamquam nostros adiuuans subiecit\nsententiam, cui inerat occultus dolus, filium Dei non esse\ncreaturam sicut ceteras creaturas: fefellitque audientes fraus professionis.\netenim his uerbis, quibus similis esse ceteris creaturis\n\n\n\n\n\n\n\n\n\nfilius negabatur, creatura tamen, potior tantum ceteris pronuntiabatur.\nita neutra pars uicisse se penitus aut uictam putare poterat,\nquia fides ipsa pro Arrianis, professiones uero postea\nadiectae pro nostris erant, praeter illam, quam Valens anbiunIerat,\nquae tum non intellecta sero demum animaduersa est. hoc\nuero modo concilium dimissum, bono initio foedo exitu consummatum.\nIgitur Arriani rebus nimium prospere et secundum uota fluentibus\nConstantinopolim ad imperatorem concurrunt: ibi repertos\nSeleuciensis synodi legatos ui regia compellunt, exemplo\nOccidentalium prauam illam fidem recipere.\nplerique abnuentes\niniuriosa custodia ac fame etiam uexati captiuam conscientiam\ndedere. multi constantius renitentes adempto episcopatu in\nexilium detrusi atque in eorum locum alii dati. ita optimis sacerdotibus\naut metu territis aut exilio deductis perfidiae paucorum\ncuncti concesserant.\naderat ibi tum Hilarius, a Seleucia legatos\nsecutus, nullis certis de se mandatis opperiens imperatoris uoluntatem,\nsi forsitan redire ad exilium iuberetur. is ubi extremum\nfidei periculum animaduertit, Occidentalibus deceptis Orientales\nper seelus uinci, tribus libellis publice datis audientiam regis\npoposcit, ut de fide coram aduersariis disceptaret.\nid uero Arriani\nmaximo opere abnuere. postremo quasi discordiae seminarium et\nperturbator Orientis redire ad Gallias iubetur, absque exilii\nindulgentia.\nuerum ubi permensus est orbem paene terrarum,\nmalo perfidiae infectum, dubius animi et magna curarum mole\naestuans, cum plerisque uideretur non ineundam cum his communionem,\nqui Ariminensem synodum recepissent, optimum\nfactu arbitratus reuocare cunctos ad emendationem et paenitentiam,\nfrequentibus intra Gallias conciliis, atque omnibus fere\nepiscopis de errore profitentibus, apud Ariminum gesta condemnat\net in statum pristinum ecclesiarum fidem reformat.\nresistebat\nsanis consiliis Saturninus Arelatensium episcopus, uir\n\n\n\n\n\n\nsane pessimus et ingenio malo prauoque. uerum is praeter haeresis\ninfamiam multis atque infandis criminibus conuictus ecclesia\neiectus est. ita partium uires amisso duce infractae.\nPatemuI\netiam a Petrocoriis, aeque uecors nec detrectans perfidiam profiteri,\nsacerdotio pulsus: ceteris uenia. data. illud apud omnes\nconstitit unius Hilarii beneficio Gallias nostras piaculo haeresis\nliberatas.\nceterum Lucifer tum Antiochiae longe diuersa sententia\nfuit. nam in tantum eos, qui Arimini fuerant, condemnauit, ut\nse etiam ab eorum communione secreuerit, qui eos uel sub satisfactione\nuel paenitentia recepissent.\nid recte an perperam constituerit\ndicere non ausim. Paulinus e Rhodanius in Phrygia\ndefuncti: Hilarius sexto anno, postquam redierat, in patria obiit.\nSequuntur tempora aetatis nostrae grauia et periculosa, quibus\nnon usitato malo pollutae ecclesiae et perturbata omnia.\nnamque tum primum infamis illa Gnosticorum haeresis intra Hispanias\ndeprehensa, superstitio exitiabilis arcanis occultata secretis.\norigo istius mali Oriens atque Aegyptus, sed quibus ibi\ninitiis coaluerit haud facile est disserere. primus eam intra Hispanias\nMarcus intulit, Aegypto profectus, Memphi ortus. huius\nauditores fuere Agape quaedam, non ignobilis mulier, et rhetor\nHelpidius.\nab his Priscillianus est institutus, familia nobilis,\npraediues opibus, acer, inquies, facundus, multa lectione eruditus,\ndisserendi ac disputandi promptissimus, felix profecto, si\n\nnon prauo studio corrupisset optimum ingenium:\nprorsus multa\nin animi et corporis bona cerneres. uigilare multum, famem\nac sitim ferre poterat, habendi minime cupidus, utendi parcissimus.\nsed idem uanissimus et plus iusto infIatior profanarum\nrerum scientia : quin et magicas artes ab adolescentia eum exercuisse\ncreditum est. is ubi doctrinam exitiabilem aggressus est,\nmultos nobilium pluresque populares auctoritate persuadendi et\narte blandiendi allicuit in societatem.\nad hoc mulieres nouarum\nrerum cupidae, fluxa fide et ad omnia curioso ingenio,\n\n\n\n\n\n\n\n\n\ncateruatim ad eum confluebant : quippe humilitatis speciem ore et\nhabitu praetendens honorem sui et reuerentiam cunctis iniecerat.\niamque paulatim perfidiae istius tabes pleraque Ğ�ispaniae peruaserat,\nquin et nonnulli episcoporum deprauati, inter quos Instantius\net Saluianus Priscillianum non solum consensione, sed sub\nquadam etiam coniuratione susceperant, quoad Hyginus, episcopus\nCordubensis, ex uicino agens, comperta ad Y dacium Emeritae\nsacerdotem referret.\nis uero sine modo et ultra quam oportuit Instantium\nsociosque eius lacessens, facem quandam nascenti incendio\nsubdidit, ut exasperauerit malos potius quam compresserit.\nIgitur post multa inter eos nec digna memoratu certamina\napud Caesaraugustam synodus congregatur, cui tum etiam Aquitani\nepiscopi interfuere.\nuerum haeretici committere se iudicio non\nausi: in absentes tamen lata sententia damnatique Instantius et\nSaluianus episcopi, Helpidius et Priscillianus laici.\nadditum\netiam ut, si qui damnatos in communionem recepisset, sciret in se\neandem sententiam promendam. atque id Ithacio t Sossubensi\nepiscopo negotium datum, ut decretum episcoporum in omnium\nnotitiam deferret et maximeHyginum extra communionem faceret,\nqui, cumprimus omnium insectari palam haereticos coepisset,\npostea turpiter deprauatus in communionem eos recepisset.\ninterim\nInstantius et Saluianus damnati iudicio sacerdotum Priscillianum\netiam laicum, sed principem malorum omnium, una\nsecum Caesaraugustana synodo notatum, ad confirmandas uires\nsuas episcopum in Abilensi oppido constituunt, rati nimirum, si\nhominem acrem et callidum sacerdotali auctoritate armassent,\ntutiores fore sese.\ntum uero Y dacius atque Ithacius acrius instare,\n\n\n\n\n\n\narbitrantes posse inter initia malum comprimi: sed parum sanis\nconsiliis saeculares iudices adeunt, ut eorum decretis atque executionibus\nhaeretici urbibus pellerentur.\nigitur post multa et\nfoeda certamina Ydacio supplicante elicitur a Gratiano tum imperatore\nrescriptum, quo uniuersi haeretici excedere non ecclesiis\ntantum aut urbibus, sed extra omnes terras propelli iubebantur.\nquo comperto Gnostici diffisi rebus suis, non ausi iudicio certare,\nsponte cessere, qui episcopi uidebantur: ceteros metus dispersit.\nAc tum Instantius, Saluianus et Priscillianus Romam profecti,\nut apud Damasum, urbis ea tempestate episcopum, obiecta\npurgarent.\nsed iter eis praeter interiorem Aquitanicam fuit, ubi\ntum ab imperitis magnifice suscepti sparsere perfidiae semina.\nmaximeque Elusanam plebem, sane tum bonam et religioni studentem,\nprauis praedicationibus peruertere. a Burdigala per\nDelfinum repulsi, tamen in agro Euchrotiae aliquantisper morati,\ninfecere nonnullos suis erroribus.\ninde iter coeptum ingressi,\nturpi sane pudibundoque comitatu, cum uxoribus atque alienis\netiam feminis, in quis erat Euchrotia ac filia eius Procula, de\nqua fuit in sermone hominum Priscilliani stupro grauidam partum\nsibi graminibus abegisse.\nhi ubi Romam peruenere, Damaso\nse purgare cupientes, ne in conspectum quidem eius admissi\nsunt. regressi Mediolanum aeque aduersantem sibi Ambrosium\nreppererunt.\ntum uertere consilia, ut, quia duobus episcopis,\nquorum ea tempestate summa auctoritas erat, non illuserant,\nlargiendo et ambiendo ab imperatore cupita extorquerent. ita\ncorrupto Macedonio, tum magistro officiorum, rescriptum eliciunt,\nquo calcatis, quae prius decreta erant, restitui ecclesiis\niubebantur.\nhoc freti Instantius et Priscillianus repetiuere Hispanias;\nnam Saluianus in urbe obierat: ac tum sine ullo certamine\necclesias, qui bus praefuerant, recepere.\nVerum Ithacio ad resistendum non animus, sed facultas defuit,\nquia haeretici corrupto V oluentio proconsule uires suas\n\n\n\n\n\n\nconfirmauerant.\nquin etiam Ithacius ab his quasi perturbator ecclesiarum\nreus postulatus, iussusque per atrocem executionem deduci trepidus\nprofugit ad Gallias: ibi Gregorium praefectum adiit. qui\ncompertis quae gesta erant, rapi ad se turbarum auctores iubet\nac de omnibus ad imperatorem refert, ut haereticis uiam ambiendi\npraecluderet.\nsed id frustra fuit, quia per libidinem et\npotentiam paucorum cuncta ibi uenalia erant. igitur haeretici\nsuis artibus, grandi pecunia Macedonio data, optinent, ut imperiali\nauctoritate praefecto erepta cognitio Hispaniarum uicario\ndeferretur: nam iam proconsulem habere desierant:\nmissique a\nmagistro officiales, qui Ithacium tum in Treueris agentem ad\nHispanias retraherent. quos ille callide frustratus, ac postea per\nBritannium episcopum defensus illusit.\niam tum rumor incesserat\nclemens, Maximum intra Britannias sumpsisse imperium\nac breui in Gallias erupturum. ita tum Ithacius statuit, licet\nrebus dubiis , noui imperatoris aduentum expectare: interim sibi\nnihil agitandum.\nigitur ubi Maximus oppidum Treuerorum uictor\ningressus est, ingerit preces plenas in Priscillianum ac socios eius\ninuidiae atque criminum.\nquibus permotus imperator, datis ad\npraefectum Galliarum atque ad uicarium Hispaniarum litteris,\nomnes omnino, quos labes illa inuoluerat, deduci ad synodum\nBurdigalensem iubet.\nita deducti Instantius et Priscillianus:\nquorum Instantius prior iussus causam dicere, postquam se\nparum expurgabat, indignus esse episcopatu pronuntiatus est.\nPriscillianus uero, ne ab episcopis audiretur, ad principem prouocauit.\npermissumque id nostrorum inconstantia, qui aut sententiam\nuel in refragantem ferre debuerant aut, si ipsi suspecti\n\n\n\n\n\n\nhabebantur, aliis episcopis audientiam reseruare, non causam\nimperatori de tam manifestis criminibus permittere.\nIta omnes, quos causa inuoluerat, ad regem deducti. secuti\netiam accusatores Ydacius et Ithacius episcopi, quorum studium\nsuper expugnandis haereticis non reprehenderem, si non studio\nuincendi plus quam oportuit certassent.\nac mea quidem sententia\nest, mihi tam reos quam accusatores displicere, certe ttMMHm\nnihil pensi, nihil sancti habuisse definio: fuit enim audax, loquax,\nimpudens, sumptuosus, uentri et gulae plurimum impertiens.\nhic stultitiae eo usque processerat, ut omnes etiam sanctos\nuiros, quibus aut studium inerat lectionis aut propositum erat\ncertare ieiuniis, tamquam Priscilliani socios aut discipulos in\ncrimen arcesseret.\nausus etiam miser est ea tempestate Martino\nepiscopo, uiro plane Apostolis conferendo, palam obiectar.e haeresis\ninfamiam.\nnamque tum Martinus apud Treueros constitutus\nnon desinebat increpare Ithacium, ut ab accusatione desisteret\nÐœaximum orare, ut sanguine infelicium abstineret: satis superque\nsufficere, ut episcopali sententia haeretici iudicati ecclesiis\npellerentur: saeuum esse et inauditum naeas, ut causam ecclesiae\niudex saeculi iudicaret.\ndenique quoad usque Martinus Treueris\nfuit, dilata cognitio est: at mox discessurus egregia auctoritate\na Ðœaximo elicuit sponsionem, nihil cruentum in reos\nconstituendum.\nsed postea imperator per Magnum et Rufmn\nepiscopos deprauatus at a mitioribus consiliis deflexuscausam\npraefecto Euodio permisit, uiro acri e seuero.\nis Priscillianum\ngemino iudicio auditum conuictumque maleficŲ nec diffitentem\nobscenis se studuisse doctrinis, nocturnos etiam turpium feminarum\negisse conuentus nudumque orare solitum, nocentem pronuntiauit\nredegitque in custodiam, donec ad principem referret.\ngesta ad palatium delata censuitque imperator, Priscillianum\nsociosque eius capite damnari oportere.\nCeterum Ithacius uidens, quam inuidiosum sibi apud episcopos\nforet, ai accusator etiam postremis rerum capitalium iudiciis\nastitisset - etenim iterari iudicium necesse erat - subtrahit se\ncognitioni, frustra callidus iam scelere perfecto.\nac tum per Maximum\naccusator apponitur Patricius quidam, fisci patronus. ita\neo insistente Priscillianus capitis damnatus est, unaque cum eo\nFelicissimus et Armenius, qui nuper a catholicis, cum essent\nclerici, Priscillianum secuti desciuerant.\nLatronianus quoque et\nEuchrotia gladio perempti. Instantius, quem superius ab episcopis\ndamnatum diximus, in Sylinancim insulam, quae ultra\nBritannias sita est, deportatus.\nitum deinde in reliquos sequentibus\niudiciis, damnatique Asariuus et Aurelius diaconus gladio,\nTiberianus ademptis bonis in Sylinancim insulam datus. Tertullus,\nPotamius et Iohannes, tamquam uiliores personae et\ndigni misericordia, quia ante quaestionem se ac socios prodidissent,\ntemporario exilio intra Gallias relegati.\nhoc fere modo homines\nluce indignissimi pessimo exemplo necati aut exiliis multati\n: quod initio iure iudiciorum et egregio publico defensum\npostea Ithacius iurgiis sollicitatus, ad postremum conuictus, in\neos retorquebat, quorum id mandato et consiliis effecerat ; solus\ntamen omnium episcopatu detrusus.\nnam Ydacius, licet minus\nnocens, sponte se episcopatu abdicauerat: sapienter id et uerecunde,\nnisi postea. amissum locum repetere temptasset.\nceterum\nPriscilliano occiso, non solum non repressa est haeresis, quae\nillo auctore proruperat, sed confirmata. latius propaga1;a est.\nnamque sectatores eius, qui eum prius ut sanctum honorauerant,\npostea ut martyrem colere coeperunt.\nperemptorum corpora ad\nHispanias relata magnisque obsequiis celebrata eorum funera:\n\n\n\n\n\n\nquin et iurare per Priscillianum summa religio putabatur. at inter\nnostros perpetuum discordiarum bellum exarserat, quod iam per\nquindecim annos foedis dissensionibus agitatum nullo modo\nsopiri poterat.\net nunc, cum maxime discordiis episcoporum\nomnia turbari ac misceri cernerentur cunctaque per eos odio aut\ngratia, metu, inconstantia, inuidia, factione, libidine, auaritia,\narrogantia, somno, desidia deprauata, postremo plures aduersum\npaucos bene consulentes insanis consiliis et pertinacibus studiis\ncertabant:\ninter haec plebs Dei et optimus unus quisque\nprobro atque ludibrio habebatur.\n"};
