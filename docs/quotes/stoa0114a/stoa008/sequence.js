var sequence = {"name":"Ennodius, Magnus Felix. Epistulae","data":"I. ENNODIVS IOHANNI. Dum salum quaeris uerbis in statione conpositis et incerta\nliquentis elementi placida oratione describis, dum sermonum\n\ncymbam inter loquelae scopulos rector diligens frenas et cursum\nartificem fabricatus trutinator expendis: pelagus oculis meis\nquod aquarum simulabas eloquii demonstrasti. deus bone, in\nquantos se usus diues lingua dispergit! cum uoluerit, saeuit\nut bestia, currit ut fluuius, fluctuat ut profundum, et quamcumque\nfucatis uerborum imaginibus pingit speciem ueri\nadstipulatione repraesentat. timere te scriptionem quasi fronte\ntener insinuas, dum declamationum pompam refuga laudis\ndeposcit assertio et fit auara gloriae, dum pudori parcere se\n\n\n\n\n\n\n\n\n\nostendit, peregrinam mentita formidinem. ago atque habeo\ngratias, quod nobilia rudimenta facundiae tuae in amici,\nquantum aestimas, praeconiis consecrasti. et licet non agnoscam\nmea esse quae loqueris, religionem tamen narrantis\namplector, diligentiam pectoris laudo, quam gratiae per sudum\nrutilantis luce dedicasti. tibi fax ista praetenditur, quam in\nopinione mea blandus elocutor accendis: ego noctem conscientiae\nmeae, etsi non fugio, noui tamen aestimare. graues\nhiatus patitur alienae gratiae commissa credulitas, quamquam\nomne crimen transeat qui uult decipere confidentem. gaudia\ntamen de te mea epistularis alloquii dotibus adimplesti, dum\nnouitatem sensuum monstras serenitate sermonum et ueteris\ndecora prosapiae nouelli uincis nitore conloquii. sat fuerat\nparentum tuorum desideriis seniora te familiae ornamenta\naemulari: uincere posse, sicut nemo credidit, ita nullus optauit.\nuides quantum ad unguem polita conuersatio pretiis bene\nnascentis adiungat? quod iubar sanguinis praestitit superauit\nindustria castigantis. credidi uotorum summam fatigari, si te\nnatalibus reddideris tuis, illud non expendens, quid claritati tuae\ncohabitator infunderet. sit forte in aestimatione arbitrii mei\ndefrudata cognitio. neminem credidi ad Olybrium peruenire,\n\n\n\n\nquem uicinis calcibus pernix insecutor . adiunges, beatum\nfacturus nempe, si uiceris. deum precor, ut adolescentia in te,\nquae perfectionem primordiis monstrant, bonae frugis germina\nconualescant. domi habes unde exhortationis meae uiuasumas\nexempla. te pater morum tranquillitate, socer eloquentia similem\nproducat. si me uoti reum facere caelestia regna dignantur,\nunum precor, ut mei meminisse digneris, ne illius,\ncuius perfectionem inter dicendi simulacra meditaris, obliuionis\nquoque par esse contendas. sed ad epistulae morem reuertar,\nquam affectio tua in longum produxit. salue, mi domine, et\namantem tui frequentibus cole muniis litterarum, ne amoris\ncontestatio sola, sicut in quibusdam esse solet, praeuii in te\nputetur extitisse sermonis.\nII. ENNODIVS FLORO. Noui me duram cepisse prouinciam et grauem sarcinam\nhumeris infirmis adtollere, qui sublimitatem tuam quantum\nad me quietam uerborum stimulis excitaui. sic minaces dente\nbestias inualida lacessit adulescentia et dum maiora uiribus\nprouocat, quod euenire optat spectaculum putat esse, non\nproelium. sic mens congressionis ignara certaminibus ante\npericlum debet affectum. leonis rabiem et quam Libya alit\nbestiam quam te lingua censeo mitiorem. quae me praecipitauit\ninscitia? qui animi feruor a cognitione tui peregrinantem\n\n\n\n\n\n\n\n\nduxit in deuium, ut nescirem quid intentioni lacessitus deberet,\nqui semper contumelias primus incipit, qui in iniuriarum. gymnasiis\nnumquam meruit posthaberi? clericorum certe exereitaissimus\nmaledictor, qui ad eos semper nouelli et acuti\ndentis morsus exhibuit quem euadere ad unguem ducta uita\nnon meruit, cui cessit omnis eruditio et quasi cometen sidus\nreligiosorum fugit uniuersitas: hunc ego inprobus et fronte\ndebilis excitaui. hac fiducia prouocassem uentos ad flandum,\nad cursum flumina, Faustum meum ad facundiam, qua te ad\ngarrulitatem loquendi parcus ferratis uerborum calcibus animaui.\nignosce, quaeso, et quod in aliis uitium putas, taciturnitatem\namantes sperne, abstine a responsis, prouocantem damna\ncontemptu. tecum decertet de mediis curiae sinibus eductus:\ncirca Gallum prosapia conticesce: silentii tui, si praeuales,\ntalione multetur. caue, mi domine, ne incipias minorem loquacitate\nprouocando humilis aestimari. quid enim laboris est\niacentem in ea parte superare et triumphum de eo ducere, qui\nse ante conflictum inparem confitetur? esto mihi tamen apud\ndomnum Faustum amoris mei fibula, si querelas quamuis\nangustas et rusticas studes euadere.\nIII. FAVSTO ENNODIVS. Acta est causa desiderii mei beneficio querelarum: meruit\ninpudentia quod negabat urbanitas. diligentiam sancti pectoris,\n\n\n\n\n\n\n\n\nquam artifex silentium tegebat, elicui: taciturnitatem, quae\nad fomenta ardoris mei parata fuerat, terminaui: prorogando\nuiles paginas pretium uincentis accepi. sic usuram cultori\nuexatis reddit uber terra cespitibus et feturam nobilem de\nsingularibus parturit gleba germinibus: sic ad uocem unius\nhominis montium secreta respondent et dum angustus clamor\nuincitur, ualitudinem suam elementa manifestant. euangelicis\ntali facto obeeeutus oraculis frustum de praecepti sam ueritate\nsortitus, cuius declarat instructio, quod pulsanti saepe surgat\net tribuat deus; si non propter meritum, uel propter inportunitatem.\nfacessat posthac infidelium male cauta discussio:\nintegritati sententiae periclis praesentibus idoneus mihi testis\nadstipulor. frequenti oratione optata promerui: concessum est\nprecum adsiduitati quod negabatur examini. debeo uobis amicitiam,\nquerimoniae meae, quas, dum uotis effectum tribuitis,\nplus amabo. fuerit licet origo uestra a iusto dolore ueniens,\nfrequenter a uobis, postquam praestitistis, etiam inlaesus\nincipiam. delenificam allegationem amplexus epistularis alloquii\nago atque habeo gratias, quod me diu tristium noluistis esse\nparticipem. fecistis hoc forsitan uoto et studio consulentis: sed\nadscribo peccatis meis, quod maioribus, dum temperatis alloquio,\nsum iactatus angoribus. mihi uni in aduersum prouisa\ncontingunt, dum grauiora semper in maerore aestimo quae\ntacentur, quia credo quod de mediocribus saepe communicentur\nuerba languoribus, cum proximitas funeris imperet silentia cito\n\n\n\n\n\n\nrumpenda. deo gratias, qui ea quae dura aestimantur clementia\nbene uertit et quae ex merito nostro uentura collegimus ex\nsua facit miseratione transferri. uoluissem tamen talem circa\nparuitatem meam dignatio uestra tenuisset affectum, ut quem\ncomitem saepe gaudiis adhibuistis cum eo elegissetis etiam\naduersa partiri. an putatis tale beneficium in acceptum me\nesse relaturum, si ab aestibus pectoris uestri tamquam male\nfidelis excludar? non est, ut uideo, apud uos mei ratio dispensata\nconsilii. ego mihi perire gratiam puto, nisi eam rerum\nomnium uobiscum communicatione nutriatis. desinite, quaeso,\nin hac mihi parte consulere uestra inpendio uerba cupienti\ncui si uotiui negentur affatus, fatiscam, ut terra cui caelo\nnihil liquitur nec uenas suas suco bibuli humoris infundit,\nunde innatis alimenta culmis exhibeat et ad falcem grauidas\naristas adducat. ut piscis aqua abstractus uitalibus indumentis\npriuatus extinguitur, sic ego subductis alloquii uestri fluentis\ninterimor. quaerant alii quod delectet, ego res ad animam\npertinentes expostulo: mihi non tam delicias uerba uestra\npariunt quam salutem. rem fateor nullis coloratam fucis, nullis\nnebularum depictam mendaciis, quia non sum simulandi artifex:\ndecerptum aliquid uitae meae censui, dum tacetis. male uos\nfideles adseritis, si ad aures meas generaliter deflenda per uos\ndeferantur incommoda, quasi nescire alicui Christiano liceat\nmalum, cui Roma subcumbit. barbaras nationes et a nostro\nlimite toto pene orbe discretas, continuis haec conicio lamentis\ningemescere et ad solacium nostrum lacrimas commodare.\nhuius rei magnitudo uestra adhibere se indicem fugit, ut in\n\n\n\n\n\n\n\nperniciem meam fallacium nuntiorum diabolica cum securitate\nuota mentiantur, ut non sit ad cuius ueritatem post fabulas\nredeam nec qui animum meum ueri demonstratione sustentet.\ncaue faxis, mi domine: uobiscum mihi alia res est: aliud fori\nius, aliud triclinii. audiat te quae in conuersatione publica\ndidiceris familia domestica retexentem: subiectorum animos et\nfideles ut putatis mentes relationum uestrarum cibis alite, ne\nieiuna amicorum corda talibus ferculis inpasta moriantur.\nIIII. FAVSTO ENNODIVS. Anagnostici fidem secutus et suadae orationis sapore prouocatus,\npene uitium esse credidi rem uirtutis et dum plus sermonum\ndiademata credo ualere quam conscientiam, culpam quam mens\nnon agnoscebat incurri. non sic ceruis sibilo artificibus insidiis\nblandus uenator inludit, non ita pinnarum mentita formidinem\ndiscoloribus fucis ultro expetenda retia manus magistra conponit,\nquemadmodum me captum et sponte capistris ora\nporrigentem magnitudinis uestrae tenuere sermones. commissi\nnescius uobis inpugnantibus diu utrum essem innocens inquisiui.\naliud sentiebam de epistula uestra, aliud de proposito meo.\nquis rogo fuit patrandi sceleris tam uenustus admissor, qui\npurgationem crederet, si alieno se fateretur praecepto suo\n\n\n\n\n\n\n\n\nmilitare flagitio, cum nemo de se confesso iuste credere possit\n\ncrimen alienum ? sed credo iuris et legum expertem fuisse\npersonam et sola calliditate conpositam, cui etiam imitandi in\n\nscriptione aliena imaginem ueritatis usus indulgeat et proprietatis\nsimulacrum lenocinia pudenda concilient.\\' nolo cuiusquam\n\nnomen incessere nec contra conscientiam accusantis subire\npersonam: sufficit pudorem meum in statione constitui: alios\n\niactent incerta uentorum. ego tamen, etsi imperare talia calcaribus\namatae lectionis adigerer, patriarcharum me imitatione\ndefenderem. furto Iacob primogeniti fratris uicit aetatem,\ncuius beneficio principatum obtinuit, quem natura non dederat.\nDauid dum lustraret deuia studio fugae et angusta terrarum,\npropositionis panibus famem depulit et contra legis uetita,\nquae minores habet aculeos, esuriem corporis effugauit. ego\ninediam, quam de diuinis libris anima inpastus conceperam,\nmarcentibus diu debui tolerare uisceribus, donec concepta lues\nad\\' uitalia secreta percurreret. Daniel propheta, diuina dogmata\nregiis subduxit penetralibus, quae ad instructionem suam pudicus\net imitandus raptor adiunxit. quid iuuat ire per singula,\ncum ad munimen inpugnatae una sufficiat de commemoratis persona conscientiae P quae tamen uerecundiae suae et naturali\nut ita dixerim debilitati ante necessaria petitione prospexit.\nnam et si sum post negationem, qui me reum fecerim, aestimate.\ndoctorem Libycum adseritis sublata a se pyri poma fleuisse.\nmerito lamentis expiandum est quod cum pudoris dispendio\nuenter adquirit. uilia fuerint forte quae sustulit aut neglegentia\naut usu aut tempestate peritura, non fuit culpa uacuus tamen\niuxta apostolum raptor: carnem quam animam plus amauit.\n\n\n\n\nTobias propheta huiusmodi commissoribus occurrit et diuina\nuoce testatur dicens: non licet nobis aliquid manducare\nfurtiuum. cum dixisset manducare, non dixit: non licet\nnobis aliquid lectitare furtiuum. Iosiam, ut narrat historia, subrepta\npapyrus instruxit. ego homuncio hoc non facerem,\nquem uos contra ingenii uires ad scientiam diligendam uerborum\nstimulis foditis ? sed reuertor ad uirum optimum, praefati,\nquantum scribitis, sceleris admissorem, qui in utraque\nparte fidem uiolans nec uos securitate nec me facti, si scripsi,\nperfectione donauit. contingat mihi salua magnitudine uestra\ncoram posito secundum mandata dei tanti uiri, prout habet\nanimus meus, terga mulcare.\nV. FAVSTO ENNODIVS. Abundantem dei misericordiam precatus commendo ipsi anni\nfelicis auspicia et beneficiorum eius muneribus sublimis iam\nconsularem uirum quasi aequalis adgredior. hactenus trabealis\ncoturni pompam familiae nostrae peregrina ornamenta tribuebant\net pertinere nos ad eum magis adfinitate quam genere\ngaudebamus, qui anno nomen inposuit. munus erat, non debitum,\nquod inter curulium possessores diligentum fabulis addebamur.\nquotiens nos obnoxios sibi fecit lingua, quae apud alios exaltauit,\nut commutato condicionis ordine alienis nostrae nobilitatis\ninsignia stipendiis deberentur? at nunc facessat inuidia.\n\n\n\n\n\n\nuetustorum reparator fascium nouellos consul inluxit et dignitatum\nnostrarum cariosas fores robustus reserauit inpulsor. ad rediuiuam\nualitudinem tremebunda marcescentium cardinum limina\niuueniscunt, quae nullis credo deo auspice quia posthaec\nobicibus claudenda patuissent. nam Auieni mei non unus, sed\nprimus est consulatus. stirpis suae gestatura aquilas agmina\npraeuius antecessit et ad principalem militiam iter uirtutis\nostendit. si qua est saecularium reuerentia dignitatum, si quis\nhonos est hominem uiuere post sepulcra, si quid prouidit astutia\nueterum, per quod ab hominibus anni uincantur indulti: iure\nfastus huiuscemodi putantur inuenisse consilia, quorum longaeuitas\net senectutem refutat et terminum. deus bone, quantum\nest unius uocabulum hominis inpensum in dictandis legibus\nlaborem uel stabilire posse uel soluere! macte insignium adulescens\nuirtutum, qui per oblitteratum materni stemmatis\ncallem uitales honorum secures adtulisti, quibus annosas, ne\nposteritatem tuam retinerent, splendidissimi itineris obices\namputares. cedant huic priscorum laudes, quibus nobilitatem\ndoctorum commenta pepererunt, quae faleratis uerborum superciliis\nmeritum a relatore mercantur. necesse enim est exilitatem.\nthematis narrantis opibus ampliari, ut dos, quae in materia\nnon inuenitur, stili processionibus inseratur. ut taceam Fabios\nTorquatos Camillos Decios fuisse superatos: te ipsum, mi domine,\nqui uniuersos uicisti, eius primordiis existimo uotiue\n\n\n\n\ncessisse. tu per duratum proauorum auorumque scipionum\ntramitem iam grandior, pene praecedentium conexus lateribus\nambulasti, ita ut sub coniunctione numquam interpolatae felicitatis\nincederes. ad Auieni mei adhuc teneri uirtutes pertinet\net tuo generi continuare fasces et nostro reddere. ago gratias\nintentioni in commune augmentum profuturae, per quam cum\ndei beneficio natalium bonorum claritas hactenus interclusa\nresplenduit, per quam diem suum lucidus sanguis agnouit.\nquam uoluissem uotorum meorum summam coram positus\nintueri, si non peccatorum magnitudo munus caeleste, quod\nnon potuit desideriis, denegaret aspectibus, et nefas sit hominem\nuno eodemque tempore uniuersa optata promereri! illud tamen\ninter maximas redemptoris nostri remunerationes credo numerandum,\nquod limen felicis infantiae consul mens cum honore\nsenis ingressus est. spe praecipio quid paretur laboribus, cum\ntalia primordiis exhibentur. inauspicatis successibus illi profectuum\nincrementa uentura sunt, quem coepisse uidemus a\nfascibus. minus est quod sibi de prosperitatis euentu in antiquorum\npraeconiis uetus fama blanditur. quod adtrita puluere\ncanities, quod uita sub fasce acta uix meruit, quod grandaeuus\nde inpetratione numquam certus optauit, hoc memorato saepius\nadulescenti meo supernum munus ingessit. additur quod\nin principio uitae disciplinis optimis institutus uidetur meruisse\nquod adeptus est, nec dignatur totum in se felicitati tribui,\nin quo possunt etiam dari plura uirtuti. naturae in decus\nscolas et litterarum studia consecutus, paternae perfectionis\naemulator, talem se industria sua filium reddidit, qualem alter\n\n\n\n\nuix potuit elegisse. quicquid Attica, quicquid Romana praecipuum\nhabet lingua cognouit, aurum. Demesthenis et ferrum\nCiceronis expendit, utramque dicendi seriem Latinus relator\nimpleuit. grammaticae instructionis repagula et illas dicendi\nlegales angustias pro libertate conplexus est. oratoriam pompam\nsectando masculae dictionis brachiis aequales ad oratoriam\neduxit. sed quo me rapiat processus affectionis terminum refutantis,\nagnosco: diuisus proposito consulem eruditum ingenio\ninpar appello. ad uos reuertor, cum quibus mihi commune\ngaudium, par desiderium, aequalis supplicatio est. oremus\ndeum, quia uota nostra modum refutant, ut ipse faciat perenne\nesse quod tribuit nec umquam circa nos muneribus suis terminum\nponat qui largiendo damna non sensit. nos gaudete\ntamen uestro tam excellenti bono, quibus fas est post trabeas\nsuas habere filium in obsequio consularem. si tamen in sententia\nmea caelestis uigor operatur et tota mens humanis delictis\ninclinata non subiacet, fidelium orationum uestrarum retributio\nest circa sobolem dignitas inpetrata. urbi sufficerent quantos\nhabet domus una precatores. felix mater, tot imperatorum\ndomina, uos apud deum precibus suis matrona fortis adtollit.\nper tantos regnum caeleste uim patitur, quorum meritis a\ndiuina clementia quod postulatur exigitur. scriptum enim meminimus\ndicente discipulis domino: si conuenerit duobus\naut tribus uestrum, quicquid petieritis impetrabitis.\ncredo redemptorem iustorum raritate prospecta prospecta\nsalute petituros duos dixisse sufficere. licet\n\n\n\n\n\n\n\n\n\nconiectura perpendi, si possit tribus aliquid denegari pro suorum\nutilitate poscentibus. his ergo: spebus animatus et iustorum\ncognatione sublimis, confido de superna benignitate etiam me\nad optatae copiam gratiae peruenturum. si Abrahae meritis\nLoth sanctorum turbis adsciscitur, si hi qui caruere propriis\npropinquorum ad celsa perduci meruere uirtutibus: annus iste\nfamiliae, uestrae pariet dignitates. nam siuobis cordi sum,\nfacile ad caelestem gratiam optata inpetratione perducor. domine\nmi, salutationis, reuerentiam soluens ueniam, , postulo. de\nprolixitate sermonis quia difficile est magna gaudentem parua\nloqui esse contentum.\nVI. FAVSTO ENNODIVSDeus bone, quam nihil est arduum magna curantibus et\nqua quiete diuinae mentes uisa describunt! quibus ornantur\ndotibus loca, quae lingua diues et dicendi peritus aspexerit,\nsi religioso\\' liceat sine discrimine confessionis enarrare proposito!\nquasdam mundi artifex, deus prouinciis . felicitates stupenda\nsecreti sui largitate concessit: alias uberius, melius alias uinum\niussit effundere, aliis contulit triticeae segetis ope gratulari,\nmultas pomorum uarietate uel utilitate donauit. quibus haec\ntamen ipsius - naturae repugnantia merita non dederunt, feeit\neas relatore sublimes. non est unde ieiuna cautibus gleba desperet\n. nec unde non respondentia cultori arua subiaceant.\nlinguarum genio terris merita tribuuntur et qualiter quis loqui\n\n\n\n\npotuerit, taliter rem, de qua fuerit locutus, adtollit. crescetis.\nprouinciae, cultura sermonum: oris est quicquid in uobis lector\nstupuit. uber solum et diuitibus quae te iactas terra palmitibus,\nquae per modicos sulcos scalpentem dorsa pascis agricolam,\nquae uenas diuites in ipso proscissionis pandis exordio, quae\nsuscepta germina multiplicata messe restituis, nihil tibi commune\ncum maximis, si ad te domnus Faustus, Romani status\neloquii, non serenus accesserit. ecce Comus pullae quondam\npene in silentium missa condicio, quae nulla se hactenus commoditate,\nnulla ut aiunt formositate iactauit, quanto gaudet\ningenii priuilegio? quae per praerupta conuallia et patulos\ncohaerentium hiatus montium aestiuis niuibus miseram scit\nexhibere concordiam, cui per pericula pendentium cum uia\ncultorum ante terram per scopulos opus est seminare quam\ngermina, cui calamitatis genus est, riparum Larii confinia canis\nornasse nemoribus, ut subridens inlecebrosa uisione dominantibus\nblanda fecunditatem fronte mentiatur et in perniciem\npossessoris pulchritudinem nutriat exsecrandam, ubi primum\nfabricis suis per praetoria domini tributa dissoluunt, dum\nantiquorum lasciuias parca nituntur frugalitate reparare et\nprofligantia patrimonium fulcire culmina: indigenarum copia\nad hoc tantum seruata, ut functioni publicae peraequatoris\netiam uota transcendens numerus non deesset: piscium populos .\nnon ad delicias, sed ad horrorem nutriens, per quos discimus\nquid laudis captorum alibi sapor mereatur: ubi aer pluuius\nperenniter et minax caelum et quaedam uitae sine tota luce\n\n\n\n\n\n\ntransactio: dulcia Larii oculis fluenta transeuntibus et ad\nnatatum quos perdat inuitantia. quis ferat decorum gurgitem\nsub hac deceptione fallentem? quid dicam insulam relatione\nfactam habitabilem? quis non hoc miretur? in qua minus\namatur uita seruata., in qua portio fuit euasisse decriminis, circa\nquam piscibus hominum ministratur esca cadaueribus? nulla\nenim praeter aquas Larii defuncti ibidem sepulcra meruerunt.\nmaria, fluuium Adduamque laudastis, quorum per confusos ductus\ndiscrimen lacum tumoris ostendit, qui agnosci in eo numquam\nnisi per turbida fluenta potuerunt. tanti fuit diuitias facundiae\nin rebus laude carentibus ostentare, quanti non fuerant haec\nomnia, naturae beneficia si dedissent. caelorum tamen dominus,\nqui hoc uobis posse concessit, munera sua sub perennitate\ntueatur, quia haec ego non quasi a uobis diuersa sentiens\nscripsi, sed ut ex istis lector agnoscat Comum per stilum\nuestrum melius esse legere quam uidere.\nVII. FAVSTO ENNODIVS. Quantus est fascis inuidiae, quam facilis nocendi uia, quotiens\npraecedenti opinione laborat impetitus! nemo quid factum\nsit, ut uideo, quidue infectum respicit: ad inpugnationis fidem\nsolum aduocatur pro teste propositum. deus omnipotens mutatas\nordinum uices uertat in melius et rerum statum, qui labe\ntemporis aut meritorum nostrorum nebulis obsoleuit, aurei\nsaeculi candore perfundat. quando non hominum obscenissima\ncrimina innocentis officii texit umbraculum et quicquid a morum\n\n\n\n\n\n\nnube descendit caelestis militiae serenitas excusauit? at nunc\nin aucupium trahitur male creduli interpretis clericatus, et\nquod ante religiosam professionem admisisse non decuit, hoc\npostquam . per titulum ecclesiasticum culpis renuntiauimus,\nsine honesti credimur consideratione peragere. qua me tempestate,\nprocella inmanium peccatorum, ire ad famosum . officium\nconpulisti? in quo omnes, errorum rami. magistra uiuendi solent\nfalce truncari, in eo de me facinus credi facis omne fallentibus.\nille mancipia sua a me . sublata defieuit et contra potentiam\necclesiastici militis aduocandam credidit regiam defensionem.\nrogo, quis hoc conmentator uel in scena proponat? quis poetarum\nfabellam fucis. similibus aut commenticiis personis instrueret?\nnouit dominus, qui manu ualida in adiutorio. uestro\nmei propugnator adsurgat, totius me esse technae huius ignarum.\nante aliquid temporis pueri duo, qui sibi a praefato adserebant\ninferri uiolentiam, ad opem se ecclesiae sub interpellatione\npublica contulerunt. preces adhibuisse me memini, ut circa\neos quod defunctus uoluit seruaretur: auditurum se deceptiosis\net blandis promisit inlecebris. ut ad obsequium reuerterentur,\nad quod deputati fuerant, sancto episcopo patre uestro praesente,\nqui eisdem praebebat auxilium, sub notitia ciuitatis\nhortatus sum. quid postea euenerit ignoraui, nisi postquam\nmale retentatoris nomen accepi. haec mentior, nisi inpugnatoris\nmei adtestatione constiterint, cui tamen gratias refero, quia I sub\nquauis occasione uotiuas exegit epistulas, quae mihi multum\n\ndoloris iussionis uestrae dubitatione pepererunt. de me enim\np. .. ,ł 1,..\n\n\n\n\ndeliberatum esse uideo, si uos, utrum audiam quae iubetis,\nin ancipiti esse cognosco. nulla me tamen nec magnitudinem\nuestram ex ea parte apud deum culpa respiciet, quia praefatos\nmox ad seruitium illius boni uiri sine alicuius audientiae\nlibra ire conpuli. domini mei salutationem largissimam dicens,\nquam uellem, si istis negotiis paginas non negetis, aut accusatores\nmeos ipse conponere aut, quod est familiarius, frequenter\nerrare! .\nVIII. FIRMINO ENNODIVS. Iucunda sunt commercia litterarum, docto auctore concepta\nilla, in quibus ad unguem politi sermonis splendor effulgorat,\nubi oratio diues frenis peritiae continetur. quando abundantem\nloquelae uenam laboriosus in lucem scrutator adduxerit, tunc\nprocedunt officia suscipientis desideriis paritura. at ubi scaber\nsermo angustiam pauperis signat ingenii nec conceptum suum\nin ordinem digerendo noctem studio elocutionis interserit et\nnebulosae narrationis ambiguo quandam generat de ipsa explanatione\nconstitutus: quia non personae talis in eloquentiae\ncare constitutus spernat affectum? grauat conscientiam perfectorum\namor indocti. sed uis caritatis internae necessitudinis\nuinculis adiuta non fertur: nescit experiri quid possit quem\ncaritas stimulis suis exagitat. solent tamen dignos uenia iudicare\nperfecti quos inter epistulares uias nutantia deseruere\nuestigia. soletis quid dicere uoluimus adtendere, quotiens non\nelocuntur uota sermones. idoneae tamen perlatricis uiaticum\npraegrauaui et, quae me praesentare uiuis potuisset adfatibus,\n\n\n\n\n\n\n\n\n\n\neam epistula comitante perduxi, minus nobis periculi esse\nconfidens, sub intercessoris boni me praesentia deliquisse. uale\nergo, mi domine, et amantem uestri peculiaribus fouete beneficiis:\nsic apicem uestrum, si est quo crescat adhuc, diuinus\nfauor adtollat.\nVIIII. OLVBRIO ENNODIVS. Dum fauos loqueris et per domos cereas eloquentiae nectare\nliquentis elementi mella conponis, peregrinum labiis meis\nsaporem epuli diuitis infudisti, Herculei certaminis et triumphalium\nAntaei casuum faciens mentionem. sic se equidem\nexercita litterarum gymnasiis palaestra dilucidant, sic madefacta\nstudiorum oleo loquendi se artificiis oris membra submittunt.\nsed noluissem fateor illius, ut aiunt, pugnae commemoratione\nmorderi. Antaeum fabella senior, ne elisus uinceretur, matris\nsolacium, postquam coepit non cadere, loquitur perdidisse: qui\nper callidi hostis fabricam fertur stando esse superatus et in\npectore animam posuisse certantis. res scilicet digna memoratu,\nsed amicitiarum indigna proposito. nos nempe memini foederis\ncertamina suscepisse, sed per quae mutuae uincamus caritatis\nofficiis, ut dum inter huiusmodi luctamina nitimur, et uinci\n\n\n\n\n\n\nambo optemus et uincere. nobis per communia pectorum\nsecreta uiuendum potius quam obeundum est, matris ecclesiae\nope sociatis, quae utrosque, ut uera loquamur, fidei ubere lacte\npascit altrici. cessent anilium commenta poetarum: fabulosa\nrepudietur antiquitas: status innocens ruinae nequaquam misceatur\nalterius. nobis, si placet in nouellum usum maiorum\nexempla reuocare, potius Pyladis et Orestis, Nisi et Euryali,\nPollucis et Castoris, si nihil his clandestinorum actuum decerpit\nobscenitas, conuenit gratiae meminisse uel fidei quos inter\nse ita concors animorum deuinxit aequalitas, ut horum duos\nexpetitus cum amicis iuuaret interitus, alter amico uitam\npretio suae mortis adferret. ista sunt digna memoria, quotiens\ninter nouos concordiae nexus udo, ut ita dixerim, animorum\nlibro cespitibus ualidis fetura nobilis iuncta maritatur. illae\nmentes promittunt poma concordiae, quae quid in cultura.\nsudoris sit opus agnoscunt. gaudeo tamen, quod iam indissolubili\nsocietate moribus iungimur et ab ostio affectionis per\nexaminis lancem caritatis incrementa pensamus.\nX. IOHANNI ENNODIVS. Vicem redderem, nisi oneraret diligentiam amici pectoris\nrestituta laudatio. ne dum in praeconiis mutuum uidemur\nscabere, adulationis suspicione polluatur adfectio et amor currat\nin uitium, dum illud quod apud alios debemus facere nobis\ninconpetenter ingerimus. amantium enim ornamenta inter\nfamiliares paginas retinenda sunt, non loquenda, ne tantum\n\n\n\n\n\n\n\n\nconscientias nostras uacuis sensibus relatione laudis oneremus.\nsunt ubi bona tua, ut apud te propter adfectum taceam, amice\nconcelebrem: in his, quae de profectu tuo sentio, religiosam\ntibi tantum debeo taciturnitatem. possem quidem uitia temporis\nsecutus laudes tuas nunc inexhausta praedicatione reserare\net totam paginam fucatis colorare blanditiis. sed absit hoc\na proposito, facessat a moribus, ut quem mente teneo ista\ntantum uelim esse remuneratione contentum. tibi non delenificam\norationem, sed uocem debeo castigantis. non tibi pictis\nuerborum inludens artificiis, sed totum profunda mente te\nretinens possem dicere: ad arcem scientiae sine tenerae aetatis\npraeiudicio peruenisti, summam perfectionis adeptus es, nulla\ndebes cura distringi, sed bonis tuis tamquam locuples possessor\nornari. sed haec, sicut praedixi, a me aliena sunt. ore te\nparentis stimulo, dico: sint licet grandia, quae in cano eloquentiae\nflore polliceris, ego tamen nisi de messe non gratulor,\nut solet auarus agricola, qui ubertatem anni nisi in horreis\nnon metitur. iam in te etsi non grauidas aristas, multo tamen\nuidemus lacte turgentes: iam prope ad aream uota perueniunt.\nsed plus timendum est, quotiens desideria nostra spes uicina\nsuccendit. labora ergo circa studia, lucem in conloquiis dilige,\nlectioni deuotus insiste, ut fructus eloquentiae multiplicium\nauctorum uentilatione purgetur. pulchra sunt quae scribis, sed\nego amo plus fortia: redimita sunt floribus, sed poma plus\ndiligo. salue, mi domine, et haec ea qua insinuaui sinceritate\nconplectere et amorem meum in admonitionis fide perpende.\nscito epistulas tuas nulli doctorum a me esse denegandas, ut\nquod me per inscitiam fugerit per eos, qui ad unguem docti\n\n\n\n\nsunt, emendetur, et ideo ad scriptionis culturam multo sudore\nte praepara, ut uota, quae circa te pro uenerandi patris tui\nmeritis et amore concepi, ad effectum sub hac claritatis tuae\nintentione perueniant\nXI. CASTORIO ET FLORO ENNODIVS. Amantem uestri gratia deberetis releuare conloquii et amicam\ndiligentiam testimonio reserare sermonis, quia muta caritas\npene obtinet uices ingrati et per paginarum abstinentiam intercipitur\nuis amoris. absentum animis sola litterarum medetur\noblatio, quae quodam mentis artificio pingit scriptione quocum\nloquitur. haec apud uos superuacuum putamus adserere, quos\ninstituta nobilia acuunt, quibus praesto est sanguis doctrina\nconsortium. nihil est bonarum artium, quod nescire sine neglegentiae\nculpa possitis, quos post lucem natalium Romanum\ndecus Faustus instituit. ergo magis fatendum est me non\nmereri quod postulo, quam uos nescire quid debeatis offerre.\ndomini mi, salutationis debita effusissima humilitate persoluens\nprecor, ut tandem aliquando non inmemores admonitionis\net foederis rescribatis, circa quae opera pigros uos esse non\nconuenit, quia nec conuersationi uestrae sancta conscientia nec\nuber sermo potest deesse conloquiis.\nXII. AVIENO ENNODIVS. Si quaeras, cur silentio uestro multata non reticet prodiga\nfrons pudoris et male interpretando inpudentia uocetur affectio,\nsi garrulitatem meam fructu dicas cessante debuisse conpesci:\nego te, inlustrissime hominum, illa quae in familia tua domestica\nest sinceritate conuenio, ego foederatam promissionem\nquasi obsidem mentis amplector. doleo quidem procuratas longi\ncausas silentii, dum et caritas et necessitudo neglegitur: sed\nquia me totum sibi amor tuus uindicat, adhuc credo excusationem\nposse recipere quod fecisti et purgationis tuae in hac\nparte causas aestimo esse, quas inuenire non possum. in bona\nte ualitudine degere uoti compos semper audiui: sudorem\ntuum circa ornamenta generis saepe epistularis alloquii luce\ntersisti. nihil praeter contemptum monstrat, quotiens taciturnitas\nnon habet necessitatem. ego tamen spem de responso\ncapiens semper scripsi et sub quadam claritatis tuae praesentia\nlegenda dictaui: uisa est mihi, dum loquor, pagina mea te\nreddidisse, te sapere et tuis picta imaginibus uerba conferre..\nquid esset in epistula tua dulcedinis, si eam daretur accipere,\nquaeso diligenter expende, quando licet a nobis procedentia,\ntamen quae ad te ueniunt uerba conplectimur. iam, rogo, ad\nadfectum scriptionis erigere et ariditatem meam conloquii\nfluentis infunde, ut quid ministerium meum a deo ualeat inpetrare\ncognoscam, si epistulas tuas aemulas paternae\n\n\n\n\nperfectionis accepero. nolo metuas, quod illum formidandum doctissimis\nloquor et quasi ante oculos tuos in exemplum elocutionis\nadduco. peritorum mos est medicorum in uenis deprehendere\nuires corporum et de successu hominis digitos interrogare. nec\naliter incipientium possunt ingenia cognosci, nisi ut qui\nnon debent tenerae adhuc aetati robustas declamationes inquirentes\nde futura ubertate laetificent et messem peritiae in\nradice manifestent. domine, ut supra, salutationis honore et\nreuerentia soluta spero, ut mei te esse memorem si meritum\nnon ostendit, saltem inportunitas mea, quae est indefessa,\nsignificet.\nXIII. AGAPITO ENNODIVS. Male est animo, postquam magnitudo tua aequi obseruantissima\net amicitiarum tenax in hanc meae obliuionis se uertit\nincuriam, ut diligentiae inmemor bona melioris saeculi, quae\naccesserunt de profectu honorum tuorum, fama potius quam\nfelici epistula nuntiasset. ubi sunt illa sanctae conscientiae\ntuae in conuersatione ueneranda penetralia? quando inuenire\npotuisset relatu digniora animus de amantis hilaritate sollicitus?\nsed quaero, ne malignorum quispiam austrum floribus\naut petulcum animal rosetis inmiserit. numquam enim sine\noffensa amicis prosper euentus absconditur: a commotione euenit\nlonge degentibus tacere quod gaudeas. procul a moribus uestris\nmalitiae facessat obscenitas. puto bona uestra me meruisse\n\n\n\n\n\n\nnescire, quia sermonis frequentia pensabitur tale silentium.\ndecedentem a desideriis amicum nulla delenire potest cultura\ncaritatis. haec quantauis, mi domine, nobilibus scientiae tuae\nuerborum pingas imaginibus, raro curantur malefacta conloquiis,\net dolor, qui a re descenderit, sanari non potest per loquelam\nuix erit, ut scribendo deleas, quod scribere contempsisti. sed\nreuertor ad propositum, a quo numquam est, si miseretur\ndiuinitas, discedendum. deo debeo, quod prospera tua te silentium\nprocurante in Liguria primus agnoui. perdidisti fructum\nstudiosae taciturnitatis: bonorum felicitas mundi lingua celebratur:\nignorari non potest quod summis accesserit. in honoribus\nilla magis amplectenda sunt quae redduntur: male ad fasces\nadtollitur cuius mens inter curiae sidera lucis suae suffragia\nnon agnoscit in titulis. uenit ad uos cana dignitas [sera], sed\ndebita. uocauit eam lingua, quam sequitur: exegit innocentia,\nquam habuit quondam aetate coniunctam. sed iam redeo ad\ngratiam familiaris alloquii etiam post offensam. salue, mi\ndomine, et quod in damno promissi foederis neglexisti restitue\nubertate sermonis.\nXIIII. FAVSTO ENNODIVS. Nollem, fateor, morarum causas aperire, ne animus meus\nsera in pacem cum laetitia reductus maesta iterum relatione\nturbetur et habeam tristitiae meae rediuiuum in narratione\n\n\n\n\n\n\nprincipium. paene enim sibi debet angustias suas qui earum\nrelegere transacta non refugit. quis ad calcem perductas anxietates\nsuas reparet intempestiui necessitate sermonis P sed uobiscum\nmihi et cum proposito rerum fides est, quibus debetur\nin replications ex quacumque causa sinceritas. patior libens\naculeos reuocati maeroris, dummodo ueritati nil pereat, et ne\nper uitium tenerae mentis paginam falsitate dehonestem, sponte\nfero quod refero. sancti episcopi patris uestri prope in dubium\nsalus deducta me tenuit, in cuius aegritudine quamuis cuncta\ninlacrimaret ecclesia, me tamen specialis maeror adflixit, qui\neius debeo plus amori. uidi pacem ciuitatis urguente discordia\nurbis nostrae limina transcendentem et ab oculis nostris quasi\nincertum aliquod aut uagum numen elapsam. sed sufficiat\ntristibus stricta narratio. iam ad bonam ualitudinem. sancti\npatris salus optanda et diligenda respirat. nam ubi mens mea\nad stationem rediit, statim iussa respexit. pueros destinaui,\nqui fideli me de prosperitate culminis uestri uel totius sanctae\ndomus relatione perdoceant. pendeo rursus et inter spem et\nmetum dubia aestimatione distringor, cui necesse est de alterius\nparentis esse prosperitate sollicitum. quis ad curas meas se\nporrigat ? quis aestus aequiperare ualeat tali diuisione distracti?\nsed haec ad deum iustius reportantur, cuius clementiae est\nuota uincere supplicantum et fluctuantibus portum parare\ndesideriis. interim ad usum reuertor querelarum. paginas\nuestras ilico me suggero subsequi debuisse et ad solacium\nmeum uel propter recentem petitionem scripta prorogari, ne\n\n\n\n\nin ancipiti de profectione uestra animus meus pependisset auditu.\nsed hanc credo culpam scriptionis emendari posse frequentia.\nsuperest ut diuinitas a uobis ea indicari faciat quae iuuat\nagnosci. domine mi, effusam salutem reuerentiae uestrae dicens\nprecor, ut quae mandaui suggerenda adipiscantur effectum.\nXV. FLORIANO ENNODIVS. Idem est terminum in adrogantia non tenere quod in humilitate\ntranscendere. supercilii affectus est iusto amplius esse\nsubiectum: familiare est grauiter hiantibus nouas inuenire\nblanditias et grandis coturnus in eloquentia simulare formidinem\nuel examen metuere de laude securum. ego uero diligentiam\nproposito inpenderem, si sanguini non deberem. suscepi epistulam\ntuam Romana dote locupletem et stilum Latiarem in\nipsa principiorum luce monstrantem: cui me respondere opponente\nmanus inscitia coegit affectio, cum diu esset quod antiquauerat\napud me scribendi studium spes tacendi et in locum\ngloriae silentium conputabat. sed nisi respondissem, nescires\nte esse deprehensum, quod minus fabricatis ingeniis artifici\nfacundia et fuco Romuleae calliditatis inluseris. non aequa ad\nsecandum uirtus est politae laminae et eius, quam rubigo\npossederit, nec parem conflictum usus potest et torpor adsumere.\nnunc epistulae breuitate contentus ad salutationis debita me\nconuerto, quod eloquio non potui, gratia pensaturus, reddendo\namicitiam pro schemate et pompa sermonum. ecce quantum\n\n\n\n\n\n\noccupatoni subducere potui, celer scripsi. dabit deus, ut si\nresponsa desideras, uacuum curis pulsati pectus inuenias.\nXVI. FLORIANO ENNODIVS. Illud fraternitas tua amori meo potuisset inpendere, quod\nuera liberalitate cum tribuentis conpendio proficeret et pudori,\nin ea scilicet parte, ut cum indices studii mei litteras iam\nteneres, ab scriptionis te cura suspenderes. quisquamne coloratis\nfrontem pingit inlecebris et famam ualida inpugnatione labefactat\nnec manifesta excusatione contentus, male credulae\nconscientiae sufficere non aestimat quod probauit ? qui uario\nsapore conloquii edacium amicorum fauces inritat, ut dum\nblanda subicit, definita permutet. nam postquam me silentium\namare rescripseram, quasi pro allegationis responso prolixiores\npaginas inpetraui et diu forte repositum post negationem meam\neloquii uber elicui. quid faceres, si certamina promisissem,\nsi studiorum tuorum feruorem quocumque dente incautus adtingerem\nnec mei idoneus existimator penetralia tuta seruarem ?\nadhibita credo aduersus me fuisset Tulliani profunditas gurgitis,\nCrispi proprietas, Varronis elegantia, nec in ulla inuenissem\nparte subsidium, cui nec illud profuit, quod scribendi\ncontentiones, nec cum reticerem lacessitus, effugi. me etsi\nperitiae conscientia et dicendi uigor adtolleret, post diuersa\nscribentum discrimina laudem, quam multo sudore uos petitis,\n\n\n\n\n\n\nformidarem. huc accedit, quod rhetoricam in me dixisti esse\nuersutiam, cum diu sit quod oratorium schema affectus a me\norationis absciderit et nequeam occupari uerborum floribus,\nquem ad gemitus et preces euocat clamor officii. delenifica\nergo et malesuada conpesce conloquii. si ficta sunt quae scribis\net peniculo decorata mendacii, muta propositum, uel posteaquam\nuides mentem innotuisse quae feceris: si uera sunt et\na iudicii lance descendunt, profundo ea pectoris include secreto,\nut reuerentiam diligentiae, dum amico res integras seruas,\nexhibeas. mihi inmutabile cor custodiens alios demulce conloquiis.\necce epistulae modum, dum productae paginae cupio\nrespondere, transcendi. sed non est culpa speciali plectenda\nsupplicio, quae in erratis habet auctorem. domine mi, salutationem\ndebendam restituens precor, ut si desideriis meis,\nquae de amore taciturnitatis concepi, pernix te scrutator interseris,\nsaltem occupationibus, quibus inpedimur, ignoscas.\nXVII. PAVSTO ENNODIVS. Si a consuetudine officiorum temperet mens amantis, ipsam\ncessationem sinistrum esse putat auspicium. maeroris enim\nipse sibi causa est qui non semper in uicinis aestimat habitare\nquod diligit. quisquamne digressum ad longinqua censeat quem\nmente contingit? nam si spiritus res est diuinitatis in homine,\nprolixarum sentire non potest damna terrarum. dixi causam,\n\n\n\n\nquae me faciat scripta porrigere. reddo salutationis obsequia,\npropter quae promulgantur epistulae, deo supplicans ut caelestis\ndispensatione beneficii in bona ualitudine degenti praesentia\nmagnitudini uestrae uerba reddantur. quod recipiat tamen portitor\nqui alloquii occasionem praestitit, a me pro uicissitudine\ncommendatur.\nXVIII. AVIEMO ENNODIVS. Quam bene quod uerecunde renuis feliciter imitaris et\ndum difficilibus magnitudinem tuam exemplis quereris incitari,\nnarrandi pompam quam adsertor idoneus refugis ostendisti!\namplector amabilem allegationem formidinis, quam in te ingenii\ndiuitis uena commendat. nolo colendum bonis patrem in adhortationis\ntuae positum pauescas exemplis: ab ipso ueniunt\nista quae loqueris. scio quae aurum pariat terra nobilius,\ncuius soli nutrita sinibus metalla plus rutilent: saepe mihi\nlabor efficax inquirenti altricia terga fului ostendit elementi:\nscio quae conchae superbas pretio gemmas includant, unde\nueniat lapis imperiis genium conlaturus. non inperitiae quod\nfeci adplices, non errori. uiri fortis progenies armorum faciem\ninter patris agnoscit amplexus et dum naturae obsequitur,\ndiscit amare terrorem. doctorum radix Maro, uestri formator\neloquii, sic animatum uerbis patris filium memorat, ut dicat:\ndisce, puer, uirtutem ex me, et alibi: et pater Aeneas.\nnumquid ille iam fortibus ad certamina brachiis adsurgebat\n\n\n\n\n\n\n\n\naut uirili ualitudine inminentia putabatur bella gesturus? sed\nmelius uirtus recentibus exemplis animata quam monitis profectum\ncorporis expectabat. scientes rerum aquilas ferunt\npullos suos in ipso uitae limine, quo ouorum tunicis exuuntur,\nad solis parare radios et lucem seminis sui inmensi splendoris\nobiectione cognoscere. numquid est in districta probatione\ninpietas, cum recta sit iudicii in electione sententia? nolunt\nquemquam perire de fetibus, sed suos esse qui cesserint non\nagnoscunt. recte enim illa inter aues sublimitas genetrix putatur\nesse uictorum. nunc ergo tu, dulce meum, bene coepta persequere\net fauente deo, ut auum nomine, ita patrem redde\ndoctrina. non aestimes graue esse quod moneo. et quia ego\nte de germine censeo, tu de primordiis non pauescas. fuit et\nille incipiens qui timetur, et quotiens scalpente terram digito\nductus aquae per puluerem trahitur, turbidum fluit omne\nquod primum est. de reliquo uale, mi domine, et amantem\ntui frequentibus cole muniis litterarum, circa quae studia, si\nmei memor es, pigrum te esse non conuenit.\nXVIIII. DEVTERIO ENNODIVS. Quam uelim saepe officium uisitationis omittere, si dulcem\ntribuit culpa mercedem, et caelestis mandati sententiam sciens\nprudensque neglegere, si desideriis copiam uindicanda conciliant!\nmihi uni contigit de offensionis merito euenisse quod\ngaudeam: didici nunc tali remuneratione errata sectari. non\n\n\n\n\nsunt aduersa, doctor optime, amicitiarum religioni quae profero\ncoactus in medium. immo propter confessionem dignam\nproposito ualitudinis tuae dubia numquam uelut ingratus optaui:\nquin etiam, quantum in me fuit, contra ingruentes tibi inaequalitates\nprecum manus opposui. sed ecce quam alacer sensus\nest, non in prospera membrorum salute fundata ostendit pagina,\nin qua utraque luce fulsisti. tua, quaeso, lumina nube doloris\nhebetantur, cuius tam clara sunt carmina, et qui lucem loqueris,\nde uisione causaris? quam timeo, ne parcus in meritis\ntuis laudator inueniar. tibi recte adscribitur cunctis dare oculos\net obscura mentium peregrino splendore radiare. ergo putas\ntibi ualidum non esse quod tribuis? pelle, quaeso, animo curas\nsuperflua forsitan sollicitudine aut cautione conceptas. dabit\ndeus, ut quicquid corporalis accessit incommodi uice animae\ntuae per sudum rutilantis nitore mundetur.\nXX. FAVSTO ENNODIVS. Vere gratias trinitati, quam ueneramur et colimus, deo\nnostro, quae sub personarum distinctione et aequalitate mirabili\nunam nos pie iussit sentire et adorare substantiam, quae\nplanctum nostrum uertit in gaudium, quae dolorum comites\nad obsequium laetitiae lacrimas conmutauit, ut uere cum\npropheta dicam: quis dabit capiti meo aquam et oculis\nmeis fontem fletuum? ut beneficiorum caelestium magnitudini\nsub hac deuotione respondeam, cui contigit ante accipere\n\n\n\n\n\n\n\n\ncaelestia dona quam poscere et prius quid boni euenisset legere\nquam quid mali minarentur peccata sentire. tuum est, dispensator\nomnipotens, quod de serenis pignoribus et futurae innocentiae\nhereditate in illa, quae praecessit anxietate, non timui,\nqui reductae etiam statum ualitudinis quasi stupefactus accepi\net in confusionis similitudine conlocatus, quae supra meritum\nmeum conlata sunt prospera euenisse uix credidi. uere supernae\nremunerationis diuitias humana mens nescit expendere. sic\nanimo fragiles temperantur, ut prius stationem uideant quam\npericulorum incerta deprehendant. deus bone, in quo abrupto\npependimus tunc , cum potentia caelestis, ut plenum esset\nparuulorum in reducta salute testimonium, plus est nostrum\nlabefactata per meritum? dico integre et uocem quam proposito\ndebeo nulla mendacii nube concludo (confundo uerba singultibus\net sub solida gratulatione uberioribus in fletum oculis)\nsaepe me respicere quod euasi. ubinam gentium fuimus? de\nqua nos ad humanam conuersationem ruina clementia superna\nrestituit? referamus ergo strictioribus uerbis huius boni largitori\nprolixis gemitibus quod debemus, inuitemus ad custodiam\nmunerum suorum quem in dubiis tulisse probamus auxilium.\nrogemus eum, qui scit nempe seruare quod praestitit et uirtutum\nsuarum uiua testimonia in longum producere. talia sunt\nmecum circa uos uenerandi uota collegii per totam Liguriam\nconsistentium seruorum et amicorum dei tali nititur domus\nsancta suffragio. preces pro serenis pignoribus sine cessatione\nfunduntur. uerum me dicere testis est diuinitas, quae quod\nipsa est ueritatem diligit, omnibus, qui de uitae possunt innocentia\net integritate confidere, uestram nimis amaram esse\n\n\n\n\nmaestitiam. sed nunc ad epistulae usum reuertor. salue, mi\ndomine, et gerulum praesentium Bassum V. C. illa qua caros\nmeos soletis dignatione suscipite, quia inter omnes, quibus\naffectus est meam propter uos amicitiam custodire, quandam\npraedictus arcem puritatis ascendit. iuuate ergo petitiones\neius, ut fructum de inpensis capiens ad potiora praeparetur.\nXXI. FAVSTO ENNODIVS. Diu super aduentu amplitudinis uestrae ancipiti mens mea\npependit indicio. sed postquam me diuina misericordia ab\nhuiusmodi anxietate laxauit, statim ad officia consueta me\ncontuli, quamquam paginarum obsequia nec digresso ad\nlonginqua subpresserim. his ergo ualitudinem meam indicans\naegritudinem animi resero, quam de maerore contraxi. de luminum\nnostrorum salute sollicitor, in eo loci constitutus, ad\nquem difficile nuntius expectatus adlabitur. quod in solacio est,\ndeum precor, ut nulla seruum suum patiatur amplius cura\nmacerari, sed de reducta eorum in solidum prosperitate\naestibus meis celeri medela subueniat. salutans debita seruitute\nprecor, ut cognitis his, de quibus animus meus uaria aestimatione\niactatur, sedulo mihi hilaritatem deferentium litterarum\nbeneficio succurratis.\nXXII. OPILIONI ENNODIVS. Coeperat paruitatem meam magnitudo uestra spe, quae\nuota transiret, dignationis adtollere et caelestis instituti more\n\n\n\n\n\n\n\n\n\n\n\n\nclariora facere beneficia sua, dum mea merita nulla iudicii\nlance pensabat, uel censurae neglegens dare pretium muneribus,\nquae esse monstrabat indebita, quoniam affectio, quae circa\nhumiles exhibetur, non habet necessitatem et speciem suam\nper sudum rutilanti splendore significat. diu ergo tali fultus\npost deum praesumptione non timui quicquid obloquentium\ntoxica promittebant. ast ubi me ad antiquum puluerem uestri\nreduxit obliuio, quod in solacio solet nudatis defensore contingere,\nquasi querelarum perlatrices litteras prorogaui, promittens\nmihi de earum inportunitate responsum. sed per\noccupationum forsitan amplitudo uestra praepedientium incrementa\nsignificat ad haec uos officia non uenire. replicabo,\nquia idem status fuit culminis uestri dudum paginas destinantis.\nad morem tamen scriptionis epistulariae me reduco, ne addat\nprolixitas ingesta fastidium et denegari paginas faciat magis\nallegatio quae poposcit. domine mi, salutationis obsequium\nsoluo et de ualitudine uestra ut animo obligatus interrogo,\ncupiens relationis indicio ad gemina desideria peruenire.\nXXIII. ENNODIVS SENARIO. Perdit affectio ualitudinem silentii debilitata torpore nec\nad usum suum diligentiae cursus exuberat, si nudetur communione\nconloquii. muta caritas pene repraesentat speciem\nnon amantis, et odiorum simulacrum est non aperire quod\ndiligas contestatione sermonis. ista sublimitati tuae coram positus\nintimaui, cum ad solacium absentiae meae litteras promittebas.\nat nunc quae animum uestrum mei inuasit obliuio, ut nullas\n\n\n\n\n\n\nper tanta temporum spatia, quae bonam ualitudinem uestram\nsignificarent, litteras suscepissem, ne de amoris credo testimonio\nanimorum indices epistulas conuenirem? inreligiosum\nergo circa amantem tui in meliorem partem uerte propositum\net ad memoriam promissae fidei scripta transmitte. domine\nmi, salutationis debita soluens precor, ut si uos in antiquae\ncirca me dignationis statu pagina directa reppererit, responsa\nmereatur, quia. puto inter nos gemina uincula disrumpi non\nposse caritatis et sanguinis.\nXXIIII. ENNODIVS ASTVRIO. Quae, malum, ratio est, ut ita sis parcus in gratia, prodigus\nin querela et exigas frequentiam litterarum quam ipse non\ntribuis, uiperinis oculis illud quod alter delinquit inspiciens,\ntuas culpas nulla falce resecando? anni plures sunt, ex quo\nAlpibus uicinam habitationem delegisti, senator et doctus, ubi\ntibi, dum pruinosa respicis iuga, adparuit inauspicata nix\ncapitis, ubi etiam glande te uesci scriptione signasti. cuius rei\nfidem litterarum tuarum decora fecerunt, cum cibi huius significantia\nin ructu turgidi pectoris et Alpini sermonis adparuit.\nmiror tamen, quod inter loci illius frenata glacie flumina et\nsine successione frigus iecoris tui flamma plus aestuat nec\naliquam sortitur pectus de mansione temperiem. aetas\n\n\n\n\n\n\n\n\ndeferuescit in senium: est domus quae lymphas in metalla conuertat\net contra naturam gurgitibus sua lege dominetur: tu\ntamen inter ista sic uiuere diceris, quasi ignis tuus algoris\npabulis inritetur. ego te ore parentis stimulo, quia tibi et\nproposito meo uocem debeo castigantis. uestrum est post haec,\nsi eligitis litteras meas frequenter accipere, de admonitione\ngratulari. ego autem praeter ista cum honore salutati quae\nscribere possim in illa carnis quam tu diligis eluuie uiuentibus\nnon inueni.\nXXV. ENNODIVS OLVBRIO ET EVGENETLDesiderio paginarum uestrarum facta est mihi prodiga frons\npudoris, et dum tabella promittit promulgata responsum, intra\nuerecundum penetrale annosam continere nescit infantiam.\ndeberem quidem sanguini et proposito silentii uenustatem, postquam\nspei meae fructum prima negauere conloquia. sed nescio\nutrum male pertinax iudicetur intentio, quae sine alterius dispendiis\nsollicitae per amorem experientiae pericla multiplicat.\nualete, mi domini, et ad scriptionis mecum remeate concordiam,\nne contra euangelii faciatis monita, si et inportunitati denegetis\nquod iuste forsitan inpetrasset affectio.\nXXVI. ENNODIVS FAVSTO. Votis et desideriis satisfacit pagina, quae apud amantem\nuestri necessitatibus alienis praestat obsequium. quam uellem,\n\n\n\n\n\n\n\n\nsi propositum non uetaret, multorum saepe quieta titubare,\nut dum dubiis uocem tribuo, debitum obnixae caritatis exsoluam!\ndomini mei, patris uestri iussionibus inpendo praesentis\nscriptionis officium, cuius animus dum omnium securitati prouidet,\nsuam quietem sub hac intentione contemnit, qui dum\nmala Ligurum post Mauricelli obitum nondum uidit occidisse,\nconfunditur. recidiuis enim prouincia nostra, quasi praefatum\nsepulcra non teneant, laborat insidiis. aduocationem fisci dum\naliqui per iniquos homines nituntur obtinere, ante uotorum\ncopiam quid in ea meditentur ostendunt. ego quidem deliberationem\nmagnitudinis uestrae de bono publico non celaui,\nadserens uos praefatam dignitatem nulli uobiscum deo adnitente\nconmittere. sed anxietas prouincialium totum credit posse\neuenire quod metuit. hanc a domno meo episcopo allegationis\nsuscepi prouinciam, ut conscientiam uestram obsequio paginae\nconuenirem, ne cuius subreptio ad huius rei perducatur effectum.\nuos fidissimam pollicitationem solliciti custodite integritate\npropositi. ego salutationis officia dependens quae susceperam\nalleganda testatus sum. spero tamen ut quid de ea parte deliberatum\nsit instruar officio litterarum.\nI. ENNODIVS ARMENIO CONSOLATORIAM. Diu, frater carissime, festinante uoto consolatoriam ad te\npaginam non emisi, ne putarer uel mihi subducere fletus, dum\nuerba conpono, et in lamentationis dispendiis facere de gemitibus\ndecora sermonum et debitum planctum per loquelae\nschemata dissipare, cum contra amicitiarum religionem et consanguinitatis\nuincula secretum conscientiae patescat hostilis,\nsi, cum possis dupliciter defunctum flere, non facias, id est,\nsi oculorum ministerio nequaquam iungas oris officium. ubi,\ndum lumina stimulis acta doloris inlacrimant, feriata sint\nuerba plangentis? sed ego, hominum sincerissime, qui tristitiae\ntuae obsequium in omni debeo parte qua ualeo, maerorem\nmeum, in quo tibi comes sum, uolui scriptione testari, ne in\nuna aetate effusarum interciperetur memoria lacrimarum uel\naestimaret posteritas me in filii tui morte hoc solum debuisse\nquod solui, habens in hac uia uenerandorum exempla pontificum,\nquorum imitatione nobilitantur quos in umbram merita\nconcluserunt. Ambrosius noster decedentem germanum teste\nafflictionis suae libello prosecutus est. quem cum recenset\nsecuta proles, et scriptoris bene meminit et in Satyri fratris\n\n\n\n\neius obitu lamenta coniungit, quia eius prouisione contigit\nrecentem dolorem ostentare, dum loquitur, et ante legentum\noculos semper exalantia spiritum iam diu defuncti membra\nmonstrare nec umquam pati ueterescere relationis fide funus,\nquod anni potuerunt sepelire transacti. his ita se habentibus\noculorum oculorum refrena et animum, si placet, ad eius uerba\nconuerte, qui tibi flens consolator occurrit. amisisse te filium\npene unicum et bonae indolis, quod patria non minus requirit\naffectio, prouinciae ululatus ostendit, cum ad solacium gemitunm\ntuorum suos iungens quid de eo senserit testatur uniuersitas.\ntu tamen inter ista quasi specialis mali pressus nece\nconcluderis, nesciens temperandum quod per multorum dispersum\ncorda commune est. quare ergo propriam aestimes anxietatem\nquam suam per affectum tuum fecere quam plurimi? tecum,\nut de cognata gente taceam, Gothus adfligitur, et tu adhuc\nquasi solus propriis aestibus subiacens inclinaris ? instruant te,\nquaeso, ueterum ornamenta maiorum et a maeroris ad bonam\nualitudinem intentione restituant. Abraham unicum filium\nmorti quasi pius pater, quod maius est, laetus exhibuit et ad\nnecem filii mucronem genitor misericors praeparauit. tu translatum\ncaelesti iudicio quasi orbatus inquiris et quem non\nobtulisse sacrilegium fuit hunc oneras fletibus euocatum. in\nqua causa Dauidicum tibi occurrat exemplum, qui feretrum\nfilii ouans et deo referens gratias antecessit, quod dignatio\nsuperna de uenerandi prophetae semine quem forte\n\n\n\n\nmuneraretur acciuerat. tu si eius aemulator non prorumpis in gaudium,\ncerte tempera sub aliqua praedicti imitatione maestitiam. replicabis\nforsitan uix ista aegris animo posse suaderi et in graui\ntribulatione locum non habere consilia, orbatum non respicere\nquicquid hortatur ad uitam, unicum desolatos habere in euocanda\nmorte subsidium. his addas, quod frugi sobolem et quae\nteneram aetatem uinceret morum modestia perdidisti, allegans\niuuenem tuum inmaturos annos, qui peccatis amici sunt,\nglorioso fine clausisse et in aetatis naufragio ab eo de portu\nanimae fuisse tractatum. quibus ego dolorum tuorum fomentis\nlicet maestus opponam: minus peccauit, quod inmaturus abruptus\nest: iunxit ad uitam perpetuam melioris saeculi quod\nin ista seruauit: paenitentia, quam eum egisse loqueris, etsi\nin ipso non inuenisset quod dilueret, inuenerat quod ornaret,\nquae quotiens innocentibus datur, coronam pro humilitatis\naffectione conciliat. ad haec respondeas: quo me uertam, frater,\nqui praeter lacrimas in praesenti luce nil habeo ? adiciam, dei\nproximitatem inuenire posse hominem, qui de hominum non\nlaetatur: in loco filii succedere posse conscientiam, quae sanctos\neius heredes inueniat. non unam ergo uiam, si audire digneris,\nuitae melioris ostendam, licet tua non egeat monitore perfectio\nnec magistro opus sit ei, quem fecerunt actuum suorum emendationes\net honestamenta conspicuum, nisi tantum ut adhortationis,\nquam consilio tuo et prudentiae debes, fidem diligenter\nexpendas et ad caelestium munerum affectum te reuoces, unde\nuitales auras et accipimus et amamus et gratum nobis fit\nbeneficium, cuius colimus et ueneramur auctorem. ista sunt,\n\n\n\n\nquae breui sermone dolens magna contexui, ruptam singultibus\ncontestationem pro stili ubertate dirigens, dum muto lamenta\nconloquiis.\nII. ENNODIVS SPECIOSAE. Silentium meum dolor exigit, qui passus est crescere, dum\nde uindicta cogitat, dispendia caritatis. quid enim fieri potuit,\nnisi ut tacendo uicem restituerem litteras deneganti, ut contemptus\ncirca me, qui per abstinentiam uenerandi sermonis\ninnotuit, dum subduco conloquia, pari mucrone feriretur ? dicas\nforsitan uindictam inimicam esse proposito. sed omnia errata\nita conputo quasi legis obsequium, in quibus uos esse contingit\nauctores. quisquamne culpam putet facere quod fecisti et\nplectendum iudicio diuino censeat quod a te processisse cognoscat?\naequo ergo animo sustine quod deliqui: dum in ea\nre praecedis, lux ecclesiae, ipsa uoluisti. ego seruo animum,\nquem promisi, ut in uniuersis, si mereor, aemulator existam,\ncuius rei fidem, dum tacentibus uobis taceo et quod loquentibus\nloquor, ostendit. ad scriptionis ergo officium, postquam\niussus sum, me reduxi, qui hactenus intra uerecundum penetrale\nquae non amabantur uerba continui, simili in paginis pariturus\nobsequio. salue, mi domina, bonae splendor sine nube conscientiae\net ad exemplum sanctae conuersationis in longum\nproducere et mei, si mereor, meminisse dignare, epistulari dans\nueniam breuitati, quam in angustum artauit festinatio portitoris.\nIII. ENNODIVS SPECIOSAE. Quanto deprimuntur peccatores suorum fasce factorum, quibus\nab oculis tollitur quicquid offertur et ne in obliuionem desideria\n\n\n\n\n\n\n\n\nmittantur, uicinum fit nec contingi licet omne quod cupiunt!\nad Ticinensem urbem uotiuam susceperam necessitatem et\nmolesti itineris uniuersa transieram, existimans hoc sacerdotem\ncredere suis imperiis inpendi quod meo militabat affectui, cum\nsubito circa metas uotorum summo labore petitus iam de area\nfructus effugit. pro dolor, qui me de epistolari alloquio ad\ntragoediam uocas! muros uenerandae post religionis loca propter\nte ciuitatis aspexeram, iam grati parabam uerba conloquii:\nuereor dicere quod remansit, ne loquendo cogar denuo sustinere\ntransacta. inlustrem uirum Erduic, quem me tu, ecclesiae decus,\ndesiderare feceras, inprouisus oculis casus ingessit. ibi comites\nmei uidere quid peterem: ibi animi mei aestus innotuit, quem\nante sub praedictae claudebam umbra personae: nesciui occultare\n. per caritatis tormenta quod uolui nec fucis aliquibus colorare\nconscientiam. maerentem me ad domum reduxit qui prolixioris\nitineris causas incidit. fatigationis meae fateor conpendia non\namaui. ecce contestationem diligentiae meae et mentis adserui.\nuestrum est, si uera dixerim, uos interrogare et animum meum\naffectionis uestrae aestimatione cognoscere. domina mi, saluto\net deprecor, ut libens per praesentium portitorem suggerenda\ncognoscas.\nIIII. ENNODIVS OLVBRIO. Nulli dubium est inter prudentes sacrae fidem promissionis\ninpleri et amicitiam, quae fertilibus est maritata fomitibus,\nfructuum nobilitate gaudere. ego conscientiam uestram appello\n\n\n\n\n\n\niam statutis fidelibus obligatam: ego tamquam de bonae arboris\nreditu, ita de caritate mutua idoneus carpo poma possessor:\nnulla partium in aucupio discessionis quod fieri uoluit neget\ninpletum. apud deum uotis aut supplicium debetur aut praemium.\nego in me religiosi, in uobis nobilissimi consideratione\npropositi ad effectum inter nos concordiae aestimo peruenisse\nquae coepta sunt, nec adulescentibus gratiae et in nouam lucem\nerumpentibus frugibus uerborum potui negare commercium,\ncum culpa dignus sit qui in uicinitate positus noluit primus\nincipere. in hac ergo parte pudoris uolens uitare dispendium\nnolo euadere opinionem temerarii, dummodo ad effectum me\nostendam peruenisse perfecti. opportunissimum portitorem sarcina\ninperiti sermonis oneraui affectu delinquens, per quem\nqui peccauerit et ueniam meretur et gratiam. rogo ergo salutationis\neffusissimae debitum soluens, ut, si me cordi habetis,\nde uberrimi ostendatis directione conloquii, quia sicut amoris\nelocutor et copiosus adsertor es, ita nescis alicui blanda uerborum\nfucatione deludere.\nV. ENNODIVS LACONIO. Numquam inter amantes silentio bene multatur offensa:\ngrauius inuentorem percutit uindictae nouitas quam errantem:\nnefas est pro emendatione culparum culpas adhiberi, dum studio\ncurationis qui medetur aegrescit. uolui taciturnitatem quam\ncirca me hactenus mei inmemores seruastis imitari, sed homo\nlenis animorum fortium non potui aequare contemptum. uictus\n\n\n\n\nsum naturae fragilitate, confiteor, et quod uos credo conputare\ninter uitia plus amando stili abstinentiam effusa loquacitate\npensaui et longi dolorem silentii sermonis ubertate conposui.\nexpectans quidem a uobis praeuium munus in litteris, sed nolui\nmihi ipse, dum diu taceo, negare responsum, aestimans, quod\nloquendi formam dare nisi loquendo non possem. proinde, domine\nmi, salutationis debendae obsequium soluens perlatorem praesentium\nad uos specialiter destinatum solita dignatione suscipite\net sublatum de consuetudine scribendi usum reparate, ne in\ndamnum gratiae parcitas contingat ista uerborum.\nVI. ENNODIVS POMERIO. Quousque tantum licebit abstinentiae? quousque fama nobilis\nepistularibus destituta conmerciis ueterescet ? nolo euadere\nopinionem temerarii, dummodo ad notitiam possim peruenire\nperfecti. uolo esse paginarum praeuius destinator, ut Galliarum\nbona ad Italiam migrent sine ullo formae suae translata dispendio.\nan forsitan putabas te in quocumque loci delitescere,\nquem scientiae lux longe positorum monstrabat aspectui? et\nnisi me in laudibus tuis domestica quidem relatio, sed per\ninperitiam sui pauper angustet et amplissima meritorum tuorum\npraeconia relatoris artet exilitas, utriusque bibliothecae fibula\nperfectionis ex gemino latere uenientis partes maximas momordisti,\nprocurando ut tali ingenium tuum saturitate pinguesceret.\ntaceo summam caelestis conlatam beneficii et dotibus sine\nhumano adiutorio supernis instructum. recte enim hoc aestimatur\nuenire de superis quod inter homines nullo constat\n\n\n\n\n\n\nexemplo. sed haec melius secuturis uita comite censeo reseruanda\ntemporibus. ad illud uenio, in quo me seiunctissimus\ninstruxisti. quantum habuit praesentium portitoris sancti Felicis\nadsertio, in epistulis meis sine cura dictatis Romanam aequalitatem\net Latiaris undae uenam alumnus Rhodani perquirebas.\nsollicitus credo scrutator et diligens quid lima poliret\ninuenit, dum per infabricata uerba discurreret. nescimus qua\nquid mente homo legerit quod hac profert deliberatione sententiam?\nmaxime cum scriptum sit:\nipse parens uatum, princeps Heliconis, Homerus,\niudicis excepit tela seuera notae.\nrogo et si indigenis et inter studiorum suorum palaestra uersatis\nfulget latinitas: mirum dictu, quod amat extraneos.\npericlum facere de eloquentiae pompa non debeo nec praesumo\nqualiter quis ualeat experiri, cum professionem meam\nsimplici sufficiat studere doctrinae. si me tamen quondam\nstudiorum liberalium adhuc nouitate gaudentem aliquis tali\ndente tetigisset, parassem uel quod ad excusationem esset idoneum\nuel quod non puderet obiectum. nunc uale, mi domine,\net circa me ecclesiasticae magis disciplinae exerce fauorem.\nscribe uel manda Melchisedech parentes quos habuerit,\n\n\n\n\n\n\nexplanationem areae, circumcisionis secretum et quae propheticis\nmysteriis includuntur. ista quae sunt saecularium schemata\nrespuantur, caducis intenta persuasionibus, telae similia Penelopae.\nv\nVII. ENNODIVS FIRMINO. Exigat licet amor quod non potest implere perfectio et inpetret\ncaritas, ut per loquelae audaciam quae ornare poterat\npereat spes tacendi, maxime cum sit dicendi, ut Tullius refert,\nnisi cum necessaria nimis inepta condicio: sed inter narrationum\nuias et itinera aperienda falce doctrinae teneri nescius\nuirium consideratione regnat adfectus. inperatoris loco\ndominatur semel penetralibus cordis infixa dilectio, credens\nquod non de uerborum pondere uel pompa capiatur qui de\nabsentis propinqui est salute sollicitus nec existimat quod\nnasci possit offensa de gratia, hoc ad laetitiam satis esse coniciens,\nsi optatam nuntiet epistula sospitatem. sed uos, quos\nlibra peritiae in eloquii lance pensauit, quibus ubertas linguae,\ncastigatus sermo, Latiaris ductus, quadrata constat elocutio,\nquaeritis nimirum in aliis quod exercetis, quaeritis quod amatis.\nnos ab scolarum gymnasiis sequestrati, arentis ingenii guttis\nquaedam oceani fluenta prouocamus, quasi lychnis contra solis\nradios pugnaturi. mei macies longe se monstrat studii et nisi\nexcusetur pietate garrulitas, dispendium proprii pudoris est\n\n\n\n\n\n\nquod amaui. uena quidem linguae a generis fonte trahitur et\nferuore genuino solet fetura nobilis incitari. ego mea sum\ninpar prosapia: me dotibus uestris quasi peregrinum scientiae\nplenitudo non tetigit: ego uos tantum laudare magis quam\nimitari ualeo. et quamuis necdum in me ad florem uenerit\nmatura facundia et pressus onere gratiae soluendi deserar\nfacultate, committo tamen cymbam tenuem placido mari, quia\nparum ab ingratitudine differt muta gratulatio. unde nascitur\nquaeso, ut prospera quae de uobis perlatoris relatione cognoui\ninter caelestia mihi beneficia conputentur? et quamuis reddere\ndeberem sermonis officia, sed quia portitorum neglegentia\nfecit ut directae a uobis aut retinerentur aut perderentur\nepistulae: ego tamen uerecundiam meam in statione degentem\nad incerta deduxi et totum me legendum sapori uestro conmitto.\nsalue, mi domine, et amantem uestri frequentibus colite\nmuniis litterarum. circa quae studia pigrum esse nec diligentem\nconuenit nec facundum.\nVIII. ENNODIVS APOLLINARI. Pro uoto militant desideriis propriis necessitates alienae,\ndum in gaudium nostrum aliquorum precibus exhibemus obsequium.\nquis non pretio propter se quaereret quod alteri\nsub hac occasione praestatur? debent mihi nunc perlatores\npraesentium debita mea et non solum me ad solutionem non\n\n\n\n\n\n\npertrahunt, sed se fatentur obnoxios. non est incuriae quod\nraro a me scripta prorogantur: similia frequenter, ut nunc\nrepperi, bona se subtrahunt. inueniant ergo huius beneficii\nfructum, si me diligitis, portitores, qui sicut a me ea, quae\nerant obferenda, exegerunt, ita ad uos, ut opinor, de scriptionis\nconmercio optata perducunt. domine mi, salutationis\nobsequia restituens deum precor, ut haec uobis in bona ualitudine\nporrigantur et reddatur ilico pagina, quae meam quaerat,\nuestram nuntiet sospitatem.\nVIIII. ENNODIVS OLVBRIO. Vix aliquando mihi ea quae diu cupita sunt ex sententia\nsuccesserunt, ut sitim, quam ex litterarum uestrarum ardore\nconceperam, eloquentiae diuitis unda satiaret et aestus, quos\nexpectatio longa geminauerat, adridentia labiis fluenta restinguerent.\nsed cur me ad uotorum adseram summam fuisse perductum,\ncui maius nascitur de inpetratione desiderium, dum\nde sermonum uestrorum flumine pectus ardescit? ostenditur\nmihi liquido quam sit rerum nescia mens humana, quae dum\npretium propriae ambitionis intellegit, adsuescit plus amare\nad quod tarde peruenit, et dum abundat in praesentia quo\nlaetetur, magis superest quod requirat. nunc, confiteor, in\nlitteris uestris superforaneam cautionem mei aestimator expaui,\nubi dum secundis in altum loquelae uestrae portarentur uela\n\n\n\n\n\n\nprouentibus et in obsequio militaret quicquid spirat, remigium\nuestris dicitis deesse conloquiis. non est licita ueri diligentia\nsequestrata quam pingunt uerba formido. remis opus est, quotiens\nnullo flaminum puppes iuuantur inpulsu: his non eget\ncui secundam nauigationem fecit conspiratio deuota uentorum\nsol facibus non iuuatur nec lunaris globi claritudinem minorum\nsiderum aliquando inlustrauere collegia. domine, ut supra honorem\nsalutati exhibens precor, ut apud magnitudinem uestram\nstudiorum meorum fructu non caream, postquam uobis quid\ncuperem non celaui, ut scriptionis operam quam hactenus\nprotulistis stili frequentia uel ubertate pensetis.\nX. ENNODIVS FAVSTO. Meritum meum regnator caelestis si adtenderet, aut exigua\nbona adipiscerer aut magna supplicia et mei idoneus aestimator,\nquo meritis peruenire non poteram, uoto non tenderem. sed\ngratias illi, qui delicta nostra sic ne extollamur resecat, ut\nspem ad latiora perducat. domni Auieni dictionibus a me\ndebentur ista praeloquia., qui necdum ad bonam ualitudinem\nreductus animum meum sollicitudinis catena laxauerat, dum\nadhuc inter spem et metum anxii uota penderent. naturam\nrespiciens indicauit quo tonaret eloquio. iudicio quidem ista\npraeceperam et altricem nobilis metalli uenam in thesauris\nquos pepererat agnoscebam. sed etiam in hoc peccator euenire\nuix credidi quod adsequi non merebar. uerum dico teste diuina\nclementia, si sunt aliqui in Liguria, qui de litterarum possint\n\n\n\n\n\n\n\n\n\n\ngenio et splendore iudicare, uos crediderunt in illa dictione\nlaborasse, quam aetati praeiudicans canus iam in puero sensus\nexcoluit. sed ista magis illis cum lacrimoso gaudio dixi, quos\naut effusus sanguis albo curiae caelestis adscripsit aut clara\nconfessio, qui secundis confirment primordia nostra successibus.\nuos famuli humilitate et obsequio salutans opto inter quaeuis,\ndum istis animum relaxatis, aduersariorum mala gaudere. nihil\nest enim, in quo inimicorum possimus damna sentire. hoc nobis\ndeus contulit, quod inuidia terrena non subtrahat.\nXI. ENNODIVS FAVSTO. Quid faciam, quando rescribenda uos scribitis et pro bono\npraescientiae caelo uobis obsequente concessae quicquid alienum\npectus potuit inuestigare narratis ? liqueto supra hominem esse\nduorum sic implere personas, sed ad illum referantur ista, qui\npraestitit. ego tamen remittere me orationem, per quam in\numbram antiquus Tullius trudetur, non promisi, quippe qui\nacceptum quaternionem sub maiori quam ingenio meo commodabat\nceleritate reddideram, dum fidei seruiens quae ad\nprofectum poterant pertinere contempsi. nihil apud me de\nueneranda tunc dictione remanserat, nisi quod ad fructum,\nquantum aestimo, bonae opinionis reposcenti memoria furante\nsubduxeram. nolo dicere, quale fuerit quod inuitus restitui,\nquale etiam quod amaui, ne manifesto credatis uos alleganda\nsine sui dispendio praedixisse. curis meis tamen super hac\nparte serenae lucis meae domni Auieni miseratio licet incipientis\ntamen iam probata succurrit: quandam scedulam, quae\n\n\n\n\n\n\nipsi remanere potuit, ostrum mihi nobilitatis ingessit: hanc\nhactenus habui, inde sum et locutus et sapui. sed postquam\net aliena beneficia iussus sum perdere, perlatore eam sequente\ndestinabo, non eam in me pro peccatis meis intellegens beniuolentiam,\nut quod externorum muniret ingenia bene credulus\nnon negarem, sciens me hominibus quod inpugnat propositum\ncautione miscere. uerum dico illo teste, cui nota sunt omnia,\na me illas mundi ore celebratas dictiones uestras, quod credo\ninscitia mea fieri, cuiquam dari nec tormenta conpellunt.\ndomine mi, salutationem reuerentiae uestrae exhibens contestor,\nquia neque neglegentia iudicium meum neque adulatio inpugnat\naffectum.\nXII. ENNODIVS ASTVRIO. Propheticis oraculis sublimitas tua praestat obsequium et\nad fidem ueterum sanctionum militat nouellis excessibus.\nprouidisti ne segnior admonitio remaneret ualitudine subtracta\nneglectui. scriptum enim est per dei cultores, quorum aures\nprudentum debeat doctrina transire, quos salsi sermonis sapore\npertrahere, allegans perire monita, quae in alia constitutis\ndeliberatione praestantur. ego tamen loco humilis, lingua mendicus\nsolis antea necessitudinis stimulis uerba concessi et ad\ncontestationem diligentiae prioribus litteris exhibuisub sanguinis\nlibertate responsum. nunc male est animo, quod iniuriarum\n\n\n\n\n\n\n\n\nfructu carens sumpsisti forsitan mentita apud te urbanitate\niactantiam, nesciens quod auctorem repetunt tela, quae indocilis\naduersus alterum manus emiserit, quis putet contumeliam, quae\nsolam conscientiam destinantis adfligit? inproborum natura est,\nhoc sentire de omnibus quod merentur et in malis solacium\nnusquam uidere innocentiam. tormenta sunt maculatae conuersationis\nnon sibi credere esse participes. haec illa mente\ndescripsi, qua memor propositi odium conpellor debere criminibus.\nnullum dens meus nisi de se tetigit confitentem: dum\nuitia incessimus, reum ira manifestat. nam iniurius sim, si\nstili loco uomerem sentiam aut mihi scripta conputem quae\nrelegens non agnosco. scit enim dominus quia, si non nostro\nnomine notata fuisset epistula, ad quem fuisset directa nescirem.\ntibi habe facetias tuas aut illis reserua, cum quibus uobis\nsine oris officio per clandestinae familiaritatis communionem\nclamor est actuum. ecce salutationis honorificentiam soluens\ndeprecor, ut in dirigendis epistulis loca tempora personas\nadtendas, ne quod ego ad me scriptum non conputo alterum\nforsitan laedat, quia aestimo te huius epistulae formulam ad\nplurimos destinasse et sola nominum conmutatione eam per\nsingulos sine meritorum consideratione transmittere.\nXIII. ENNODIVS OLVBRIO. Vt tradit quaedam eloquentiae persona. sublimis, lex est in\nepistulis neglegentia et auctorem genii artifex se praebet incuria.\n\n\n\n\n\n\nin quo opere illud subducitur gratiae, quod cruciatuum testis\nsudor inuenerit. caminis excocta fabrilibus non flagitat\nsalutis suae nuntius et quaesitor alienae. melius [si] in his\ncommerciis pura elocutionum fronte congredimur: diademata\nsimplex conloquii cultus abiurat: epistularis communio si\nquando affectatum decorem fugit, obtinuit. sed magnitudinis\nuestrae dines et elucubrata narratio mendicis limitibus nescit\nincludi nec oris thesaurum quibuscumque artare confiniis:\nmagnorum more fluminum riparum frena contemnit. nam dum\nconpositum uelamen occupationis locuples lingua transgreditur,\nhis tantum se studiis militare significat, ad quae uel occasione\nperducta est. et nisi uobis quietis nostrae testimonio reipublicae\ngubernacula sentiremus fuisse conmissa et rem laboris uestri\nesse quicquid ubique disponitur uel Italiae curam didicissemus\nunum pectus ingressam, paene uos sola putaremus paginalis\nstili cura et adsiduitate macerari. deo debentur haec munera,\nqui et amatorem scientiae sensum contulit et limam studiorum\nad oris fabricam non negauit. non sic pernix aether acta neruis\narundo proscindit, quemadmodum inuenta ingenii uestri sermo\ndescribit. nulla languescit obice, nullis tardatur obstaculis,\nfit peruia quaecumque se illi difficultas obtulerit et mirum\nin modum per allegantis peritiam mutatur natura causarum:\nhoc facis in merito negotium habuisse quod cupias: ueritas\nest quodcumque pro ueritate narratis. hinc cautis iudicibus\nnon licet repugnare. minutissimi discussores opinionis lucrum\n\n\n\n\naestimant, si sequantur quo pertrahit oratio inperiosa captiuos.\nhuic ego linguae, his opibus reuerentiam, fateor, . ad quam\nprimus cucurri, debeo singularem. et opto esse plurima quae\nmihi ad caritatis fibulam agenda mandentur. sed quae iniunxistis\nde religiosis feminis Speciosa et germanis eius, male est\nanimo quod inplere non potui. nihil enim nunc mihi cum illis\nresiduum est familiaritatis ant pignoris, maxime quia in disiunctis\nciuitatibus degunt. ad quas tamen missas ad me litteras\nmox direxi, quae responsum usque ad illa quibus se uiderent\ntempora protulerunt. ego ne magnitudinem uestram suspensam\ntenerem, scripta prorogaui: mox ad uos perueniet, si quid\nmandauerint, quod libeat indicari. nunc honorificentiam salutationis\ninpertiens rogo, ut mihi magis cum ecclesia sublimitas\nuestra si qua sunt agenda, conmittat, quia puto me in adfinium\nuestrarum causa uel matronae amici circa uos diligentiam\npectoris non celasse.\nXIIII. AFRIS. Lucrum forsitan putaret inimicus, si inter pericula, quae\nChristianis indixit, credentium animos subegisset et perdiuersa\ndomini grege disperso non superesset uel inter paucos a quibus\npossit fide perseuerante calcari. regnat adhuc ille in numero\nuestro, qui sibi non tam in multitudine quam in deuotione\nconplacuit. scriptum enim est datam Satanae potestatem, ut\nseruos Christi cribraret, ut quod de tritico inueniri posset\nhorreis iungeretur, quod de paleis ad ignium alimenta transiret.\nad uos specialiter dictum est: nolite timere, pusillus\n\n\n\n\n\n\n\n\ngrex: conplacuit patri uestro dare uobis regnum.\nuenit inter uos gladius perfidorum, qui marcidae ecclesiae\nmembra resecaret et ad caelestem gloriam sana perduceret.\nquos habeat Christus milites certamen ostendit: qui triumphum\nmereantur per bella cognoscitur. nolite metuere, quod pontificalis\na uobis apicis infulas abstulerunt. uobiscum est sacerdos\nille uel hostia, qui non tam honoribus consueuit gaudere quam\nmentibus. maiora sunt confessionis praemia quam nominatae\nmunera dignitatis. ad illa plerumque etiam minoris meriti\npersonas fauor humanus adducit: ista nisi gratia superna non\ntribuit. ipse enim in uobis et pugnauit et uicit, quem fides\nmeretur et inter hominum tormenta sociari. prolixis non est\nopus feruorem in uobis caelestem animare conloquiis. habet\nincrementa sua diuinae uirtutis incendium. nec opus est eos\nin tropaeo iam positos adtolli laudibus, qui sine monitore\nuicerunt.- grauat conscientiam Christiani quicquid adferunt\nblandimenta praeconii. res quidem uirtutis est, quam fecistis,\nsed summi praemii restitutione superanda. quod tamen directis\nad filium nostrum diaconum litteris sperastis, beatorum martyrum\nNazari et Romani benedictionem poscentes, fidelibus non\nnegamus. accipite ueneranda patrocinia inuictorum militum,\nquia et uestram iam fidem in proeliis imperator agnouit: feliciter\nconfessionis munera consummate. dabit deus, cum ipsi placuerit,\nreducem ecclesiis quietem, ut maerorem, quem induxit\naduersitas, pacis dulcedine consoletur.\nXV. EVPREPIAE ENNODIVS. Caelestis dispensatione mysterii uno tempore mihi sororis,\nLupicino refusus est matris affectus, et geminae copula necessitudinis\nperegrinantem recipere meruit post interualla.\nreuixisti apud nos post dilectionis quem procuraueras obitum\nbeneficio litterarum: uidimus amorem quasi de quadam sepultura\nsurgentem. inauspicato nobis incolumitatis uestrae nuntius\naccessit auditu, quam credebamus per contemptum nostri uiuentem\nbusta conplesse. credimus te dura perpessam, sed confiteur\ninrogasse durissima. quod sustinuisti commune cum\nbonis est, cum crudelibus quod fecisti. ubinam gentium materna\nhactenus cura delituit? ubi quod fratri debebatur errauit?\nad longiora animus tuus quam corpus abscesserat. si te ad\nultima terrarum confinia peregrinationi socia dispulisset aduersitas,\nilluc sequi debuit germanae fides et sollicitudo genetricis.\nsed in occasu solis, cui proxima fuisse narraris, frigidum pii\namoris pectus habuisti. imitata fuisses aetherii sideris circa\ndebitam diligentiam defectum feliciter renascentem et feriatum\na gratia non perpetuo animum gessisses. suscepisti mentem\nprouincialium, quos adisti: mutasti regionem et propositum\npietatis abdicasti. nam abiurans Italiae communionem, non\nsolum circa amicos, sed etiam circa interna pignora reppulisti.\n\n\n\n\npostremo animae tibi mutatio accessit cum mutatione telluris.\nquam timeo quod longis incuriam tuam incesso conloquiis!\nquid offensa faciet quae inlaesa contempsit ? dedi iustum dolorem\nstudiis non amantis: quae te innocentem faciant causas\ningessi. sed exprobratio ista, si per se respiciatur, . aspera\nest, si origo eius inquiratur, omni dulcedinis melle condita.\ngrauiter fert circa caritatem neglegentiam qui parentis silentium\nliber accusat. poteris errata corrigere, si praesentia non\nuales, scriptione multiplici. salutis ergo gratiam praesentans\nquaeso, ut mei memineris, qui preces tuas circa communem\nfilium et uota praecessi. ante enim quid debuissem consideraui,\nquam quid uelles agnoscerem. tu deum religione placa\net precum circa nos adsiduitate conpone, qui intentionem meam\nin eius profectum et cordis secreta respiciat, ut quod ego\nlabore polliceor ille praestet auxilio.\nXVI. ENNODIVS FAVSTO. Par quidem fuerat sublimi uiro Pamfronio commeante ministerium\npaginae ad uiui sermonis officia transferri nec illum\nepistulari fasce onerari, quem non tam uerba mea contigit\nnosse quam studia. sed eius in his officiis manus dantur imperio.\npostulat adiutricem paginam latentium scrutator animorum,\net ideo, ne quid apud eum nostri deesse contingat\nobsequii, scripta concessi, etsi commendationi non necessaria,\n\n\n\n\n\n\npraeceptis eius adcommoda. quibus enim sermonibus prosequendus\nest cui totum magnitudinis uestrae licet sperare de\ngratia ? ita eueniet, ut angustiora sint supplicantis uerba quam\nmerita perlatoris. quid enim praestes iuuaminis illi, pro quo\nquantumuis poposceris, plus meretur ? ergo ad stili exercitium\niunguntur haec, non ad beneficium conmeantis. iuuat animum\nsub quauis occasione uestri meminisse, licet nominato scriptione\nnil tribuam. ecce tamen quia ita iussus sum, illa quae\npraestantur extraneis insinuationis dicta subiungo. iuuate uos\npeculiariter expetentem, fiduciam eius dignatione roborantes:\nquicquid spe praecipit inueniat, ut si meritorum suorum angustus\naestimator est, ad me referat quicquid fuerit consecutus. obsequium\nsalutationis inpendens supplico, ut crebris me releuandum\nducatis adfatibus, cui inter maeroris sarcinas nullum\npraeter oris uestri solacia potest esse subsidium.\nXVII. ENNODIVS CONSTANTIO. Nemo peritiam pomposa elocutione condemnat nec spernendum\ncum pudore ducit esse quod sequitur: sui inpugnator est\nquisquis elucubratis sermonibus linguae cultum praedicat abiurari.\nego tamen in epistulis magnitudinis uestrae diligentiam\nsemper, non uerba pensaui nec adiutricem malitiae facundiam\nmaius pretium habere censui quam simplicitatem, quae infucata\nfronte secretum mentis enuntiat. hoc in sanctis hominibus\net amaui semper et colui. ago nunc atque habeo gratias, quod\n\n\n\n\n\n\nparuitatem meam litterarii sermonis uisitatis affatu et inter\noccupationes et excubias, quibus uniuersos Rauenna distringit,\nmei cura non ponitur. reddo ergo effusissimae salutationis\nofficia sperans, ut praesentiam meam apud domnos meos\namantes uestri pro dignatione, qua credentem fouetis, faciatis\noptabilem.\nXVIII. ENNODIVS IOHANNI. Probabiles causas habeo, quibus unanimitatem uestram stili\nmei morsu quamuis rubigine sordentis incessam, quas, cum sis\nabundans naturae bonis et ingenii facultatibus locuples, purgare\nnon possis. ego umquam credidi ad alium reditus uestri\ncitius indicia posse perferri? ego curam mei inter quasuis\noccupationes illud amicis censui consecratum pectus excedere ?\necce ante oculos meos redduntur aliis paginae et amica expectatio\nsub omni credulitatis meae despectione frustratur. nolo\nlitteras maiori obiurgationis felle conplere: sufficit tristibus\nstricta narratio. in eo adhuc animus meus quo magnitudinem\ntuam discedentem monuit persistit statu: uestrum est, si temporum\nmala contemnitis, promissam seruare concordiam. salue,\nmi domine, et amantem tui releua communione sermonis, ut\nscribendo deleas dolorem, quem uides amico per scriptionis\nabstinentiam contigisse.\nXVIIII. ENNODIVS CONSTANTIO. Abundo gaudio nec clauda laetitiae meae fides est ideo\naliqua per diabolicam inspirationem nasci certamina, ut tu,\nqui te ultra emendationem omnium protulisti, triumphi honore\ngratuleris. non est, ut uideo, effeta Liguria: nobilitatem pariendi\nnec in temporum extremitate deposuit: inimicum uitiis\nadhuc et in cineribus nutrit incendium, in cuius fauillis ultrix\ncriminum flamma non moritur nec hostis errorum ignis operitur.\nquam timui ne uelut exhausta cessaret, dum epistulae\nuestrae frontem alienis fuscatuam praestigiis sollicitus trutiantor\naspicerem, more parentis adtoniti, qui cum carum pignus ad\nbella transmittit, nec de explorata esse patitur uirtute manifestus.\nad incrementa sollicitudinum triumphos filii numerat\nnon quietis: plus expertae metuit felicitati cui formidinem\nministrat affectio, quia ignara cautionis est mens instituta uictoriis\net in acie amor laudis salutis obliuio. tropaei gustus\nabdicari imperat lucis affectum: sapor uitae illos tantum possidet,\nqui de conflictibus uenientia bona nulla didicerunt:\nsemper ad gloriam iungitur quod de incolumitatis propriae\ncura decesserit. sed mihi in praesentiarum supersedendum est\nhuiusmodi scriptione. non sunt militis nostri plus praedicanda\nquam adserenda certamina. ubi iaculis opus est, uerba nil\nconferunt. licet promulgasse sententiam meam fuerit, dum\nuestram praedico, et hoc sit respondere quod responsa laudare:\ndei tamen opem precatus obsecutura fidei uerba subiungo, ad\n\n\n\n\nillum conuertens stili mei cultum, qui, quotiens scribenda\nest infelix curuis terra uomeribus, se famulis suis germina\nconlaturum promittit esse, quae iaciant, dicendo: non cogitetis\nquid loquamini: pater enim uester est qui\nloquitur in uobis. ipse ergo ad sanciendam promissi ueritatem\nueniat et ipse oris mei labantem confirmet infantiam,\nut alucinationis nostrae concinnatio non inhumana uideatur.\nsed quid diu replicanda circumloquor ? unum rogo, ut pro\nmodulo meo rescripta taxentur nec putetur aut legi aut defensioni\ndeesse quod nescio. ergo, ut scriptione testamini, inuentus\nest homo, qui seruos Christi, quemadmodum ipse promisit\nesse faciendum, sub hac occasione cribraret, adserens\nde arbitrii libertate homini in una tantum parte, quae deterior\nest, eligendi datam esse licentiam? o scismaticam propositionem,\nquae iuxta apocalypsin scriptas habet in fronte blasphemias!\nquae ista libertas est, si ualet, edisserat, ubi hoc datur solum\nuelle quod puniat, aut quare electionem nominet, ubi unam\ntantum partem adserit fuisse concessam? quod si ueritate\nsubsisteret, locum diuina iudicia non haberent. quid enim boni\na nobis deus noster recte quaereret, qui adpetentiam eius de\nuoluntate subtraxerat? sed iuxta apostolum: numquid iniquus\ndeus? absit. si inter homines a recti discordat affectu\nqui a subiectis exigit quod in potestate non tribuit, hoc de\ndeo qua conscientia sentiatur aduertite. ubi est illud apostoli\nclamantis et pro arbitrii libertate testantis: uelle adiacet\nmihi, perficere autem non inuenio? quid est aliud\n\n\n\n\n\n\nnisi dicere: noui dextrum iter eligere, sed nisi ingredientem\niuuerit gratia superna, lassabo? nemo dubitat, nemo condemnat,\nquod auctore gratia protestante et ipso aequitatis hominibus\ncallis aperitur. dux enim bonorum et praecessor est gratia,\nquando caelitus multiplici ad requiem inuitamur hortatu, quando\nnobis dicitur: uenite, filii, audite me. uenite, benedicti,\npatris mei, possidete paratum uobis regnum.\nubi ego sum, ibi erit et minister meus. sed nisi talibus\nmonitis et uoluntas nostra quae libera est et labor praestet\nobsequium, ad periculum et gehennam non imperio aliquo,\nsed sponte deuoluimur. itaque aut praemium deuotio aut poenam\ncontemptus operatur. alioquin non erit iusta retributio,\nquae aut per supplicia refertur necessitate peccantibus aut\nbonam mercedem offert operi ad quod adtrahuntur inuiti.\nergo debemus gratiae quod uocamur, debemus gratiae, quod\noccultis itineribus, nisi resistamus, sapor nobis uitalis infunditur:\nnostrae tamen electionis est quod beneficia demonstrata\nsectamur. uia enim scelerum non imperatrix nostra legitur\nesse, sed famula, cum de peccatis dicitur: sub te erit adpetitus\neorum. quid etiam sibi uult uniuersa prophetae\nquasi sertis redimita elocutio: nolite aemulari inter malignantes.\nnolite confidere in principibus. nolite\nfieri sicut equus et mulus, etapostolus: nolite fieri\nserui hominum? totiens \\'noli in superna admonitione quo\nrespicit, si aliud uelle non licuit? deinde quamuis in persona\nChristi tamen pro arbitrii adstipulatur eiusdem prophetae nobis\n\n\n\n\n\n\nlibertate testimonium: ut facerem em uoluutatem tuam,\n. deus meus, uolui, et alibi: uoluntarie sacrificabo\ntibi, et: uota mea domino reddam, et iterum: uouete\net reddite. illud autem beati apostoli quo se muniri credit\nexemplum nobiscum facit, si quae sequuntur aduertat, cum\ninimicus adrogantiae dixit: gratia dei sum quod sum.\nmox enim, ne sic fugax gloriae crederetur, ut longo interuallo\na ueritate descisceret, sapiens architectus adiunxit: abundantius\nomnibus laboraui et gratia dei in me egena non\nfu i t, quod dixisse est: Christus in me quem digne aut abundanter\nmuneraretur inueuit. non enim pauper est diuina gratia, sed\nmeritorum nostrorum putatur quadam macie aut exilitate tenuari.\nquae tunc non suis aestimatur meatibus fluere, quando\nde eius cursibus ariditatis nostrae uena nil recipit. o si\nepistularis pateretur angustia sacrorum uoluminum arcana\nreserari! sed timeo ne qui nullam poterit deo inspirante in\nfide nostra inuenire calumniam de paginae prolixitate causetur.\nquid illud, qua mente suscipit: ecce aquam et ignem,\nad quoduis porrige manum? quid alia, quae copiosus\nadsertor ipse replicasti? credo more aspidis clausa, ut aiunt,\naure transiuit. uideo quo se toxica Libycae pestis extendant.\narenosus coluber non haec sola habet perniciosa quae reserat:\nad aestimationem occultorum facinorum ferenda sunt quae\nfatetur. uult enim ad illud pertingere, neminem suo uitio aut\nneglegentia perire, si homo utriusque rei boni et mali per\npotestatem concessa electione priuatur. hos tantum iactat potuisse\nsaluari sine labore ullo, sine mandatorum amicitia, quos\n\n\n\n\n\n\nperegrinantes a merito fauor tantum caelestis eripuit: perinde,\nquod in ipsum referatur, illos perisse intellegit quos gratia\nnoluit diuina liberare. tu, mi domina, salue dicto fac apud te\nut sies et si sanari mancipium mortis non potest, a contentione\ndisiste, ne cum tu fidei radice fultus ualida. niteris, ille\nsub occasione huius controuersiae ante editionis tempus diuini\nseminis ab aliquorum utero partus excutiat.\nXX. ENNODIVS CONSTANTIO. Dabis ueniam quod celer rescripsi, quia aetati adhuc debeo\nindocilem festinationem. uos maturitas et pondus decet. proinde\ncredentem fouete et nugas meas a publico rigore subducite,\nquia si pagina nostra res crepera atque anceps est,\niussionis uestrae se tuetur patrocinio, ab hoc quod nemo imperata\nfastidit. uale ergo dicens legenda commendo: fiet etenim\nut posthac bene accepti ad parendum delenificae oboedientiae\nstimulis incitemur.\nXXI. ENNODIVS ALBINO. Quater ad magnitudinem uestram scripta prorogaui et adhuc\ntamquam deses accusor. lingua militauit affectui: adsituitas\ndiligentiam non meretur. credo portitoris aut neglegentia aut\ninuidia ad hanc me offensam fuisse perductum. ecce tamen\nscripta multiplico et pro uoto uestro prosperitatis meae indicia\nfaciens de uestra cupio felicitate gaudere. salue, mi\n\n\n\n\n\n\n\n\ndomine, et amantem uestri sub omni dignatione releuate,. quia\ndeo proximam rem facitis, patrocinio uestro credentem plena\nfide et communione releuare.\nXXII. FAVSTO ENNODIVS. Superuacuis ad beneficia laborat inpendiis qui solem certat\nfacibus adiuuare. gratiae plenitudo abiectione non indiget, nec\nulla requirit conmendationis augmenta quem ad amicitiarum\ncumulum merita pertulerunt. inlustrem et patricium uirum Albinum\nparentem uestrum stili mei cura prosequitur, cui per\npaginam non inpendo necessaria sed uotiua, et quamuis utilitati\neius nihil adiciam, amorem tamen mereor, quod praedicti\niussa conpleui. uenerabili ergo domino obsequium salutationis\ninpertiens precor, ut circa diligentiam suam praedictus uir\nmagnificus recipiat quod mihi, dum uos colit, exhibuit. noni\nenim cito amplissimum uirum ad cordis uestri esse penetralia.\nperducendum, quem innocens propositum suis erit apud uos\ndotibus adiuturum.\nXXIII. DOMNO SVO FAVSTO ENNODIVS DIACONVS. Sine dispendio tulelae orbantur quos ad uos pertinere contigerit:\nnon desunt illis paterna subsidia quos fouetis. Lupicinum\nEuprepiae nostrae filium loquor: ad ipsum pertinet\npraefata generalitas, de cuius substantia sublimis uir uenerator\nuester comes Tancila dixit mihi, a domno nostro rege quod\n\n\n\n\n\n\n\n\n\n\n\n\nreferri graue sit. inpetratum. nam uniuersas matris eius facultatulas\na Torisa uel aliis adserit fuisse conpetitas. aliud, quod\ninfelicitati pupilli potuissem praestare, non habui, nisi ut uestram\nnotitiam instruerem et ueri fungerer relatoris officio.\nuestrum est inspirante deo circa miserum prouidere quod adiuuet:\nad me respexit quae mihi resignata sunt indicare. domini\nuere mei salutationis obsequia praesentans de clementia\ndiuina postulo, ut laborem uestrum iuuamen caeleste comitetur.\nXXIIII. DOMNO SVO FAVSTO ENNODIVS DIACONVS. Dispendium credo esse diligentiae nullas commeantium\nmanus litterarum dote munerari, quae solent lectione etiam\nuultus ad longinqua portare et carorum imagines officio praesentare\nsermonis. ad ista iungitur etiam bene de utrisque merentis\nsublimissimi Luminosi portitoris occasio, qui ad religionem\nmeritorum. uestrorum suae quoque gratiae fructus\nadiungit. quis geminus patiatur ut sub quacumque neglegentia\nhebetetur affectus, si a paginis temperem, quas dignatio uestra\nexigit, et si illas nominatus non accipiat perferendas ? deo gratias,\nquod in fronte epistulae locandum fuit, quia felicitas\nuestra uotiuis erigitur aucta successibus, quod tumida inimicorum\nceruix Christo deo nostro grauata subcumbit. spe praeceperam\nquod effectus ostendit. bene enim sententiae caelestis\nfinem praenoscit qui nouit qualitatem eius de actuum humanorum\n\n\n\n\n\n\nserenitate colligere. uale ergo longum, mi domine, et amantem\nuestri stili usu releuate, ut quicquid subtrahunt interualla\nterrarum tabellaria conpenset oblatio.\nXXV. FAVSTO QVAESTORI ENNODIVS DIACONVS. Pro caelesti dispositione reditus med indicia fieri: nullo\nmagis quam amico Rauennam properante conuenit, cuius fidelis\nrelatio etiam pagina cessante suffecerat. sed usu abstinere non\npotui, quo si sub quocumque neglectu temperem, uideor damnasse\nstili frequentiam quam amaui. iungitur quod praedicto\nobuias in negatione manus exhibere non potui, qui scit ab\namantibus sui securus exigere quod eis pro religione conscientiae\nnouit fideliter exhibere. Rauennam ergo digressus, quae\nquicquid in praesenti uita habeo dulce conplectitur, Mediolanum\nsalua corporis ualitudine Christo prosequente perueni, male\nferens quam in redeundo hieme inpellente optaui forsitan contra\ndesideria celeritatem. sed ad deum cuncta referenda sunt, cui\nadiacet humana facta conponere et diligentiam corporalem\naeterni amoris sapore mutare. nunc ad scriptionis causam\ndicta humili salutatione et conmendationem me confero perlatoris,\nqui si pro mentis uestrae serenitate gratuletur beneficiis,\nagnoscit se aut recepisse quod uestris praestitit aut qualiter\namare debeat incitari. quem, si uel nolit, festinum redire\nconpellite, quia et affectui meo praesentia eius est necessaria\net si deus promissionem statuerit, cum ipse iusserit, utilitati\nexpectatur adcommoda.\nXXVI. ENNODIVS LIBERIO. Aut alitur aut sustentatur scriptione diligentia: ministra\naffectionis est epistularis confabulatio: muta caritas simulacrum\npraesentat ingrati: depretiat genium suum quae in uocem non\nprorumpit amicitia. bene secretum pectoris reseratur claue sermonis:\ndignatione uestra iam potior. haec pro ingenii uiribus\npaginalis conmercii libamenta dedicaui, per quae usurpo uindicare\nmihi meritum plus amantis. nemo enim taciturnitatis\nrepagulo ora porrigit, quem decisi foederis memorem proditor\nmentis loquela non deserit. principem ergo locum in litteraria\ncommunione possideo et maiori cultura dignus sum, qui prior\nquid gestirem patefeci linguae testimonio. ecoe religionem\ndirigendae paginae sine nube disserui. uestrum est in me fouere\nquod recepistis, ne iudicia culminis uestri me iacente\npatiantur examen. exponit enim censurae sententiam suam\nquisquis quod elegit non tuetur. domine mi, salutationis reuerentiam\npleno dependens obsequio deum rogo, ut beneficiorum\ncirca uos suorum incrementa multiplicet, quia solus\ncensus est meorum plenissime conmodorum, qui celsitudinem\nuestram ad fastigia quae debentur extulerit.\nXXVII. HONORATO ENNODIVS. In uicinitate uos degere moderna scriptione signastis, iungentes\nad dispendia gaudiorum statum uestrae ualitudinis inminutum.\nnon nego, sic mereor, ut semper mihi cum dulcibus\n\n\n\n\n\n\namara socientur. hactenus uos Rauennatibus occupatos excubiis\naduersa tenuerunt, unde quia lazari contigit, corporalia in uobis\nest labefactata substantia, ne in totum liceret optata promereri.\nquam dura est humanarum rerum condicio, quae quotiens\ndesideriis aliquo sapore responderit, mox et in foribus concessa\npermutat. expani tamen calumniam, quam oratoria et\nnimis Daedala preuisione litteris indidisti, ut indidisti pro utilitate\ntua nolle me credas, si efficere non potuisse signauero.\no artificis ingenii secretum, quod plus commoditati prospicit\nquam de amore confidat! deus testis est me tibi non negaturum\nesse quod ualeo. tu deum roga, ut actionem. meam infelicium\nquas diligis litterarum non patiatur calamitatibus inpediri.\nnihil est enim quod magis pro obice metuam actionis\ninpositae, quam illud, quod noui, accipere scolasticum nil mereri.\nconfer magis ingenium tuum ad squalentia iura, per\nquae quicquid scabrida poposcit lingua mox meruit aut, si non\nmeruit, mox auulsit. domine, salutationis gratiam soluens spero,\nat effusis laborem meum precibus iuues, quia, cum non habeam.\ndocti aut eruditi meritum, saepe in causis sustineo fata perfecti.\nXXVIII. AVIENO ENNODIVS. Deo gratias, quod principe loco ponendum est, qui magnitudinem\ntuam quae a me erant offerenda fecit exigere. dedisti\npretium garrulitati, quam uix hactenus intra uerecundum. penetrale\ncontinui. eliciti utor stili genio, quem duriter ab\n\n\n\n\n\n\ninportuna scriptione reuocaui : meritum coactae uocis inusitata\nloquacitate possideo. nam postquam me iussisti paginas destinare,\nanimo meo; quod tacueram, commendasti. euge, frons\ndiu prodiga aliquando mihi contigit ad affectionis copiam sine\n\n\ntui dispendio peruenire. discamus non odisse quod adiuuat.\nsilentii gratia fecit, ut te libera iam loquamur: expectantur\na nobis saepe fastidita conloquia. non ibo longius: adseritur,\nut uideo, linguae officium raritate sermonum. in qua parte\nnon clauda laetitiae meae fides est, sententia nostra ueri adstipulatione\nfulcitur. ecce ille, qui doctorum epistulas grauidi\ndotatas messe conloquii summis labiis uix libabat, tabellae\nnostrae culmos non dedignatur accipere. gemina, pudor, mihi\nhilaritate profuisti, cum tu in statione certus es et cum frequenter\ncontempti desiderantur affatus: facta est ecce melior\neius sententia, quem amamus. nobis ergo uerecundia, consuli\nnostro emendatione prospeximus. sed ne in longum procedat\npagina transcendens terminos praefinitos et loquendo multa\nquod tacuimus demonstremus non fuisse consilii, uale, mi\ndomine, et amantes tui hac communione dignare, quia praecelsi\nhonorum tuorum apices haec sola recipiunt augmenta,\nquae de humilitate nascuntur.\nI. SENATORI EPISCOPO ENNODIVS. Prima res est sancto conueniens sine dubitatione proposito\nsponte pro iustitia facere quicquid alii solent monitis exhibere,\nsed honestati proxima uel secunda rectis suggestionibus non\ngrauari. in qua parte et si principem locum non possidet qui\nmonetur, habet tamen dei gratiam, quod ueritatis insinuationibus\nnon repugnat. causam ergo praefationis insinuo, ne et\nego utilitatem meam differre uidear prolixitate sermonum. dudum\nper me suppliciter postulaui, ut de mancipiis, quae de\ncasa mea a uestris sollicitata constabat, unum mihi quod remanserat\nredderetur. dedistis precibus meis sancta promissione\nresponsum, ut etiamsi uobis puer ipse iure conpeteret, uos\ntamen gratiam commodis anteferre. regresso me de Rauenna,\nquod dictu nefas est, pro peccatis meis effectum sacerdotalis\ndefinitio habere non potuit. adscribo meritis meis, quod cuius\nore damnatur mendacium statuta uiolauit. ecce iterum me ad\nconscientiam uestram refero, ecce quod filium decet exhibeo,\nut per sublimem et magnificum uirum domnum Victorem ad\nhumilitatem conferam quicquid mihi poterat legum saecularium\nauctoritate praestari. uidete si reus sum, qui elegi uirum\nantistitum moribus congruentem, qui uel contra aequitatem\nrepugnantium indomita posset corda mollire. effectum mihi\n\n\n\n\nnegotii iam promisi, qui legati meritum conprobaui prouidete,\nsi religionem deceat, si a pontifice dignum sit illum, qui potest\ncautibus inperare, contemni. duo sunt quae mecum faciunt,\nnegotii sinceritas et genius subplicantis: quicquid contra hoc\nobstiterit, bonorum sententiam mox meretur.\nII. EVGENETI ENNODIVS. Quamuis commercia litterarum magis sint laetitiae quam\nmaeroris nec secretum pectoris aut amicitiae diligentiam bene\nin lucem digerat clauda recenti confusione elocutio: uidero\ntamen utrum dispendium caritati inferat sermo rarior, monstrat\ntamen si nullus prorogetur infantiam. testem diuinitas\ngratiae linguae dedit officium. sed dicas, mi domine, haec\naliena esse ab eo quem nouerim maximis doloribus occupatum,\npressum pectus angoribus ad amoris uerba non erigi nec quicquam\ndelenificum lamenta sentire: res quae mentem premit\nrepudiat quod oblectat auditum: qui maior animae fuit portio\nfrater in superis, hanc transtulit ad sepulcra. quid exigendum\nab illo sit, cuius diuiduum salutis busta clauserunt? in summis\nadflictionibus queri non posse uocem gemitibus subiugatam.\nlacrimarum tempore dictatur inportuna narratio. respondebo,\nquod par quoque meum pectus acerbi casus maeror intrauerit.\nnec diuidi me posse ab eius tristitia, quem mihi pro uoluntatum\nsimilitudine nonnunquam laeta iunxerunt. ostendo tamen\nsaepe grauioris mali in luctibus indicem fuisse sermonem et\nintercepta taciturnitatis remedia proditore conloquio. dicam:\n\n\n\n\n\n\nqui lamentationi suae paginas denegat in una aetate uult perire\nquod deflet: non meretur recordatio fratris et docti, ut\nplanctibus quid de ipso senserimus occumbat: feriato ore in\nplanctibus parcus est animus: amati commemoratio quae mandatur\ntabellis uiscera carorum aculeis uiolenter inrumpit: numquam\npatitur obitum ueterescere relatio funeris digesta per\nlitteras. hoc studio magnitudinem tuam flens consolator appello,\nut uicarii sermonis beneficio et promissus sub inuocatione\ndei inter nos nutriatur affectus et persona facundiae,\nquae meritis suis occasum non patitur, nostra quoque confabulatione\nreuiuiscat.\nIII. DOMNO SVO FAVSTO ENNODIVS. Cum scribendi occasio et domestica et amica subpeditet,\nquare a paginis temperem tamquam indigus perlatoris, maxime\ncum sedulitas litterarum responsa mihi soleat saepe praestare?\nhuic se studio comitem dedit honorabilis uiri ueneratoris\nuestri fratris Constanti postulatio, qui industriam suam, qua\napud uos domnos, ut efficacem decet, innotuit, meis desiderat\nbeneficiis subiugare. transcribit enim ad aliena iura sudorem\nsuum qui debere uult commendaticiis quod meretur. dedi tamen\nmanus precibus et pro eius desiderio sub occasione exhibendae\nhumilitatis scripta prorogaui deum rogans, ut sub omni\n\n\n\n\n\n\nceleritate nuntios me uestrae ualitudinis et prosperitatis adtollat\nnominatum tamen pro mei consideratione magnitudo uestra\ngemino, m indignus precator non- sum, fauore comitetur.\nIIII. ENNODIVS ABBATI STEPHANO. Litterarum uestrarum quam dulce negotium est, quod mihi\nspiritale munus exhibuit! quam uotiua perlatorum necessitas,\nquae remedii sui studio desideriis medetur alienis! confiteor,\nnisi repugnaret proposito, inimica pene ad turbandam aliquorum\nsecuritatem uota conciperem. ecce praestant aduersa\nquod secunda non tribuunt. sanctorum litteras tranquillis\nrebus unde peccator acciperem, quas numquam meritorum\nmeorum nitor exegit? ecce quantum mihi contulerunt suffragium\nqui a uobis obtinuisse se confitentur. diuinam aestimo\nprouidentiam ista tribuere. multum iam credo quod de malae\nconuersationis fasce deposui. proximus est innocentiae qui\nsanctorum meretur alloquia. quare dum me saecularis licentia\ninmunda possedit, numquam tanti uiri apices merui, post etiam\nper longa interualla numquam huiusmodi bona suscepi. deus\nmagne, quam dignitatem seruientibus tibi tribuis, ut quos respicere\ncoeperis etiam amicis tuis reddas acceptos! uere semper\nuos singulari cultura suspexi, semper uenerandis moribus\n\n\n\n\n\n\ngranata peccatis colla submisi. ecce iam quasi aequalis appellor.\nerexit me diu custodita subiectio, foue ergo me orationibus\ntuis: ostendis enim paginis fragile a uobis non exhiberi patrocinium.\nnam et isti suscepti sunt, qui mihi bona, de quibus\ngestio, contulerunt. ad rem redeo. perditus ille clericus expauit\ncausam dicere apud episcopum, postquam defendi a me uidit\neos, quibus meum deputastis obsequium. suggero, si iubetis,\nut unus de ipsis Rauennam ambulet cum uestris ad filium\nuestrum domnum Faustum commendaticiis, ne in praeiudicio\nipsorum uenalis iudicum, qui Mediolani exuberant, sententia\ndepromatur.\nV. ENNODIVS MAXIMO. Grandes hiatus paterer litterarum uestrarum eleuatus alloquio,\nsi non mei conscius inperitiam pudore conprimerem et\niudicii lancem tenerem, etiam cum laudor inmeritus. uos dignatio\ncensurae fecit immemores: me propositum intra uerecundum\ndegere penetrale conpellit. uos scripta mea tanquam\namantes adtollitis: me necesse est illos metuere, qui rancido\ndespicientes cuncta neglectu etiam edecumata condemnant. ago.\ntamen gratias quod apud domnum Patricium talem me iudicari\nscribitis, qualem uestro testimonio reddidistis. insinuationi\nergo amor debetur iste, non paginae, quam scaber stilus sine\neloquentiae dote signauit. salutationem tamen magnitudini\nuestrae dignam referens deo gratias ago, quod uotiuis uos\nauctos successibus reduxit ad propria, quos mens mea pro conexione\ncaritatis numquam sentit absentes.\nVI. ENNODIVS LAVRENTIO,Dandae sunt manus amoris imperio: uinctum me tenet adfectio\ncui uerba concessi, ut quod ad salue debitum pertinet\nnon tacerem. domestici perlatoris occasio mihi perire non potuit,\nnisi ad diligentiae testimonium scripta transmitterem.\nsalutans ergo reuerentia debita precor, ut uicario me releuetis\naffatu, quia promitto mihi litterarum prorogatione responsum.\nVII. ENNODIVS ADEODATO PRESBVTERO. Quis uestrae affectionis inmemor nisi qui est inhumanus\nexistat? quis totius religionis personae apud deum nolit habere\nsuffragium? ego maxime, qui et grauibus peccatorum sarcinis\npremor et uestram gratiam obtinui, quae res mihi absolutionem\nintegram pollicetur. salutans ergo ueneranter et debite\nspero, ut pro me per omnia sanctorum loca uota facias: quae\nconsecutus dei beneficia sine mora dissoluam, quia conpertum\nmihi est, quod mereris audiri.\nVIII. ENNODIVS AVIENO. Si offensa praestat, ut magnitudinis tuae scripta geminentur,\nquam uellem saepe illa sereni pectoris tui tranquilla turbari?\net nisi aduersaretur proposito, causas indignationis ingererem,\nquando quod amor non meretur per culpas optinui. ego tamen\nerrore uacare me nuntio in ea causa, in qua dum accusatis\nneglegentiam, praemium contulistis. puerum turbatus direxi,\n\n\n\n\n\n\n\n\nper quem nihil aliud quam quod opus esset ostendi. libero\npectore lingua uacat officiis: mens confusa gratiam salutationis\nabiurat. ecce deo in utroque gratias, quia nec ego reus\nsum et uos me reum esse credidistis. beneficium mihi commotio\nuestra contulit, quod nix dedisset affectio. ego quid tibi\ndebeam explicare non possum: pauper est caritas, in cuius\nnarratione sermo non deficit. domine mi, salutem debitam\ndicens deum rogo, ut quodlibet animo gesseris semper scribas.\nVIIII. ENNODIVS MARCELLIANO. Scio magnitudinem tuam grandibus dei beneficiis abundare\net promissam circa amicos seruare constantiam. nescit animus\nuester incerta polliceri amorem sine aliqua inminutione custodiens,\net ideo securum me post deum uestris trado et commendo\nmanibus et dei beneficia in quibuscumque negotiis per\nuos mihi euenire non ambigo. domine, ut supra salutationis\nhonorificentiam soluens rogo, ut frequenti me epistularum\nuestrarum releuetis alloquio, quia summum mihi a deo munus\nconceditur, si de uestra meruero sospitate gaudere, quos fides\net integritas omnibus, qui deum timent, facit acceptos.\nX. ENNODIVS LVMINOSO. Posset amicitiarum religio et adultae inter nos planta gratiae\nnulla discretarum sentire damna regionum, si quod negatur\naspectui pensaretur alloquiis et pigro corporum onere diuisi\n\n\n\n\n\n\n\n\nper illam, quam e caelo sumpsimus partem, animis iungeremur.\nindex merae affectionis uota pectorum lingua signaret, si ad\ndesiderii copiam militaret oris officium et penetrale mentis\nresignatum teneretur in litteris: tunc nullo caritas neglectu\nueteresceret, tunc diligentia mutuae deuinctionis usu polita fulgeret\nnec scabro memoria nostri torpore laederetur. sed quid\nfaciam quod mihi meritorum meorum nebulae serenitatem bene\namantis obducunt et obliuionem mei peccata conciliant? facessat\na proposito meo imitari quod factum doleo et per silentium\nsumere de uestra taciturnitate uindictam. geminis ergo stimulis\nuerba concessi. negare non potui conmercium epistolare, quod\net causa poposcit et gratia. scitis optime quae a uobis et per\nme et ore proprio sanctus pater uester domnus episcopus\npostulauit, ut expensa, quae pro necessitatibus domni papae\nRauennae facta est, redibitione pensaretur. certis enim potentibus,\nquorum nomina tutum non est scripto signari, nouit\ndominus, quia plus quam quadringentos auri solidos erogauit:\nhos me fidem dicente concessit. frons mea apud ipsum libera\nesse non potest, donec per uos, sicut confido, pollicitatio compleatur.\nidcirco direxi praesentium perlatorem, hominem et\nreligionis et fidei, ut ab hac me quam praefatus sum conuentione\net iniuria subleuetis. unde salutationis honorem tota\nhumilitate persoluens rogo per illum contestans, qui communia\ncirca sanctum papam uota respexit, ut ordinetis qualiter ab\nhuiusmodi inquietudine releuer. tamen si uerecundum esse non\n\n\n\n\ncreditis, indicate, et de propria facultate restituo quicquid me\nspondente a sancto episcopo constat expensum, quia litteras\nsancti papae habeo, quibus iussit quicquid opus esset fieri cum\nmea debere securitate compleri. si mereor laborare, uestrae\nerit prouisionis expendere.\nXI. ENNODIVS SENARIO. Si diligentiae memoria circa personam meam animus uester\nnon exueretur, si reuerti eum ad iudicium sublimitas tua non\ncogeret post fauorem, frequentia scripta prorogares. sed quid\nfaciam, quia non ualidis radicibus nititur amor indebitus et\ncito ad examen reducitur quicquid gratiae aura subripuit? me\nnoui solum prius debuisse diligi quam probari: hunc tantum\nfructum de caritate possedi, quem incognitus prouisione subtraxi.\nsed uos conuenerat non cito ab eo, cui amici nomen inposuistis,\nabscedere, ne non semper ad meam culpam redeat\nquod promissa mihi non tenetur affectio. solet enim esse ignara\ndistrictionis deuincti conscientia, et opus est ut perpetuo teneat\nquicquid semel fidum pectus acceperit. salutem ergo debitam\ndicens spero, ut despicientes rancida potentum fastidia honorem\nuestrum et quam deus tribuit possibilitatem humilitatis\nfascibus sublimetis. cuius rei fidem interpres animorum lingua\nconfirmet et testimonium fidele mentibus deferat caritas monstrata\nper litteras.\nXII. ENNODIVS ABBATI STEPHANO. Geminantur dei dona sperantibus et duplici exuberat gratia\n, superna beneficio: largis meatibus caelestium munerum unda\nprocurrit: transeunt haurientis ambitum quae a Christo ueniunt\nfluenta donorum. sola uena est quae maciem nescit et defectus\nabiurat, tantum cursibus suis suggerens quantum meretur\npectus sitientis accipere. cui aduertite quid occultus sapor infundat,\nquando ardorem limpha conciliat et siccitatem labiis\naestuante animo inriguitas uiui fluminis gignit. talis est uestrarum\nratio litterarum, quae quantam afferunt desideriis satietatem\ntanta pariunt et augmenta, quarum profunditas et\nbibitur et optatur, et ita puro ditant gurgite, ut occulto ab\neis uiscera subfundantur incendio. in quibus cognatas uideo\nflammas et pocula et diuersitatem naturae in peregrinam\ncoisse concordiam. domine mi, longum terris deo nostro tribuente\nuitae beatissimae exemplum praesta et per religionis\nsanctae philosophiam non in hac tantum uita sperandum esse\ncontemptu saeculi praesentis ostende.\nXIII. ENNODIVS APOLLINARI. Quantam cura mea, quae affectui uestro per necessitudinem\nmilitat in dies suggerit, nulla commeantium essem damna\ncommentus, nisi ad illud unicum solamen absentium, quod in\n\n\n\n\n\n\nlitteris inuenit prouidentia superna, concurrerem. sed quid\nfaciam, quando tanta est uenientum confusio, ut nescias qui\npotissimum deligendus sit, cui reddenda sanctae conscientiae\nuestrae possint scripta committi? trahunt enim in occasionem\nconpendii sui uiliores quicquid nos praestamus affectui, et graue\nest ut seruiat cupiditati quod exigit uis amoris. idcirco animum\nusque ad domestici perlatoris opportunitatem \\'b scriptione\nsuspendi, ne diligentiae ratio sparsa pot inmeritos perlatores\naliena inportunitate ranciscat et ad me culpa redeat quae a\nme non sumpsit exordium. necessitatem ergo procurati silentii\nbreuiter explicans ad usum me paginalem conuerto, per quod\nmagnitudinis uestrae mihi praesentiam secretis animorum itineribus\nexpectata per paginas uerba concedunt. uale ergo, mi\ndomine, et illa quam debes generi serenitate frequentibus\namantem foue conloquiis, quia nullum est tam uenerabile munus\nsollicito, quam si saepe uos agnoscam uestram nuntiare,\nmeam quaerere sospitatem.\nXIIII. ENNODIVS EVPREPIAE. Frequentia et necessitudini et amori exhiberet conloquia\npectus obnoxium, nisi desideriis remedia sua subduceret discretarum\nconsideratio sine medela terrarum. quicquid enim\n\n\n\n\n\n\n\n\n\n\ncaritate iunctum est, quicquid sanguinis catena sociatur, hoc distractum\nuix respirat per interualla regionum. quae enim possit\nhabere subsidia cui frequens denegatur copia et paginalis alloquii?\nmuta inter absentes diligentia quo teste pandatur? ant\nenim opportunitas commeantium expectata subtrahitur aut inueniuntur\ntales, quibus non possint reddenda caris scripta\nconmitti. mi tamen usque ad domesticum perlatorem diu\nanxia uota suspendi, per quem honorem salutati exhibens optata\nnobis patefaciam meae prosperitatis indicia et litterarum\nmihi spondeam promulgatione responsum, quibus, si in portu\nest sanitas uestra, amplectendis reseretur affatibus.\nXV. ENNODIVS EVPREPIAE. Rarum eat ut necessitati amor fultus necessitudine colla\nsummittat: uix contingit ut seruiat qui imperator est semper\net suo iure dominatur affectus. quo umquam regium diligentiae\nnomen inpeditur obstaculo? cui libera caritas mancipatur obsequio?\nexcusationem de aliquo timore non adhibet, nisi qui\nanimum deuinctionis abiecit. mens quae pietati militat, etsi\nsint dura principum iussa, non metuit: nulla sunt tam barbara\niura populorum, quae non reddi filio debita materna patiantur:\nquicquid in orbe gentium est ab humanitate non discrepat:\nquicquid in mundana luce gignitur fructus uteri requirit et\nseminis: sola nobis cum cunctis animalibus causa et\n\n\n\n\n\n\nsollicitudo communis est. cuius aestimabitur esse mens illa feritatis,\nquae erga curam sobolis posterior ab inrationabilibus\ninuenitur? germanitatem tuam respicit praefata concinnatio.\ntu unici oblita pignoris et miserationem orbati et felicitatem\neius, cui mater superest, abstulisti. uere fateor sub libertate propositi,\nmodo maxime quando ei a te et conloquia denegantur,\npace deo propitio inter regionum nostrarum dominos omni\nradice solidata tigridem te inmanitate superasse. quando inueniri\npotuit aut quod plus amare possis a filio aut propter\nfilium quod timere? facultatum cura debuit posthaberi, quia\nnumquam bene hereditas quaesita est herede contempto. ecce\ndico: ni deus per sollicitudinem meam serui sui maliuolis obstitisset,\nomnis generis tui fuerat planta succisa. leaenae catulos\ntutis siluarum aut heremi commendant penetralibus, ne\npartus earum praeda sit hominum. dicas forsitan, quod haec\nexprobratio grauiter me ferre inpactam de adulescente sarcinam\nmonstret. nouit dominus hoc solum me acerbe perpeti, quod\net praesentia tua careo et totius te per silentium inmemorem\naffectionis esse cognosco. beneficio tamen dei paterna puero\nnostro non denegatur instantia. inbuendus liberalibus disciplinis\nlimen nobilitatis ingressus est. ipsam quoque ad te dictionem,\nqua commendatus est, destinaui, in qua non eloquentiam\nsed uota cognoscas. uale ergo, mi domina, et si fieri potest,\nnostris te cum dei ordinatione redde conspectibus.\nXVI. ENNODIVS LACONIO. Diu est quod animus meus illa qua solebat releuari expectatione\ntorquetur. in longum traxistis silentia, nulla necessitate\nconpulsi. non fui huius imitator neglegentiae, ut neque\nego scripta prorogarem, sed ad dies conticui superuenturi spe\ninlusus alloquii. nunc tamen uicit deliberationem meam iam\nmatura amplitudinis uestrae taciturnitas. debet euelli silentium,\nquod duriter in quadam radice conualuit. geminis ergo\nprospiciunt scripta nostra conpendiis: et perlatorem Benenatum\nhominem propter fugaces suos uenientem conmendo et desideriorum\nbona non differo. ergo uale, mi domine, et pro uoto\ntuo circa me geri prospera cognoscens paribus me accelera\nreleuare sermonibus, quatenus et perlator de beneficio gaudeat\net ego subleuer de responso.\nXVII. STEPHANO EPISCOPO ENNODIVS. Postquam meritis uestris dignitas restituta est et honor\nquem exigit uita conlatus, nulla beatitudinis uestrae pro peccatis\nmeis scripta suscepi. aliena est a proposito uel a moribus\nuestris circa supplices quae in me seruatur obliuio. temeritatem\nmeam pontificalis non accuset auctoritas: uix est ut\ndiligentia quid iuris possit habere respiciat: numquam se metitur\nquem stimulat caritatis imperium. additur quod perlatori\n\n\n\n\n\n\npraesentium obuias manus adhibere non potui, nisi ut Benenatum\nhominem Gallias pro certis negotiis expetentem ad\ncoronae uestrae notitiam mei perducerem sermonis officio,\nquem tota humilitate commendans rogo, ut per eum uicariis\nreleuari procurer alloquiis. domine, salutationis seruitutem\ntota deuotione persoluens spero principe loco, ut precum uestrarum\nserenitas meae quoque mentionem non omittat facere, cum\ndiuinitati subplicat sine intermissione, personae.\nXVIII. EPISCOPO EVLALIO ENNODIVS. Ad quantum me fastigium perduxerit donum spiritalis alloquii,\nangustia testaretur, si sermone ualeret ambiri. ad quod\nenarrandum idonea non est mentis exilitas nec sufficit oris\negestas. uos enim mei memores extitisse quid aliud computabo\nquam peccata superari? memoria uestri omne quod\nactuum obscenitas potuit ministrare iam depulit et per sudum\nrespicere supernum munus indulsit. domine mi, salutationis\nobsequia decenter inpertiens deum rogo; ut cirea paruitatem\nmeam illa anima., ia. qua omne quod deus mandat exuberat,\ndignationem pollicitam sine aliqua procuret inminutione seruare.\nquam rem ex arbitrio mihi contingere frequentium declarate\ntestimonio litterarum.\nXVIIII. ENNODIVS FAVSTO. Deo gratias, qui iuxta desideria mea, ne aliquando ab scriptione\ntemperem, negotiosa facit esse conloquia: potest enim\net utilitati prodesse quod exigit uis amoris. proinde, domine,\nindicia meae. ualitudinis faciens fugacem puerum uestrum\nGermanum uocabulo, qui ante triennium lapsus est, me suspicor\ninuenisse, de quo indiculum destinaui: qui si uere uester\nest, mature sequenda cognoscam.\nXX.. ENNODIVS FAVSTO. Multiplicibus ueneratoris uestri adfinis mei Iuliani negotium\nMarcellini laborat insidiis, qui ad querelam tantummodo paratus\nde iudicii integritate diffidit: uitat quae optat examina.\nnam postquam nescio quod praeceptum ad Genisam exhibuisse\nperhibetur, praedictus supplex uester ad Mediolanensis fori\naudientiam mox cucurrit et per triginta aut quadraginta dies\npraesentiam suam publico, sicut oportebat, ingessit iudicis.\ncontestatus est ipsum Geuicam, qui ordinatus adserebatur inpulsor\n: . ut susceptum suum ad indicia destinaret, admonuit.\ndomnum quoque Trasemundum, sicut ex litteris ipsius poteritis\nagnoscere, fecit scire. sed nihil apud eum profuit, cui\nsolae latebrae in causa misera possunt esse remedio. pro quo\nrogo, quamquam apud uos precibus opus non est, ubicumque\nueritas innotescit, quia omnia huius rei instrumenta\n\n\n\n\n\n\ntransmisit, ut ordinatione uestra ab huiusmodi molestiis efficiatur\nalienus. domine, salutationis obsequia deferens spero, ut et a\npraedicto inquietudinem remoueri qua soletis cura faciatis et\nmeam sollicitudinem de prosperitatis uestrae statu litteris\nsubleuetis.\nXXI. ENNODIVS FAVSTO. Paucis adserendus est quem et notitia senior et opinionis\nbonae lingua commendat: non indiget prolixitate sermonum\nqui suis apud magnitudinem uestram dotibus adiuuatur. sublimem\nuirum Vitalem loquitur praefata concinnatio, quem 08\nuestram fecit sacri consortio gandere collegii. ergo extraneis\nmunietur epistulis qui orationis uestrae beneficio curiam non\nut peregrinus ingreditur et cui reserastis libertatis penetralia,\nilli pectoris arcana claudentur? ego autem gaudeo scriptione\nmultiplici, quia, etsi parum trihuam perlatori, nulla proprii desiderii\ndamna sustineo. domine, salutationem restituens quam\ndebeo precor, ut et circa praefatum gratia se culminis uestri.\npropius manifestet et mihi prospiciat restitutione conloquii.\nXXII. ENNODIVS FAVSTO. Inludit mihi spes quae exigit frequentiam litterarum. hac\nenim fretus inefficacibus animum pasco conloquiis. diu est\nquod sine intermissione scripta prorogans silentium, quod expugnatum\nesse credidi, confirmatur. sed quid faciam, quando\n\n\n\n\n\n\n\n\nuii ad consilium reducitur pio amore pectus obsessum ? putat\nremedia et quae conperit nil iuuisse. salutati ergo obsequium\nreuerentia exhibens consueta commendo praesentium perlatorem\nipsum Constantinum, cui snffragium honestas et pudor est,\ncui quamuis plnra per affectum debeam, maiora tamen coactus\nsoluo per iudicium.\nXXIII. ENNODIVS MARCELLIANO. Apud amantes et honore pollentes beneficiorum affectus in\npromptu est nec ulla preces cui praestandi mos est tarditate\ndepretiat. Virgilius sublimis uir, tam sangoine quam honeetate\npracipuus; inponi sibi ab inlustri uiro sacrarum \\'comite Banennam\nezcnrrendi neoessitatem plurimum deflet, cnins si hoc\nhaberent desideria, obuias manus aetas adferret. qui apud nos\nme precatore utitur, ut ab eo huiusmodi saroina fiat aliena,\nquia relationibus frequenter quid egerit instructam praedicti\nsuggerit potestatem. domini, honorem salutati ezhibens precor,\nut consideratione mei in testimonium diligentiae postulatis\ndetur effectus.\nXXIIII. ENNODIVS MASCATORI. Noao me genio infncata pectoris uestri ornauit diligentia:\neliciti utor stili testimonio qui doctis supra inscitiam garrulitate\ndispliceo. coaotus sermo pretium, quod non habet ex\n\n\n\n\n\n\n\n\n\n\neloquentia, ab inpacta necessitate subripuit: nunquam fuit digna\nultione contumelia, quam iussus exhibuit: nemo oboedientem\niuste condemnat; sibi debet inlatas iniurias de eloquio rusticante\nqui prouocat imperitum). supercilium est celsioribus non\nparere, maius si quae noueris descendisse ab obsequente despicias.\ninprobi desiderii putatur adsertio non amare quod\nexigis: adstipulatur iudicio suo qui censuram de obtemperante\nsuspendit: male pertinax districtio est, quae meritum in parente\nconsiderat: pudorem ab statione non expulit qui quod\nloquitur debet imperio. itaque in nobis quod sordet eloquentia\ncommendatur obsequiis. uos uideritis quale sit quod iussistis\nofferri: ego uos sine frontis meae dispendio meruisse aestimo\nquod desiderastis accipere. taceo inter ista, quae principe fuerant\nloco narranda, ecclesiasticam humilitatem quod placere\npoterat abiurasse, orationum pompam qui orationem diligit non\nsecutum, propositi consideratione et illud me fugere quod ducit\nad gloriam, quasi uitium declinare quicquid attollit, culpam\nputare quod erigit aut sublimat, perdere iustae laudationis\nmeritum fauoris affectu. excusationem ueritatis coloratam peniculo\nnon praetendam, dum replico, quod illud, quicquid studiorum\ndederat cura liberalium, iam reliqui, quod alueo quondam\ncopiosi fluminis uix arentis gutta fundatur eloquii. taceo,\nquod linguam, quam usus mobilem. fecerat, alter usus hebetauit,\nesse pro facundia silentium, abiectionem a nobis dilligi\npro coturno. ad illud redeo; quia mihi non licuit intra uerecundum\npenetrale delitescere nec debilitatem ingenii tegere\n\n\n\n\ntaciturnitatis indumento, hoc ad defensionem integram quod\npraetuli conputabo. sed amore prouocatus epistulares terminos\ninconsiderata loquacitate transcendi. uale, mi domine, cui honorem\nexhibens salutantis probabo quid de epistula mea sentias\naut taciturnitate aut scriptione multiplici.\nXXV. EVGENETI ENNODIVS. In statione non esse apud uos gratiam potest qui fide claudus\nest aestimare: uolo tamen ad diligentiae testimonium prorogari\nfrequentiam litterarum, ne animus de amantis prosperitate\nsollicitus, dum salus in ualitudine est, suspicionibus uentiletur.\necce habes, mi domine, unde serenitatem pectoris mei ex desiderii\nproditione cognoscas. adesto partibus tuis et sicut me\nimperati muneris praerogatiua sublimat, ita uos exhibiti gratia\nsermonis attollat. ergo salutem debendam restituens precor, ut\nquid promoueat in me desiderium tuum sub cuiuscumque significationis\nnube dilucides. uale.\nXXVI. AVIENO ENNODIVS. Adest magnitudo tua partibus suis et adserit splendorem\nsanguinis testimonio puritatis. caritatem nesciunt pia corda\ndeserere, religiosam diligentiam mens generosa custodit. gemina\nergo luce fulgentia scripta suscepi, dum quod pectus\nsanctum repperit dextera serena signauit. deum precor, ut\n\n\n\n\n\n\n\n\npiam in uobis indolem, si Romam diligit, sub perennitate conseruet\net huiusmodi circa me studia sub ea qua promisistis\ncura multiplicet. uale.\nXXVII. AVIENO ENNODIVS. Nescio utrum magnitudini uestrae grata sint crebra conloquia:\nego tamen semper quod expecto ab amantibus exhibebo.\npatior aliis aliud esse propositum: mihi meo uiuendum est\nmore, ut amoris plenitudo reseretur claue sermonis: ego in\naffectione cariosam subrepere taciturnitatem usu fugiente non\nperfero. nunc si culmini tuo par cura est, monstretur assiduitate\nconloquii, patescat frequentia litterarum: sin aliis hactenus\npraeoccupatus studiis in meam modo concesseris diligentia\nimperante sententiam, quantum de tuo iure submiseris,\ntantum de meis obsequiis possidebis. ergo uale, domine, et\nmunusculum suscipe non uilitate sui sed taxatum pretio destinantis.\nuale.\nXXVIII. ENNODIUS EVPREPIAE. Quamuis caritatis uestrae paginam sollemnibus tantum accepissem\nmuniis obsecutam nec affectui nec necessitudini congruentem,\nres tamen postulauit me uicariis per stili similitudinem\nperegrinante diligentia respondere conloquiis, ne subtracit\nsermonis officium non uestram innotuisse mihi astutiam,\n\n\n\n\n\n\n\n\nsed nostram reuelaret infantiam. nolo, soror Euprepia, quicquam\n4* prouinciarum malis uel, sicut dixisti, hominum inmissione\ncauseris. quocumque abscesseris, quantum res docet, mentem\nmale credulam non omittis: uitia nostra regionum mutatione\nnon fugimus. circa propinquos tibi fuit tale propositum, ut\nnec benefacta ipsorum insta interpretatione pensares nec excessus\ndebita tantum reprehensione corriperes. sed quid opus\nest doloris epistulam fieri longiorem? ingenium uestrum nulla\neloquii poterit mutare affluentia. quod restat, uale, m; domina,\net prout expedit ordinem uitae tuae animaeque conpone. me\ntamen Lupicino noueris non quod tibi debeo, sed quod animae\nmeae conueniat impensurum, quia sola est, quae maiorem a\ndeo retributionem meretur, affectio, cum nullis hominum dotibus\nprouocata conceditur.\nXXVIIII. ENNODIVS EVGENETI. Quotiens sensuum pignoribus uerba famulantur, quasi ia\nquodam speculo ita in paginis sermo sibi amicam pingit effigiem,\ncum qua uiua uice conloquitur et dulci simulacro desideriis\nobsequente gratulatur. nulla quidem conceptum foederati\npectoris eloquitur oris affluentia, et cum sint faciliora uerba\nbeneficiis nec existat quod crescere nequeat ambitione dicendi,\nego in, explicanda circa uos diligentia arentem testor infantiam.\nunanimitatem tamen uestram taciturnitatis incersso, quod gemina\n\n\n\n\n\n\nscriptione donatus nihil de uicaria relatione cogitasti. ecce iterum\npaginas mitto sciens tribuere quod expecto. uale, mi\ndomine, et amantem tui adloquere nitore quo clarus es, foue\nintegritate qua praeuales.\nXXX. ENNODIVS AVIENO. Miror fanis magnitudinis tuae iniucunda copulari et serenitatem\nconscientiae uerborum austeritate maculatam, dum scribis\nimperare me potius paginas quam diligentia exactrice promereri.\nputas ullum genus dominandi esse sublimius quam illud quod\namore nos subicit? nulla sunt, domne Auiene, culmina a iugo\ncaritatis inmunia: quicquid in orbe libertatis est tali non subtrahitur\nseruituti. ecce ego loco humilis, ignotus honoribus\nuestris fascibus sic iubebo, parili contentus ordine subiacere.\nnunc uale, et quantum tribui tibi senseris, tantum mihi sicut\nfidelis restitutor affectionis inpende.\nXXXI. ENNODIVS AVIENO. Quamuis epistularum qualitas pro ingeniis conponatur et\nsaepe sollemnitati militet, nonnumquam affectionis testetur indicia,\nquas aliquando dictat sinceritas, plerumque fuci similis\nconcinnatio, quae candorem imaginata diligentiae urbanitate\nqua tegitur innotescit, dum fabricatis nudata tegminibus intra\nuelamen aperitur: ego tamen in paginis speculum puto esse\nconscientiae, per quas amicitiam discernere absentia uix praesumit:\nclarum est tamen, quid in illis simplex, quid artifex\n\n\n\n\n\n\n\n\nsermo deferat. scindit nubes eloquii mens dictationis interpres :\ncito ad intellectum peruenit falcibus suis uerborum calle reserato.\nergo his ualde delector officiis, quibus panditur sinceritas\nnec occasio se interserit secura fallendi. gaudeo tamen\nmihi uel causas scribendi uel perlatores accidere, ut sub hac\nfrequentia meo uoto satisfaciam et pudorem uestrum onerem,\nnisi a uobis suscepta redduntur. salue, mi domine, et in sententiam\nmeam affectu imperante concede. uale.\nXXXII. ENNODIVS PASSIVO. Si ad eloquendam sufficeret sermo caritatem, si totum infantia\nexplanaret affectum, cui magis quam uobis paginarum\nfrequentiam praestaremus ? et nisi artaret meritum pectoris,\nnulli dignius sermonis militaret officium. alii affectum, quem\nmente nesciunt, ore testantur et pingunt inlecebrosis epistularum\nmomenta commerciis, quando feriatis penetralibus amor\ntotus in lingua est nec aliud ad interiora perducitur, nisi\nquantum in scriptione confertur. at meus erga uos animus\neloquii pressus macie et amicitiae ubertate conticuit: metuo\nenim, ne gratiae terminum ponat mendica confabulatio, ne\nidem modus putetur esse sermonis et foederis. melius est plus\naestimationi per silentium dimittere quam monstrare diligentiae\ndamna per litteras. ecce rarioris conloquii causas adserui,\ncredens apud uos a sinceritate debita facundiam posthaberi.\n\n\n\n\n\n\nquod superest, saluete, mi domini, et diuinis usi beneficiis\nprocedente uita in longum caelestia mandata conplete. inuenit\nenim apud uos, cum a cumulo coeperit benignitas, incrementum.\nuale.\nXXXIII. ENNODIVS FAVSTO. Proposito obsecuntur paginae, quibus commendatio praestatur\nafflictis. in his enim clara est religionis integritas, quae\nnullo potentioribus fuco blanditae adserunt lacrimas submissorum.\nsed hinc alias. cum perlatorem uideritis, uotum dictantis\nagnoscetis. utinam illo apud magnitudinem uestram supplicationis\neuentu alleganda conciliet, quo a me litteras impetrauit.\nmulierem religiosam pauperem de bono negotio praesumentem\nsermo praefatus insinuat aestimate si fragilitati, si iustitiae\noportuit uerba subduci, si conuenit me uel officio deesse uel moribus.\necce ego reuerentiam salutationis inpendens quid partibus\nmeis deberem contestatus sum: uobis quid remansit adtendite,\nquia sicut personam meam pro supra dictae uoluntate petitio,\nita uestram effectus aspiciet. uale.\nXXXIIII. ENNODIVS SENARIO. Nihil est equidem quod non a ueritate in altum ambitioso\ntollatur eloquio. sed ego ad diligentiam circa uos meam patior\n\n\n\n\n\n\n\n\nsermonis infantiam. numquam par fuit lingua caritati, semper\nsubiacuit oris officium bono conscientiae. ob hoc utor securitate\nmonitoris. non credidi tanto tempore amplitudinem tuam\nmei inmemorem sic futuram, ut etiam sollemnibus conloquiis\nabstineres, ut illa, quae solent affectionem imaginata fronte\nsimulare, negarentur inter personas catenis foederis obligatas.\nhaec si ualerem narrare, poteram sustinere. ecce iterum scribo\net quae uerbis adsero sequenda testor exemplis. uos uideritis\nquale sit posthac desideria honesta neglegere: ego dolori patientiam\nusu institutus adhibeo. uale.\nI. SVMMACHO PAPAE ENNODIVS. Boni imperatoris est probatam in acie militis animare uirtutem,\nut fortitudo laudis pabulis inuitata in secundis congressibus\ndediscat lucis affectum. cuius robur ducis praeconio\nnon nutritur? quibus se denegent etiam minus ualida tironis\nmembra conflictibus, quando rectoris testimonio uidet sibi non\nperire quod gesserit? sola uia est, qua ad proeliandum crescat\nintentio, quotiens bene gesta non delet obliuio. utinam diuinitas\nuestris mota precibus diabolicum certamen interimat!\nutinam deuotionem meam in pace manifestet, ut cuius studium\nresignauit aduersitas, illius concordia commendet obsequium!\nad Marcellianum episcopum directa est a fratre uestro instructa\nlegatio: sed quid promouerit ipse rescripsit. quod restat,\nporrectis salutationis precor officiis, ut quicquid aegrum est\nmedica oratione curetis et inter latentium secreta morborum\nqui in generalem necem seruatur ferro spiritali resecetis errorem.\nuale.\nII. ENNODIVS ALICONI. Venerabilis Amantius presbyter dum ad uos paginas exigit,\nrem deuotionis meae sui esse fecit imperii. felix necessitas,\n\n\n\n\n\n\n\n\nquae uotis praestat obsequium: libera praeeminentis iussio, quae\nseruit affectui. debet mihi coactor quod meae praestiti uoluntati:\nprospera est scriptio, quae testimonium tribuit bis amori,\ndum et nouum in ius diligentiae adtrahit et amici senioris\npectus obligat: qui dum magnitudinis tuae fidelis praeco est,\nprius uos per adstipulationem suam fecit eligi quam cognosci.\nraro notitiam praecessit affectio: cui contigit ante placere quam\ninspici? quantum apud me pondus est perlatoris aduertite, ad\ncuius nutum iudicia nostra flectuntur: uidimus quem didicit:\nquem laudat amplectimur. saepe in solido constituta mens\npropria amico cedit examini. merito ergo suspicimus quos probatus\nextollit. nunc si ubertatem gratiae ingenii macies explicaret,\nsi ad fontem foederis aridi sermonis non lassaretur\ninfantia, si epistularis qualitas, quae etiam copiosis eloquentia\nfrenos inponit, progredi me ad longiora permitteret: adsererem\nquantum nobilitas tua mihi debeat, quod ad epistulare commercium\nprimus accessi, quod ianuam diligentiae reseraui\nclaue sermonis. baiulus tamen deprecor ut pro his quae tribuit\nredametur. ecclesiae causas insinuo, quia quod spei meae\ninpenditur uobis crescit ad meritum. domine mi, effusissimae\nmunus salutationis inpendens quaeso, ut, si uobis cordi est\noblationem meam de libamine caritatis accipere, religionem\namicae conscientiae reseretis alloquio. uale.\\'\nIII. EVLALIO EPISCOPO ENNODIVS. Trinitati gratias deo nostro, qui fascem quo deprimor pecca.\ntorum fortis apud se uiri alacritate sustentat, qui memoriam\nmei in illo sancti pectoris tui templo quo gaudet Christus\nsubtilis fabricator interserit, ut quod propriae conuersationis\nnube fuscaui splendida conscientiae uestrae serenitate detergeat.\niam noui quia non inefficaciter funduntur lamenta peccantium.\nhoc mihi principe loco oratio mea, hoc lacrimae contulerunt,\nut robustus pro me precator exsurgeres, ut labantibus umeris\ncaelesti munitam auxilio dexteram subrogares. uerum est quia\nsola apud deum desperatio perdit errantem. ecce iam lolium\nnostrum spinae uel tribuli hordea triticum uineas pollicentur.\nage, electe dei, pro me humili quod coepisti et partibus tuis\nadesto, dum precum in me adsiduitate diluis quod ego collegi\nubertate culparum. frequentibus etiam susceptum pasce conloquiis,\nut insulsum pectus nec ulla uirtutum stabilitate subnixum\nadmonitionis sale confortes. ad obsequia salutationis reuertor\net epistularem transgressus terminum unum uelut garrulus\nsed pro necessitatibus inportunus adiungo, ut me sine cessatione\ntantum iuues precibus, quantum confirmas alloquiis. uale.\nIIII. EXEMPLAR EPISTVLAE QVAM IPSE DICTAVIT. FRATRI SOROR. Quamuis summatim gratiam aliqui debeant etiam malis in\naffectione pignoribus nec illud quod posteritati tribuitur\n\n\n\n\n\n\n\n\nbeneficium putetur esse sed debitum, cum malignus interpres iudicium\ncordis naturae subdit imperiis et tollens saporem diligentiae\nsola iubendum putet obiectione pariendi, quando plus\ncreditur fili uocabulum ualere quam obsequium et non quaeritur\nquid in amoris lance promoueas, sed quale ad praeiudicium\naestimanti nomen opponas, cum apud prudentes frustra\nsubolem dicimus, nisi exhibet quod uocatur: nam qui m prole\ncensuram neglegit, conceptum - magis designat sibi placere\nquam meritum. facessat in posteris hoc solum nos cogitare\nquod libuit. etenim fructus uteri, nisi honestate respondeat,\nplus in testimonio lasciuiae uidetur euenisse quam gratiae.\nfas enim est germanitatis semper fidele consortium etiam partubus\nanteferri: datur participem originis sic haberi, ut nec\nconsortium sanguinis neglegatur et descendens a merito laudetur\nexamen. et ideo ne sinuosis in longum procedant uerba\npraeloquiis et quod re angustum est crescat affatu, dono, in\nfraternitatem tuam confero et iuri tuo perpetua libertate transfundo\nmancipium iuris mei illud et cetera. uale.\nV. FAVSTO ENNODIVS. Sublimis uir Dalmatius, animae meae portio non defraudata\nsed solida, cui ad praerogatiuam sanguinis morum splendor\naccessit, hoc negotio suo credidit conuenire, si meis apud culmen\nuestrum iuuaretur alloquiis. quod supersedendum eius conscius\nnon putaui, faciens urbanitate quadam personae tribui\n\n\n\n\n\n\nquod uos noui debere iustitiae. in Sicilia enim praedicti pr.\ndium bono hactenus iure possessum a consortibus perhibetur\ninuasum. nunc ad iuuamen ciuilitatis inpenditur quicquid ego\npromouero supplicando. domine mi, salutationis obsequia plena\nhumilitate persoluens deprecor, ut circa memorati nobilis uiri\nconpendia pudorem leges ac reliqua quae per conscientiam\nuestram subsistunt reipublicae ornamenta muniatis. uale.\nVI. AGAPITO ENNODIVS. Credidi, postquam magnitudo uestra bonis est inpensa generalibus\net otium migrauit in gloriam, postquam Rauennatibus\nexcubiis occupati, dum quietem uestram neglegitis, nostram\nomni soliditate firmatis et priuatus genius ad regni decora\ntransiuit, quando nouam lucem de domesticis abstractam sini.\nbus palatinus sibi fulgor adiecit et angustiorem fuisse regni\nsui pompam rerum dominus cum uos non habuit recte metitus\nest, pro uicinitate regionum crebris me releuandum esse conloquiis.\nsed inefficacibus spei meae inluserunt peccata consiliis:\nnullas paginas ad diligentiae testimonium mens serena transmittit.\ngraue est si amorem non merui, grauius si quem exegeram\nforte turbaui. scio tamen haec congruentibus ueritati\nexcusationum nubibus esse claudenda, in priuatis inueniri munera\nlitterarum, non recte ab occupatis ista disquiri. sed noui firmam\nin affectione conscientiam inter quaeuis pondera et aduersa\ndistractam debita sua gratiae non negare. nunc nolo esse\n\n\n\n\n\n\nprodigus in querelis. salutationis reuerentiam soluens deprecor,\nut suggestionem, quam apud uos deposuerit praesentium portitor,\nad uotiuum perducatis effectum. uale.\nVII. ENNODIVS IVLIANO V. I. C. P. Suscepi litteras gemino splendore radiantes, quibus purpura\ndictatoris uestrae iuncta dignationi creuit in pretium, gratias\nomnipotenti deo restituens, qui uotorum maciem beneficii\nubertate transgreditur et quando in desideriis meritorum conscii\nsectamur angustiam, diuitis indulgentiae copias non refrenat.\ncredidi satis esse, si me feceritis amplissima scriptione sublimem:\nsed uos non hoc tantum contenti praestare, quod habet mendica\npostulatio, linguae idonei et laude locupletes paginas destinastis\nmagni more fluminis, qui quotiens ab alueis, ut ariditatem\nfinitimam temperet, ad obliqua inuitatur, optanti tenuem riuulum\ntotus inlabitur et marcida profundo squalore terga per ebrietatem\nundae salutaris infundit. fortium tamen seruans consuetudinem\npersonarum magnitudo tua circa exiguitatem meam\nbene coepta non deserat, ut in testimonio diligentiae cura paginalis\nhabeatur et puri amoris adstipulationem deferant blandimenta\nconloquii. occasum nesciat caritas, quam ante culmina\npromisistis: tantum circa me crescat gratia, quantum uobis\niuncta sunt fastigia dignitatum, ne amicitiam, quam fouit\n\n\n\n\n\n\nmediocritas, credatur abiurasse potentia: nam qui fastum in sublimitate\ncastigat docet se meruisse quod adeptus est. resignate\nper probitatem conscientiae, felicitatem submitti posse amoris\nimperiis: illa libera procerum colla, dum formam tribuitis,\nsubiugate diligentiae: fas sit de uobis adsuesci, ut amplissimus\nin societate retineat quem minor adquiret. ludit de illis casus,\nquibus obliuionem suorum indicet, quos ad celsa perducit. apud\nscientem rerum relegere bona non est admonitionis necessitas\nsed laudis occasio. noui fabricatam ad bona studia ingenii uestri\ntranquillitatem, quam ideo speciatim conmemoro, ut ostendam\nubi affectio solida est honoribus nil licere. sed epistolarem transcendi\nterminum, dum commendationi meae multus inhaereo :\nredeo ad officia paginalis alloquii et ualere me nuntians prosperitatis\nuestrae actutum secunda disquiro.\nVIII. ENNODIVS SVMMACHO PAPAE. Vsque ad temeritatem me apostolica dignatione promouistis:\nfiducia concessa extitit mater audaciae. sed qui me humilitatis\nputat ignarum oboedientem probabit, si iussa consideret. praesumptio\nest, si dominorum beneficia famuli non sequantur:\nobsequium aestimandum puto quod pariturus inpendo. ecce\ncausam scriptionis adserui, quia ueritus sum ne post imperatam\nstili curam tacens praecepta respuerem. huc accessit quod in\ncausa. uenerabilis memoriae Mari, dum apud urbem essem,\nspem meis precibus uos dedistis, cuius negotium cum sancta\necclesia uestra legitima pactione decisum est. sed heredes\neius per annos plurimos debitos sibi fructus deflent fuisse\n\n\n\n\n\n\nsubtractos: pro quibus uestri- conscius precator accedo, quia cui\nmos est pia iugiter facere iusta non despiciet et qui largitur\nproprium aliena non subtrahet, errat qui deo proximam conscientiam\ncredit commodis inuitari: detrimentum est sanctae\nuoluntati non exhibere beneficium. sola putatis lucra, quae uobis\nde liberalitate nascuntur, qui diuitias dum tribuitis accipitis.\nauara est dispensatio sanctorum, quae nil reseruando uniuersa\nproprium reducit ad meritum: nulla sunt potiora quam quae\nuobis eueniunt de largitate conpendia. ergo securus conprehensi\nsuperius heredibus laboris promisi uestra contemplatione iacturam:\nuos pollicitationem meam benigna dispositione conplete\net illos effectu, me releuate conloquio.\nVIIII. ENNODIVS FAVSTO. Solet epistolaris concinnatio, quando fauore rapitur, iudicia\nnon amare et copiosius facere beneficium, dum attollit inmeritos.\nille enim debet amplius adserenti, qui quod moribus non exigit\ngratia scriptoris suffragante consequitur, quia nullis adiutus\nconscientiae dotibus iure ad allegantem reportat, si quid adipiscitur.\naliud est in eo, qui conmendatur, tamquam nobile\ngermen ita peregrinantia bona uerbis inserere, aliud innata\nuulgare, quemadmodum si rusticum pecus Tyria confirmes\npurpura sponte uestiri et uirus generosum, quod uellus aeno\n\n\n\n\n\n\ninebriante non sorbuit, dicas rura diffundere. tingunt alii linguae\nmurice quae nullus ad regalem usum fucus exhibuit, et\ndiscreti maris ignota cocleis lana solam lucem bibit eloquii:\nredditur dignum principalibus indumentis quicquid in uili munere\nrelatorum uerba colorauerint. sed ab huiusmodi urbanitate uires\nme pariter et uota subducunt. nulla clarioris suci stamina\nper me splendore rutilabunt: nemo dictum de aliquo inueniet\nquod in eius actibus non agnoscat. hinc pudori meo uel proposito\nmanum porrigo, quod illi praeuium inpendo oris officium,\nqui ad notitiam uestram rebus bene gestis occurrit. Venantium\nY. C. loquor idcirco a me paginale inpetrasse obsequium, ut\nin se oculos uestrae magnitudinis inuitaret, ne eum inter curarum\nmoles contingeret ignorari. sunt illi suffragia sua, per\nquae inter susceptos uestros mereatur adscribi. exhibuit uobis\nmodestiam religionem innocentiam, quibus penetralia. serenae\nmentis comitibus introiret. exuberant, mihi credite, apud eum\ninsignia quae fouetis: non laudatorem me continuo in eo probabitis\nfuisse sed testem. uos, mi domine, perlatori dignationem\nprincipe loco tribuite, ne uir bonus nouitate turbetur: liquido\naderit partibus suis et uitae opibus pensabit damna uerborum.\nX. TRASIMVNDO V. I. ENNODIVS. Non temeritas me ad paginale duxit officium, quando adomnem\ncommunionem subditum suum regiae stirpis germen inuitat.\nest enim haec claritas dominorum inserta natalibus, ut culmina\nsua dignatione subliment. uultis quasi aequales tractare\n\n\n\n\n\n\nfamulos, ut ab ipsa uobis per amorem condicione plus debeant.\nunde, piissime domine, obsequium exhibens cum generalitate\nsoluendum significo me ad aliqua suggerenda perlatorem praesentium\ndestinasse. uos effectu donate supplicem, quia spe fultus\nprecator accessi.\nXI. ENNODIVS LVMINOSO. Qui amicam conscientiam manifestis pandit indiciis, tollit\notium quibus gratiae praestiterit dignitatem. uix enim feriata\nsunt ora eius qui consueuit audiri, quia magnum dispendium\npudoris est uerborum retinere beneficium, ut dum linguae parcimus\nhonestatis prodiga frons laboret. uos me garrulum\nfecistis, qui preces meas consuestis admittere. sed ne praestanda\ncircumloquar et epistulae prolixitate inpetranda suspendam, ad\nrem redeo. sublimis uir Laurentius reditus sibi debitos, quos\necclesia Romana facta cum auctore eius est pactione pollicita,\na domno papa asserit sub nescio qua oppositione denegari. in\nquo negotio fauorem per me uestrae defensionis inplorat, ut\nrem, quam debetis legibus, uideamini exhibere diligentiae et\nillud crescat affectui quod denegari non licet aequitati. uos\nhanc rem iuxta desideria mea tribuite, ut quantum nominato\nuiro commoditatis accesserit tantum me muneris accepisse\nconfitear. salutem ergo dicens spero, ut circa munia litterarum\nnec sincerus amor uacationem accipiat nec facundia totius\norbis celebrata testimonio conticescat.\nXII. ENNODIVS IOHANNI. Natura partum est, ut cura migret in gaudium et mutetur\nquerela praeconiis, quotiens cupita tribuuntur. incertus animi\nfui quid sibi uellet sublimitatis tuae tam longa cessatio, sed\ncum potiri datur optato, ipse pro partibus tuis honestum excusationis\ngenus inquiro. uide quid faciant serena diligentiae:\nquasi totum mihi ex sententia fluxerit, ita simplici munere\nplacatus errata concessi. habes unde pii amoris formam possis\nadsumere et circa amicitiam constantiae exempla mutuari. me\nsi sequeris, nec plura te a coniunctione peccata retrahunt et\nunum benefactum sodalis tui culpas absoluet. me silentii, frater,\nme obliuionis incessis ? ubi erat iste animus, quando nec promulgata\nconloquia meruere responsum nec ad stili imperandam\nsollicitudinem praeuius existebas? ubi fuit inabstinentia tabellarum\nnon circa omnes in Liguria custodita ? multis a desiderio\ntuo peregrinantibus in solacio doloris mei paginas exhibendo,\net mihi taciturnitatem continuasti et illis praebuisti contra\nuota conloquium, quia est ista humanarum rerum ratio, ut\npro magna cognatione par studium semper existat. cuius ordinis\nimmemor uoluisti sociare quaedam imperita cum litteris,\nputans coire posse in affectum toto calle distantia. quid promouit\nsuada oratio tua elucubratis concinnata sermonibus, quando\nbonarum artium nescios appellabat amante posthabito? sed\nhinc alias: nolo excessuum multitudinem relegare, qui breui\nsatisfactione delinitus sum. nam parcitate in eloquendis illis\nusus fueram, nisi nosse uos crederem de offensis illud remanere\n\n\n\n\nquod tegitur, [etj quod in uocem erumpit amoueri. domine mi,\nprecor, ut posthac ad ea quae male haberi didicisti non tamquam\nemendationis contemptor adspires, sed crebro mihi dulces\npaginas dirige, ut crescat dos facundo, dum seruat sacramenta\nconcordiae.\nXIII. ENNODIVS CONSTANTIO V. I. Seruat magnitudo tua circa amicos et cultores proprios\nillud quod sibi iungit ad gloriam. dum enim memoria dignos\nducitis, uos probatis. nam diu in consolationem scripta suscipiens,\nabsentiae uestrae damna suspiro. o artificem scientiam\nbonis caelestibus institutam! ne liceat aliquid prolixae sequestrationi\nde affectu decerpere, praesentantes sacram imaginem\nlitteras promulgatis. nouit deus discussor sensuum me culminis\nuestri recordatione macerari et nullum inuenire de optimi uiri\nperegrinatione subsidium. reddo tamen epistolari cura salutationis\nobsequium, et dignationi uestrae gratias referens fratrem\nquoque meum Iohannem per uos mihi restitutum esse confiteor.\ncuius hactenus in obliuione mei silentium quid gereret non\ntacebat, is nunc uestro mihi reformatus affectu ad abiuratam\nstili curam reuertit. rogo tamen uos ut maturetis reditum aut\nsi felix mora detinet, dilectionem manifestetis adloquio.\nXIIII. ENNODIVS FAVSTO. Quae saepe mediocriter gratis inpensa sunt quotiens exhibentur\nuerba coniunctis, quicquid fauori obsecutum est sereno\nmancipetur affectui. non depictis amorem mentitur alloquiis\nqui perlatori caro reddenda dominis scripta conmittit. in sublimis\net magnifici uiri Panfroni mei conmendatione ore feriato mens\ndictat epistolam. nescio enim in quale culmen merita apud\nme uiri, quem sum praefatus, extollam, in quo linguae macies\ndebitum pectoris nequit exprimere. sed abdicandum esset mihi,\netiam si subpeteret, facundiae lenocinium, quia pauper sermo\nuberem diligentiam rectius confitetur et si eleuamus per effusas\npaginas illos, quos arcana nesciunt, iure tribuenda amantibus\nin artum tabella concluditur. causam ergo modici sermonis\nelocutus foederatum fratrem quam quam paucis uerbis insinuo,\ntamen multis obsequiis, ut iutus magnitudine uestra, in negotio\nsuo circumstrepentium aliquando uideatur superasse conmenta.\nquod restat, famulantem salutationem exhibens me ualere\nsignifico, si tamen prospera uestra certis indiciis mihi dispensatio\nsuperna concedat.\nXV. ENNODIVS FAVSTO. Procliuior ad inpetrandum uia est, quotiens a religioso aliquid\nexigit abiectio deprecantis: coactus enim praestat affectum\nqui miseriis supplicis inuitatur: non potest adferre obuias manus\ncui imperat propositum adflictos audire. perlator praesentium\n\n\n\n\n\n\nauito se cespite deflet abiectum, qui spei suae residuum in uestro\nponit examine, ne aduersarii eius potentia de lucro et securitate\ngratuletur. uos legum sacramenta, uos defensio respicit submissorum:\nego partes meas conmendatione muniui. uenerabile\nergo nomen augete beneficiis, quia dum iusta tribuitis, nec\nilla quae ad misericordiam pertinent posthabetis. domine mi,\nreuerentiam salutati accipiens, ita precibus meis effectum tribue,\nut proprium desiderium, dum honestas adseritur, possit impleri.\nXVI. ENNODIVS AGAPITO. Iure responsum multiplicibus posceretur alloquiis, si non\ningratas extitisse paginas meas magnitudinis tuae silentium\ntestaretur. clamat enim taciturnitas uestra garrulum displicere\net nouum uindictae genus, ut opinor. inquirit, quando se non\nuidet promouisse, quod siluit. agitis epistolari abstinentia, ne\nab inperitis ad uos scripta mittantur: ademptus tamen est\neffectus. prouidentiae uestrae profutura tractate: crebrior factus\nsum in scriptione contemptus. sed breuem sermonem decet\nexhibere eum, qui magna doluerit. cultorem uestrum fratrem\nmeum Panfronium epistolaris apud culmen uestrum cura comitatur,\ncui quicquid gratiae concessum fuerit me quoque inpensorum\nuinculis obligabit, cui etiam aliqua de Vicariae dignitate\nsuggerenda conmisi. uos petitionem meam ad effectum perducite,\nquia adsum partibus meis, quotiens apud emendatissimos hominum\ncogor subire testimonium, dum certis exhibeo.\nXVII. ENNODIVS DECORATO. Recte creditur enuntiatrix esse lingua penetralium, quae\nlatentis secreta animae ad lucem uocat eloquio: nesciretur\namor pectorum, nisi illum sermo proditor indicaret: iure ueterum\nsapientia epistolis usa quasi clauibus repositum per eas uulgauit\naffectum. tracta est in testimonium scriptionis mens testata\ndiligentiam: mutari caritatem non licuit, quam desiderans\npagina interueniente promisisset. huic me ego consuetudini\nuel legi potius mancipaui, adserens litterarum fide quid de\nmagnitudine tua sensibus inoleuit. uos si mecum pari cura in\ndeuinctionem conuenitis, si fida interpres amicitia se aestimans\nuotum uidet alterius, responsum deferens tabella significet. ego\nmunera salutationis inpertiens deliberationem meam non tamquam\nuerborum auarus occului.\nXVIII. ENNODIVS FAVSTO. In adserendis quibus suum non denegat honestas plena\nsuffragium multiplicibus non utor adloquiis, ne prolixus sermo\ntamquam a negaturo uideatur inpetrasse beneficium: soletis enim\nquae poscenda sunt precibus anteferre. ad sublimem et magnificum\nuirum Opilionem parentes eius in Africa consistentes\ndirexerunt certam diligentia inspirante personam, qua ad patrium\nsolum remeante hoc mihi muneris praefatus iniunxit, ut ad\nmagnificum uirum Agnellum pro commendatione suorum a uobis\n\n\n\n\n\n\nscripta mereatur. quam rem, emendatissimi hominum, non\nnegabitis, non contenti benignitatem uestram solos in Italia\npositos agnouisse. nunc obsequia mea litteris reddens causam\nscriptionis uerborum conpendiis indicaui. uos dicenti pauca\npraestate praecipua.\nXVIIII. ENNODIVS APOLLINARI. Producendo circa amantem uestri silentia ad absentiam\ncorporalem animum transmisistis: retinendo paginas in inmensum\ncreuit quae hactenus diuisio nil ualebat. res eo rediit\nper abstinentiam tabellarum, ut ueteris aeui prouidentia conferat\nnil amori. rancescit caritas, quam uerborum auarus\ndespicit uentilare: sine cultura est diligentia in usum non\nreducta per paginas: stili frequentia uiuaci pabulo insitam pectoribus\nnutrit amicitiam. facilius, frater, fuerat desideriis meis\nte nullo tempore cupita tribuisse, quam saepe indulta subtrahere,\nquia otium corda nesciunt, quae cibis dulcibus pastor\nartifex inritasti. aliquanto enim tempore continuando scriptionem\ninmemorem me sequestrationis effeceras, dum effigiem\nuenerabilem placido inserebas adloquio: at nunc commeantium\nuacuas manus nudus inquisitor inspicio. ego tamen nolo errore\nmeo alienas culpas adserere, ut quod factum doleo admisisse\nconuincar. accipe ergo, emendatissime hominum, desideriorum\nsolacia per caelestem gratiam absentibus adtributa et perlatores,\nsi mei estis memores, subleuate, ut nesciant peregrinationis\n\n\n\n\n\n\n\n\nincommoda, dum nominatis patriam commendatio amica contulerit.\nquibus remeantibus nuntio me uestrae ualitudinis\nsubleuate.\nXX. ENNODIVS IVLIANO V. LExercetur bonum diligentiae scriptione multiplici: linguae\nenim indicio animorum secreta panduntur. adsiduis curam\ninpendit adloquiis qui otium amore commutat. haec sunt officia,\nper quae tacitus innotescit affectus. familiaris perlator, nisi\nreddendas culmini uestro paginas accepisset, me oblitum reuerentiae\ndebitae testaretur. nescio enim esse caritatis neglegens\nnec partam labore gratiam quieti seruiens effugare. multa\ndebeo uerba foederi, sed ad breuitatem cogit epistola. uale,\nmi domine, honorem salutati accipiens et circa me adultam\nserua dignationem. sic bono in medium adscitus reipublicae\nde felicitatis tuae diuturnitate gratuleris.\nXXI. CONSTANTIO EPISCOPO ENNODIVS. Vigilius subdiaconus uester experiri uoluit quanta mihi a\nuobis caritas redderetur et ad occasionem profectus sui coniunctionem\nnostram conatus adducere, statum inter nos amicitiae,\ndum augetur honoribus, uult metiri, quatenus ad ipsum fructus\nredeat, quem ex diligentiae messe condidimus. hunc, si mereor,\nad diaconii sacramenta perducite, ut dignitas praefati\nad spem mihi proficiat maiora poscendi. sed ne petitionem\n\n\n\n\n\n\n\n\n\n\n\n\nmeam negatus frustretur effectus, sic concessum. meritis uestris\nlocum per longa temporum interualla teneatis.\nXXII. SVMMACHO PAPAE ENNODIVS. Quamuis sublimi uiro Laurentio adsistat pro pignorum commendatione\nprobitas sua. et patris prudentia causas subolis\nexequatur, attamen sollicitudine genitali ad ampliora procedit et\nuix credit pro filiis sufficere quod meretur. adiutricem in\nadstipulatione germinis paginam quaerit et trepidante diligentia\npatrium ardorem nititur cum uniuersitate partiri. cogitate si\nuiro optimo negari effectus potuit et pia et iusta poscenti.\ntribuat diuinitas effectum precibus eius et hunc beatitudinis\nuestrae nominatis conciliare dignetur affectum, ut erigat paruulos\ninplorata coronae uestrae miseratio, quatenus anxii circa ipsos\ngenitoris uota superentur. domine mi, spero ut promissa dudum\nbenignitas in ea parte testimonium ferat, si conprehensis superius\ngeminatam inpendi gratiam qui per me precatur intellegat.\nXXIII. ENNODIVS DOMINATORI. Oportuerat quidem desideria uestra, quae fratris Agnelli\npatefecit allegatio, ut tabella reseraret et ad elicienda conloquia\nformam sermo praeuius exhiberet, quia potuit tibi restitui\nquod debebis nec ullo me colore defenderem te loquente a\npaginis abstinendo. in tuo iure fuit linguae nostrae ferias\n\n\n\n\n\n\n\n\nexercitio commutare et rubiginem rusticantis eloquii fabrilibus\nstudiis amouere, quia sicut damnum caritatis est primum cupienti\nnon dedicare sermonem, ita promulgatae scriptioni silentium\nreddere nec amicitiae suadet memoria nec pudoris. nunc tamen\naccessit ad genium meum quod paginas imperasti, etsi subtrahitur\ntestimonio, quod numquam in amore uires interrogo.\nfacessat ab ingeniis liberalibus, ut credas fascem esse intolerabilem,\nquem amicus inponit. tu tantum exacta conplectere\net censuram castigans rancida iudicantum depone fastidia. absit\na te eum non fouere qui paruit. in spem altioris meriti trahitur,\netiamsi ueniat a moneta triuiali, qui tibi inpositum oris\nmancipauit obsequium. ergo uale, mi domine, quia nolo fieri\nprolixa quae non sunt ad perpendiculum fabricata conloquia.\ntu messem gratiae iuxta fiduciam meam tamquam uber solum\nrestitue, quia in tuo posthac erit arbitrio, si crebro epistolas\nmeas accipere uolueris, his me muniis inuitare.\nXXIIII. ENNODIVS FAVSTO. Aeger animus sicut silentia non patitur, ita processum narrationis\nabiurat: contestationi maeroris nec taciturnitas nec\nconloquia prolixa conueniunt: artatur pagina cui uix inter\ngemitus uerba tribuuntur. sed quid adsero linguae ferias plus\nloquendo et coactam necessariis epistulam terminis garrulitate\npolliceor? deum quaeso, ut anxietati meae de manifesto pro-\n\nsperitatis uestrae succurrat indicio. ille admittat lacrimas meas,\ncui clausa ora fabulantur, cui ad plenam legationem sufficit\na conpunctione defluens imber oculorum. ego labefactatam non\n\n\n\n\n\n\n\n\nsolum quietem meam sed et salutem inimicorum ualitudine et\nrumorum procellis agnosco. potens est diuinitas inmensae\ntempestatis incerta bono serenitatis amouere. uos, si de deo\nmereor, saluete et amanti in uobis conscientiam con Rauennates\nexcubias tabellarum promulgatione consulite.\nXXV. ENNODIVS BASSO. Si uetus diligentia, quae a parentibus meis erga amplitudinem\ntuam fructus uberes de gratiae messe condebat, circa personam\nmeam pro fidei memoria seruaretur, monstraret frequentia\nlitterarum et insepuitam caritatem testis pectoris sermo recluderet.\nat nunc oblitum mei te sentio nec aliquam melioris saeculi\nretinere concordiam, quando nulla quae sollicitudinem tuam\nresignent scripta diriguntur. sed ego desiderii inpatientiam ad\nuerba conuerti, qui scio tunc nouellam amicitiam habere dulcitudinem,\nsi annosa seruetur, et illud esse in affectione purius,\nquod nostri examinauere maiores, sciens quia si Camillum mente\nretines, Ennodium non omittes. qua de re salutationis munera\nepistolari cura persoluens precor, ut baiulum praesentium clericum\nmeum, quem ad Gallias et suae utilitatis et meae iussionis\ncausa perduxit, susceptum habere digneris. quo remeante prospera\nuestra scriptione signate, ut si quid in amore damni fecit\nobliuio, epistolaris sollicitudo restituat.\nXXVI. ENNODIVS EVGENETI V. I. Faustum caelo omen adueniens auspicia uestra conroboret\net tirocinia canae dignitatis suis muniant diuina consiliis.\n\n\n\n\n\n\n\n\nper uos supernus fauor regat dominum libertatis, ut ex pec*\ntoris uestri fonte ad aures principis defluat quod in uobis\naetherius imber infuderit. ecce quae debui uota rudimentis\nlieet coactis in artum sermonibus enarraui. uos mementote promissi\namoris et foederis, ut sine mutationis dispendio debitum\nmihi quaestura dissoluat. tenete circa me animum decessoris:\ndignitatis uestrae pollicitatio non frangatur uariata personis\ndomini mei. saluete pro desiderio supplicis et in magna bene.\nficiorum promulgatione suscipite parca conloquia. talis enim\nest usus felicium et natura meliorum, ut linguae copias rebus\net praestitis antecellant.\nXXVII. ENNODIVS SENARIO. Festinatio perlatoris in artum coegit epistulam et dolentem\nmagna fecit pauca dictare. apud eum tamen ista non grauant,\nqui inter sermonum angustias interpres est sensuum. super\ntarditate enim domni Fausti et opinionum uarietate discrucior.\nuos post deum anxietati meae celeri rescriptione succurrite, quia\ndeterius est incerta macerari spe quam manifestam desperationem\nindicio amantis agnoscere. ualete, mi domini, et aduertentes\nquid cupiam uotiua uel necessaria promulgate conloquia.\nXXVIII. ENNODIVS AGAPITO. Si mihi ex sententia dies fluerent, non negotiosis operam\npaginis potius quam obsequentibus exhiberem nec munus\n\n\n\n\n\n\ncaritatis ad officia peregrina transducerem. sed coactus rem\ndiligentiae necessariis commutaui. sublimis enim et magnificus\nuir pro dolosis inimicorum laborat insidiis, qui per me aequitatis\nuestrae inplorat patrocinium, ne praua concinnatio opinionem\neius permittatur incessere et fabricati rumoris ferat forte\nconpendium. domine mi, salutationem largissimam dicens deprecor,\nut ille qui in uobis notus est uigor adsurgat et quod\na partibus uestris poscitur mei sermonis obsequio ad inpetrationem\ncongruam perducatur.\nXXVIIII. PAPAE ENNODIVS. Caelestis utilitatem sequacium cura disponit: inauspicata\nbene de deo merentibus dona tribuuntur: ingerit superna dispensatio\netiam quod supplicare humanitas non praesumit\nagnouerunt aduersarii sedis uestrae quo propugnante uincantur,\nquod proxime de Aquileiensi redemptor noster persona reserauit.\net ideo inter excellentia munerum diuinorum peto, ut mei corona\nuestra meminisse non abnuat. inuitat enim ad famulandum\nplurimos qui quamuis longe positum diligit obsequentem. uale.\nXXX. EVGENETI V. I. ENNODIVS. Postquam prima spei meae effectum dedere conloquia, ad\nusum sermonis ora diu feriata laxaui: animatur enim successibus\netiam cui per conscientiam non subpetit Latiaris eruditio.\ncessantibus studiis saepe facundum gaudia reddiderunt:\n\n\n\n\n\n\n\n\nmaeroris nubila si hilaritas depellit, mox rutilantia per sudum uerba\ndiscurrunt. itaque aut perfectos nos laetitia monstrat aut infantes\nfacit aduersitas. haec, mi domine, nobis etiam adstipulantibus\nconfirmantur. ergo tempus prosperitatis amplexus\nreddo debendae salutationis affectum, sperans ut circa me\nnobilis promissio, quae a plenitudine gratiae sumpsit exordium,\nquasi incrementis egena geminetur. uale.\nXXXI. ENNODIVS AVITO. Licet multam nobis per litteras magnitudinis tuae occasionem\ngaudii lamenta pepererunt, cum ad hilaritatis obsequium index\nfuneris sermo militasset, non tamen par lacrimis iucunditas\ncontigit nec maeroris turbidum ex toto alloquii serena depulerunt.\nretinet adflictionem mens de tanti decessione pontificis\netiam post desiderata conloquia, ob hoc quia natura rerum est,\nut quaelibet laetitia uel modici angoris conlatione superetur.\nsed quid noua commemoratione facimus quae animum clandestina\nhactenus iactatione domuerunt? uotis uestris cum dei\nadiutorio comitem me promitto, dummodo salua domni papae\nnostri incolumitate talem uos elegisse cognoscam, quem eum,\ncui animae cura est, laudare non pudeat. nefas est enim credentem\nad obliqua prouocare et quem affectu obligastis per\nincerta deducere. uale.\nXXXII. ENNODIVS EVGENETI. Non aestimo rem obsequii frequentia posse rancescere nec\nculturam diligentiae uitio garrulitatis adscribi. suppetat forte\n\n\n\n\n\n\n\n\nde abstinentia tabellarum excusatio illis, qui publicae utilitatis\nmuniis occupantur: ueniam non meretur, si ab scriptionis\nadsiduitate temperet absolutus. liquido confitetur amoris neglegentiam\nqui cum possit epistulas, in quibus est affectionis\npabulum, non ministrat: error otiosi est, si bene conperta\nmens per linguae ferias desideratis adtenuetur inpasta conloquiis.\nsed sicut nos religionem gratiae fouere conuenit curis\nsaecularibus nil debentes, ita, nisi magnitudo uestra partibus\nsuis adfuerit promulgatione responsi, damnatis probe facta\nreticendo, quia si tollantur uirtutibus praemia, quem laborasse\nnon pudeat ? ecce, quantum aestimo, breui elocutus utrorumque\npropositum animo meo male esse confiteor, quod remeante\nMontanario, cum dedissem paginas, non recepi, quod debitum\nposco lege restitui, pudore geminari. nunc uale, mi domine,\net uestram quaerens, propriam nuntians sospitatem deum\nprecor, ut si mei memor est, prospera uestra multiplicet.\nXXXIII. ENNODIVS SENARIO. Si amor pudori adquiesceret, si caritatis inpatientia uerecundiae\nlege teneretur, a paginalibus officiis temperarem et\nsilentii formam uestri imitator adsumerem, non inprouidus\naestimator coniciens illa, quibus remuneratio a uobis subtrahitur,\nnon amari nec suaderi facilius tabellarum abstinentiam\nquam tacendo, uiros comitatensis exercitii per linguae\nferias clamare quid respuant. sed non ita est magnitudo\n\n\n\n\n\n\ntua lineis quadrata fabrilibus, ut quolibet tecta uelamine\namantis oculos possit effugere, quia sine obstaculo uestium\npenetralia respicit mens amici. nemo aestimet quod latentis\ninterna consilii apud caros aulicis excocta fornacibus celet urbanitas.\nsed credo, querelis meis illud ordinis uestri aptum\nexcusationibus genus opponas: non recte ab occupatis otiosorum\nmunia postulari, uix ad haec officia posse descendere\nobsequiis principalibus adhaerentes. audiui quidem saepe talia,\nsed confiteor non recepi, quia frequenter necessitates desideria\ntranscendunt et sine intermissione timor cedit affectui uoluntas\nin culpa est, quae concinnata excusatione defenditur. ecce,\nmi domine, quam magna doleam, cum officio salutationis adserui,\nperlatorem utrimque earum pro fide sua et nobilitate\ncommendans, ut beneficio culminis uestri inimicorum eius insolentia\ntechnis suis oppressa subiaceat. uale.\nXXXIIII. ENNODIVS HORMISDAE. Postquam uotiua mihi necessitas uestra beneficio proximitatis\ndesiderii spondere coepit effectum, animo ad longiora\ntransistis et cum Liguriam paene manu contingitis, linguam\nferiis deputastis. minus licuit absentiae, dum sanctitatem\nuestram prolixa uiarum interualla tenuerunt: pensabat confabulatio\ndispendia uisionis et in remediis prouisa diligentiae\nlitterarum commercia praestabantur, per quae officia inter\nhabitatione discretos nil peribat affectui. sed credo eligitis\n\n\n\n\n\n\namicis difficiliora tribuere, non putantes beneficium, si pascar\nin tanta uicinitate conloquiis. at ego casum meum uersa\naestimatione suspiro, ne beatitudo tua retulerit ad iudicium\nquod exhibuit blandimentis, dum quod praecessit adscribit\ntempori non amori. facessat a nostro in amicitiis frons picta\nproposito: nos ad hanc fabricam nulla praecedentium studiorum\nlima conposuit: nudam scimus ad coniunctionem adferre conconcordiam\n: urbanitatem inter caros ut uenena respuimus.\nergo, mi domine, salutationem accipiens amantem tui in hac\npotius parte sectare, ut et culturam fidei per frequentiam sermonis\ninpendas et ex secreto pectoris infucata expectanti uerba\nconcedas. uale.\nXXXV. ENNODIVS APRONIANO V. I. In usu est uiris morum claritate fulgentibus religionem amicitiae\nper culturam nutrire conloquii, ut dum gratiae germina\nfotu confabulationis animantur, ad messem coniunctio foederata\nperueniat. per haec enim munia uoluit senior prouidentia absentiae\nnil licere. merito de uobis emendatissimus hominum\ndomnus Faustus praedicat singulare testimonium. sine nube\ndatur agnosci nihil de eo dubitandum quem probatus attollit.\nsed nunc ad epistulae angustias me reducens secretis debitam\nlaudem claudo penetralibus, ne quod apud externos faciendum\nest apud uos inportunitate rancescat. uale, mi domine, salutationem\nobsequentissimam accipiens: deum precor, ut prospera\nuestra in longum producens mihi quoque secundis amicorum\nsuccessibus spondeat auctionem. uale.\nI. ENNODIVS LIBERIO PATRICIO. Dum pro uenerandae religione conscientiae uerba dirigitis\nin Aquileiensis electione pontificis et diuinis initiata cultibus\nlingua militat consecrando, in ignoti nos diligentia sermonum\nuincla tenuerunt, quia nihil superat iudiciis, quotiens aliquid\nprobatus extulerit. quid enim sententiae sequacium derelinquat,\nquando iustitiae obsequitur cuius in examen definitio non\nuocatur? agitis bono conscientiae quod uestro uix negaretur\nimperio. exhibuit inter arbitros Marcellini uenerabilis collegam\nmaximus hominum humilitate sublimior, et ne potestati fauor\nper obliquos adscriberetur interpretes, quod de proprio decerpsit\ngenio laudati iunxit ad pretium. egistis mediocrem, ne praecelsi\nesset suspecta praedicatio. clarissimorum testimonia ut\nuires accipiant, culmina castigantur. felix sacerdotium, cui\nfacem praetulit plena mens luminis. beata conuersatio, quae\nâ€¢ idcirco in discussionem deducta est, ut tanto uiro adstipulante\n\n\n\n\nsuperaret, quae non didicisset saporem uict-oriae, nisi subiacuisset\nincertis. semper innocentibus gloriam aduersa pepererunt:\nprouidet defensores fortissimos mediocris inpugnatio.\nsed quid epistulae terminos loquacitate produxi, coactas lege\npaginas in humana concinnatione transgressus ? iungo et ego,\namplissimi, partibus uestris pro modulo exiguitatis propriae\ncaelo uobis obsequente consensum et, quod mirabile inter homines\nhabetur, consideratione uestri adtrahor ad amorem.\ninspirata mihi per alterum placet affectio, dum manet caritas\nimis inserta uisceribus peregrinante persona. comitem se tamen\ncaelestis gratia desideriis iungat et dum cupitis datur effectus,\naut inueniat bonum pontificatus aut faciat. ualete, mi domini,\net amantem uestri crebris releuate conloquiis, ut si non\nexigat negotiosas frequentia paginas, praestentur affectui.\nII. ENNODIVS MARCIANO. Dum inter spem et metum animus meus anxio de te iactaretur\nincerto., solida profectus tui indicia conloquii melle reserasti,\nquia domesticam origini tuae facundiam fidelis doctrinae\nheres insequeris. non degenerat, ut uideo, uena. linguarum et\nperitiae successio illo quo patrimonia iure discurrit... putabam\n\n\n\n\n\n\nscientiae dotes rem tantum ingeniorum esse non familiae nec\nduci per stemmata quod labor continuus et indefessus sudor\nadipiscitur. sed, quantum apparet, ordines suos seruat eloquentia\net oris pompa, quae exundauit in ueteribus, migrat\nad posteros: concordat scientiae cursus et fluminum, per consuetos\nalueos et dicendi unda praelabitur. uenit ad te cum\ncensu patris eruditio et bono subolis Asterium sepulcra restituunt.\ninuidi fateor hactenus annis senioribus et aetatem, cui\nille concessus fuerat, suspiraui, beneficiorum caelestium neglegens\naestimator, quando potui desperare de togae fructibus\nradicis manente substantia. sed superna dispensatio ut det\ngenium beneficiis, inprouisum facit esse quod tribuit et dum\nnota. transgreditur, potentiam suam liberalitate manifestat.\nnon est bonis partubus infecunda Liguria: nutrit foro germina,\nquae libenter amplectatur et curia. nota proximitate\nsociantur causidicus et senator: his qui bene toga usi fuerint\nreseratis susceptura sinibus palmata blanditur. uale, dulcissime,\net ad haec decora multus incumbe: totum te studia\nhonesta suscipiant: festina, ut ad messem patriam uenias, linguam\nlectionis sarculo, mores bonorum imitatione purgando.\nIII. ENNODIVS OPILIONI V. I. Debeo equidem prioribus responsa conloquiis et in obsequio\npropositi uel pudoris, nisi pagina rusticante displiceam, accepta\ngeminare, ne potioris dignatio ad paenitentiam redeat\n\n\n\n\n\n\nde abiuratione fastidii. nostro enim uitio in culmine constituti\nsupercilii memoriam non amittunt, si illud mali genus sectari\net humiles suspicentur. cum enim eminentissimos adtollat\ncastigatio sua et honorum plenitudo saecularium hoc solo artificio\npatiatur augmenta, considerandum est quid abiectis detrimenti\npariat status angustia non metiti. ergo sufficiat magnitudini\nuestrae, quod post duplicem scriptionem sentio quid per\nsilentium erroris incurrerim. sed timui confiteor, ne ad uitium\nme duceret fuga culparum et [sermo deputatus ad gratiam,\ndum nulla peritiae lima comeretur, inueniret offensam. refugi\nhorrorem, qui ignaris de parendi occasione generatur. ecce\nasserui habuisse me et animam depositum confitentis et bene\nde uiribus conscii in restitutione uerecundiam. restat autem,\nemendatissimi hominum, et illud placere uobis allegationis\nmeae inspectione cognoscam, quod hactenus accepta non reddidi.\nfida enim index est possibilitatis nostrae consideratio et\nsicut in omnibus praecipua, ita famam muniens circa linguae\nmaciem custodita, quia, si crescit eloquentium dos pudore, facile\nprudentiae nomen adipiscitur, cum per ipsum conticescat,\ninfantia. causae tamen, quam iniunxistis, iacturam frontis exhibeo\net dum imperata exsequor, opinionem ad incerta transmitto.\nAgnellus de casis per uarias promissionum mihi inludit\neffigies, uolens a nobis summam pretii designari. sed mali\n\n\n\n\n\n\nhominis ardorem insatiabilem esse didicistis, qui nisi contemptu\npecuniae non sanetur. domine mi, saluto et rogo, ut religio\ncirca. me pii amoris seruetur et foederis.\nIIII. ENNODIVS HELISEAE. Diu quaesitus desideriis meis euenit effectus: ut detur genius\nbeneficiis, transmissa in longum expectatione tribuuntur. uiuit\nin quacumque terrarum parte proximitas: sequestratione corporum\nsanguinis catena non rumpitur: per discreta regionum\ncaritas damna non sentit, quando inter eos qui habitatione\nseparantur praesentiae uice tenetur affectio. deo omnipotenti\ngratias refero, quia uos memores fecit esse pietatis et prosapiae\nsub religiosa occasione reminisci. teste deo postquam\nmihi domna Cynegia meritum uestrae conuersationis exposuit,\nuisionem uestram speciali ardore requisiui, si uotis copiam\noptata dedisset occasio. domina, salutationis reuerentiam dicens\nin designato litteris uestris negotio ministerium deuotionis\nspondeo, quia tantum praestatur animae, quantum sanetis\nexhibetur studiis. uere dico me numquam dilexisse quem detestamini\net ueritum, ne ad diri hominis profectum uester\nquoque inclinaretur adsensus. adsit deus, ne ad ecclesiasticam\ndignitatem ueniat nulla bonae institutionis incude formatus.\nV. ENNODIVS AVITO. Vellem produci causam, si propositum non grauarem, per\nquam frequentia amantis scripta promerui. dum enim\n\n\n\n\nnegotiosas paginas destinatis, ministerium praebetis affectui. sed\napud prudentes et animorum conscios sufficiunt parca conloquia.\nurbanus in promissionibus esse non sapio nec eis, quibus animam\ndebeo, fucata fronte blandiri. uos tantum coeptis insistite et\nmandatis caelestibus obsequentes malum hominem, quem dicitis,\na desideriis deducatis. me conuenit plus rebus ostendere\nquam sermone polliceri, quia quod tribuo hoc mihi restitui\nincunctanter expecto. domine mi, salutationem plenissimam\ndicens rogo, ut domnae Heliseae communi matri pro me gratias\nagas, quae dignata est litteris suis uincula proximitatis ostendere\nVI. LEONTIO ABBATI ENNODIVS. Supra meritum meum summa circa me beneficii caelestis\nadoleuit, dum qui poena dignus sum iustorum praemia consecutus\nexulto. frustra delinquentes periculi mater desperatio\nad extrema praecipitat. in errore maximo constituti meo ad\nspem solidam reparentur exemplo. nescio de quo opere mihi,\nde qua innocentia epistolarum uestrarum fructus accesserit\net animam peccati ubertate locupletem caelestis boni melle\nsatiarit, nisi quia ille qui uulnera nostra suscepit et pro nobis\ndoluit mutata meritorum condicione quos flagellis dignos uiderit\ncastigat muneribus et uersa uice noxiorum animas dum\nsecundis replet, pudore meliorat. superni ergo secreti dignatione\nconfabulationis uestrae fruges elicui. uos de corporis mei\nsanitate sollicitos ille reddidit, qui animae meae curam per\n\n\n\n\n\n\nspiritales medicos ad statum indultae ualitudinis redire conpellit.\nquae sit in me substantia membrorum, religiosae sollicitudinis\ninuestigatione perquiritis, quorum status animae partem\nneglegens toto mundi istius grauatur imperio. agite oratione\nme talem fieri, qualem adseritis blandimentis, quia fuci\nnescia propositi uestri claritudo quem bonum esse praedicat\nante tempus innocentiae adnuntiat mox futurum. fratribus meis\net conseruis, quos direxistis, quantum exhibere solacii potui\nuoto potius quam re idoneus non negaui. superest ut accipientes\nobsequia mea cum uniuerso cui praeestis concilio per dei omnipotentis\nmisericordiam coniurati deo pro paruitate mea precibus\ninsistatis, ut cui deest per actiones suas fiducia bonorum per\nsuffragia uestra contingat.\nVII. EVPREPIAE ENNODIVS. Quamuis saepe ingenii mei maciem cognouisses, periclitari\ntamen ieiunia oris olim probati iussionis celeritate uoluisti.\nsed ego non abnuo oboedire diligenti, ut si facundiae deest\nmeritum, gratia subueniat obsequendi. uariae sunt donorum\ncaelestium, licet ab uno auctore progrediantur, species: alium\ncommendat perfectio, alterum insinuat quod sine tarditate\naliqua uult parere. domnae meae Cynegiae epitaphium uix una\nhora habens tractandi spatium inelimata uelocitate conposui.\n\n\n\n\n\n\n\n\n\n\nuide necessitatem, ut illam tantorum meritorum feminam uerborum\nsaltibus explicarem. parca.t sterilitati meae uenerabilis\nanima, suscipiens pro schemate dictionis studium sine nube\ndictoris. tu, mi domina, epistolam praesentiae meae uice conplectens\nora, ut spiritus illius scabridis nequaquam laedatur\nofficiis.\n\nEPITAPHIVM. Nil sexus nec busta nocent, nil fila sororumVltima, fallaci pollice quae tenuant: Mixta deo mulier uiuit post funera factis,Mascula femineo tramite gesta ferens. Sanguis honor genius probitas constantia uultus Vicerunt tantis exitium pretiis. Moribus adseruit magnorum stemma parentum Indicium generis mens cui clara fuit. Instituit natos uitam seruare serenam, Dum docet exemplis semper amare deum.\nVIII. ENNODIVS PETRO. Postquam uenerabilis iustitia principis periclitatis moribus\nmagnitudinis tuae donauit te honorum germine pro messe uirtutum,\nper linguae ferias fouens inreligiosa silentia et in eloquentia\ntua et in meo amore peccasti, quia naturalibus adolescit\nelocutio munita superciliis, quotiens prosperorum\n\n\n\n\n\n\nfamulatur indicio. copiosior facundia honorum militat incrementis:\nprofectus BUOS non inparibus significant peritorum ora successibus.\necce inamabilis taciturnitas et uobis dicendi abstulit\ngenium et mihi laetitiae inuidit effectum. referatis forsitan:\nposses me, amice, de ignoratione culpare, si quid tibi de apice\nmeo promiscuis dedicata nuntiis fama suppressit. sed ego\nagnoscere carorum culmina rumore non patior et manifesta\ngaudii colligere de opinionis inconstantia. noueram quam mihi\ndeuinctionis spem simplex eruditi dudum fecisset allegatio:\ncredebam frustra me in illa parte serenis animum auris committere,\nunde tu me esse hilarem non iubebas: illam ipsam\nmille alarum fabricatam remigiis scriptionis tuae aestimabam\npedibus potuisse superari, ne amanti expectata bona tibi fructum\npraeripiens alter ingereret. ecce, mi domine, honorem salutati\naccipiens agnitis dolorum causis remedia properata non deneges,\nquia, quantum praesumo, nec fides in diligentia nec ad unguem\nductus sermo uos deserit in loquela. non contentus tamen uno\ndicendi genere displicere carmen adieci, ut post epulas Antenorei\ngurgitis, quas lauacra Aponi. coacta in artum carnis lege\ncastigant, dum illud, quod aquarum fetibus distenditur, aqua\ndesecat, ego quoque, qui Heliconis fluenta non tetigi, poeta\n\n\n\n\n\n\n\n\n\n\n\n\nnouus admiscear. accipe ergo risum motura poemata et Glouidenum\ntuum te solum agnouisse contentus, a publico rigore\nme subtrahe, quia, si est quod forte placeat, sententia mihi\nuestra sufficit, si quod morsu dignum sit, secretum puto quod\nde amici culpis agnoueris. dabis etiam ueniam, quia oculorum\npressus angore poemata fortasse clauda conposui: non enim\npossunt esse uersuum solidata uestigia luminis officio destituta.\nlege ergo aquas calidas, quas inuises.\n\nTollitur adclini tellus subnixa tumore, Leniter elato fulta supercilio. Verticibus nullis caput admouet illa superbum Nec similis pressis uallibus ima petit. Fumifer hic patulis Aponus fluit undique uenis, Pacificus mixtis ignis anhelat aquis. Vnda focos seruat, non sorbit flamma liquorem:Infuso crepitat fons sacer inde rogo. Ebrius hic cunctis medicinam suggerit ardor, Corpora desiccans rore uaporifero. Hic pyra gurgitibus, scintillis fluctuat umor: Viuitur alternae mortis amicitia. Ne pereat, nymphis Vulcanus mergitur illis, Foedera naturae rupit concordia pugnax.\nVIIII. ENNODIVS FAVSTO. Secundet desideria honesta diuinitas: felix auspicium bonis\nnon negetur studiis: ingenuae intentiones prosperorum fructibus\n\n\n\n\n\n\nconualescant. uotorum obsidem tradidit honestati qui ad liberales\nadspirat superis fauentibus disciplinas: bonarum affectus\nartium dirum dedignatur ingenium: ad eloquentiae ornamenta\nnon tendunt nisi moribus instituti. his Partenius noster germanae\nfilius incitatus stimulis Romam, in qua est naturalis\neruditio, festinat inuisere, cui magnitudinis uestrae suffragia\nsum paterna pollicitus. datur culmini uestro per supplicantem\ngenius, dum, quod usus exigit, precibus inploramus, ceu si\nquis credat se ortum solis, cursum fluminis oratione promereri.\nnon est beneficium, ubi ordo seruatur: mori obsequitur quod\nobligat uniuersos. ego tamen supra cursum, a quo nequaquam\ndisceditis, aliquid accepturus occurro. direxi personam, in qua\nmeritorum meorum status aestimetur. alios forsitan commendatio\niuuet indebita: parentibus minus est quicquid superare\nnon possumus. domine mi, seruitia salutationis repraesentans,\nportitorem paucis eiusque negotium elocutus, restat ut agnoscam\nquid mereatur persona causa proximitas.\nX. SVMMACHO PAPAE ENNODIVS. Dum sedem apostolicam coronae uestrae cura moderatur et\ncaelestis imperii apicem regitis, blanditur profectibus parentum\nquod meis promissum tenetur officiis. spem sine labe obtinet\napud constantem uirum fideliter obsecutus. grandis est pompa\npraestantis, quotiens quod unus meruit plurimis repensatur.\n\n\n\n\n\n\nsuperorum instituta sectantur per quos generatio recipit quod\npersona condiderit. sic Israelitici delicta populi propter Dauid\npoena non tetigit, dum genti opitulata est praecessoris integritas,\net fides hominis aut eripuit de errore populum aut\niuuit in gratia. Partenius igitur praesentium portitor germanae\nfilius hac ad coronam uestram fiducia animante directus est,\nquem sollicitudo liberalis Romam coegit expetere. sancta sunt\n\\'studia litterarum, in quibus ante incrementa peritiae uitia\ndediscuntur. hoc itinere cana ad annos pueriles solent uenire\nconsilia, dum quod aetas refugit norunt instituta praestare.\nfouete ergo cuius ueniendi causas patefacta [consanguinitate\ndidicistis. habetis obsidem, in quo dilucide meritorum apud\nuos meorum qualitas innotescat. domine, ut supra salutationis\nreuerentiam obsequiorum deuotione restituens precor, ut perlator\npraesentium famulus uester felici sorte peregrini apud\nuos nomen excipiat, quia quod adtributum fuerit precibus\nmeis uestrum supra dotes suas ornat officium.\nXI. ENNODIVS LVMINOSO. Videro apud quos plurimis adserendus est quem instituti\nliberalis cura sollicitat: uos patronos meruit causa communis.\nnon ignari peregrinos suscipitis nec erudiendos animatis: expertis\nmanus necessitatibus frequenter adhibetur, dum ad eloquentiae\npalmam feriato ore eos qui titubant inuitatis. exemplis\nhortatur ex peregrino potens, ex incipiente perfectus. utraque\nPartenio germanae meae filio pars conuenit, cui ad\n\n\n\n\n\n\nuenerabiles disciplinas Romam petenti pro ferratis calcaribus sufficit\nuos uidere. si ab humanitate non discrepat, sublimitatem tuam\ngerens ante oculos rebus ad uirtutem potius quam monitis\nexcitatur. magistra laboris est laudis ambitio, praecipue quando\nin illo exuberat, quem similis retineas fuisse fortunae. sed\nnobis cordi sum, circa memoratum patrem reddite, ut amor\nmutuus de uicaria inpensione gratuletur, ut quicquid in magnitudine\ntua dudum laboris exhibui mihi per alterum reformetur.\ndomine, ut supra salutationis obsequia dependens satis esse ad\ncommendationem credidi, si qui esset portitor non lateret.\nprecum prolixitate utitur de inpetratione diffidens: argumentum\nest nil merentis diu rogare. facessat a moribus tuis, ut perdas\nbeneficiorum genium, dum longa supplicatione producitur de\neffectu celeri subleuandus.\nXII. ENNODIVS FAVSTO IVNIORI. Deo gratias praefatus, qui oculorum meorum quas inexplicabilis\ndolor pepererat nubes abstersit, iure ad ipsum beneficia\nsua referens, qui lumen dedit et reddidit. uix enim post innumeros\ndies sanitatis fiducia animante respiro. et hoc ad\nabsentiam culminis uestri prolixiorem respicit, ut quem genius\nsuus de uicinitate deseruit nil uideret: sed potens est ille, qui\ncorporis tulit nebulas, rerum serenitate mutare tristitiam.\npost elocutionem necessitatis ad negotium redeo, quod coactum\ninpetrauit adloquium. amabitis, ut spero, baiulum, quem adserit\ncausa ueniendi. Partenius sororis meae filius per liberalis\nstudii disciplinas ingenuus uult uideri: optat, ni fallor,\npeculii uestri habere testimonium. magnitudo igitur uestra\n\n\n\n\n\n\npraeteritorum tenax, memor praesentium, prudens futuri, perlatorem\npro mea commendatione suscipiat, et qui erit per\nuisionem uestram scribente felicior peregrinationis non patiatur\naduersa sentire. domine mi, debitum seruitium reddens precor,\nut uel per hanc occasionem, qua illinc Partenius susceptas\npoterit paginas destinare, desiderati multiplicetur forma conloquii.\nXIII. ENNODIVS HORMISDAE. Scimus religiosi sacramenta propositi ab obnoxia peccatis\nmultitudine innocentia et fide separari et titulos uenerabilis\nofficii mores potius insignire quam corpora. quis bonum conscientiae\ninter homines quaerat, si mundi adhibenda est circa\npontificum statuta necessitas, si sacerdotum promissio circumspecta\ncautione seruabitur? jnumquam habuit in affectu constantiam\ncui facere aliud de pollicitatione non licuit. saeculi\nconuersatio legum metu retinetur: dei famulos quod bonum\nest exhibere conuenit non formidini sed amori. dudum dum\nnobis metus instaret et de clementia pii regis dubio meritorum\naestimatione penderemus incerto, camelos nostros tot dandos\ndomno papae tali reuerentiae uestrae condicione tradidimus,\nut, si nobis animalia ipsa non essent necessaria, iustum pro\nipsis pretium mitteretur, et quia nouit optime sanctitas uestra,\nnos dum potuimus per allegationem tuam utilitates sanctae\nRomanae ecclesiae subleuasse, nunc uicissitudine facite de\nueritate beneficium. quaesumus etiam salutatione praefata, ut\nquid super hac parte deliberatio uestra habeat indicetis, quia\n\n\n\n\n\n\ncredimus nec praefatum sedis apostolicae praesulem nec uos,\nqui mediatores existitis, aliud cogitare, nisi quod et proposito\net iustitiae sine dubitatione conueniat.\nXIIII. ENNODIVS SERVILIONI. De perfectione confidunt discipuli, quotiens magistrorum\npraesentiam praestolantur: spes eruditionis manifesta est, ut\nfruatur genio suo, inuitare doctorem: clara sunt ingenia, quae\ninstruentum agitantur desideriis: monitorem requirunt qui felici\nsorte didicerunt. sic ego sanctitatis tuae adfectione possessus,\nquamquam me de peritia iactare non audeam, uultum tamen\npraeceptoris expecto, ne degeneri te credas ecclesiasticum germen\nfilio conmisisse, quia quamuis memoria mea ad centenos se\nnon ualeat fructus extollere, scit tamen semina multiplicata\nredhibere cultori. ueni ergo, ut coram positus segetem tuam\nboni agricolae uice respicias. deus procul auertat inuidiam.\nita uomeribus tuis ecclesiasticae fecunditatis planta conualuit,\nut nulla saeuientis procellae possit inpulsione subuerti. nolo\npraiudicio laudis sanctitatis tuae grauare conscientiam: inspicies\nquae litterarum testimonio declarantur. superest salutatione\npraelata, ut ad gaudia tua iam properes, quia diuina\nbeneficia gradibus semper accedunt et quibus bona conferunt\nmeliora pollicentur.\nXV. ENNODIVS SENARIO. Numquam apud deum fusa deprecatio uotiuo nudatur effectu,\napud quem hilaritas lacrimis obtinetur et maeror transit in\n\n\n\n\n\n\nlaetitiam. adfuit diuinitatis auxilium desideriis meis et te,\nanimae meae maior portio, de prolixis gentium finibus misericordia\nduce reuocauit. uere non possum epistulam in multa\nuerba diffundere inpeditus fletibus, quos gaudia in cumulum\nadducta pepererunt. fac, mi domine, paruitati meae caelestis\ndoni plenitudinem non perire. unum uterque habeamus hospitium\nnec de parietum angustia sollicitudo generetur, quando\nunum pectus sufficiens animabus nostris praestat habitaculum.\nXVI. ENNODIVS PAMFRONIO. Magna sunt imperia gaudiorum: expers est continentiae\nhilaritas et in uocem gestit erumpere. uenit optatus desideriis\ndies et ille, quem numquam de meritis meis sed semper de\nsuperna pietate postulaui, magnitudini tuae splendor accessit:\nredditus est generi et moribus tuis apex, per quem conscientiae\nfidelis in lucem prodire non formidet integritas. deus\nbone, indulta custodi, auge successibus quod dedisti, fac circa\nseruum tuum primum esse gradum qui summus est. praecipio\nspe futura quae deprecor: nesciunt in foribus haerere quae\ncaelo auctore tribuuntur. semper incrementis ad culmen ascenditur,\nubi supernus fauor praestat exordium. quis hoc in uita\nhominum uel eorum, qui conuersationem suam nulla custodiunt\nnube sordentem, accessisse sibi die una gratuletur, te honorum\nauspicia ingressum et dulce meum Senarium ab ultimis terrarum\npartibus restitutum? breuis horarum cursus interfuit,\n\n\n\n\n\n\nut et tu palatio natus et ille sit redditus. in ueritate dico et\nde dei misericordia mihi securus spondeo, fragilitati meae praesidia\ncaelo obsequente concedi. spondetur mihi quod uobis est\npraestitum. domine mi, salutationis obsequia suscipiens rogo,\nut, si quid amori meo tribuis, domnum animae meae Senarium,\nut apud me maneat, exorare pleniter non omittas. quod nisi\nobtinueris, multum mihi de hilaritatis cumulo decerpsisti.\nXVII. AVIENO ENNODIVS. Bene magnitudo uestra, dum origini et moribus praestat\nobsequium, emendationem sine interuallo coniungit errori et\nquod peccatum sapienter intellegit, priusquam altero denuntietur,\nauertit. quis credat deliquisse in correctione uelocissimum?\npene non uocandus est sectator excessuum qui obuiam\nmanum ponit in subreptione culparum. haec, mi domine, ad\nea, quae es dignatus scribere, gratia uestra duce respondeo.\nceterum humiliorem me proposito actuum meorum pondera\nreddiderunt: uix miseria remansi idoneus reformare conloquia.\ndomine mi, salutationis obsequia praesentans deum rogo, qui\nculminibus uestris fructum pro hac qua humilem non spernitis\nconsideratione restituat.\nXVIII. FAVSTO ENNODIVS. Vix est ut intentus rebus felicibus aduersa praenoscat: uelut\nsinistrum enim omen repudiat, si quid de austeritate futurorum\nintellectu praecedente respexerit: certe ne et alieno\ntempore amarae se misceant, ipsa molestiarum horret agnitio.\nnullo credebam interuallo nunc inamabilem Rauennam, dum\nerat thesauris meis plena, distare: non me sic sitientem fons,\naestuantem aura, ut illa ad se non lassum requies inuitabat.\nat nunc ipsa Roma puto ad longiora pro peccatorum meorum\nfasce translata est. ubi est illa quae rara putabatur frequentia\nlitterarum ? ubi crebra uisio? ubi tot solacia diligentiae? uere\npro meis partibus loquor: detestor uitam, quae nec in aerumna\nconstitutis est odio. adleget forsitan culmen tuum, sibi pro\nsuperna dispensatione cupita contigisse. non est plena felicitas,\nquando uestrorum aliquis miseriis durae sequestrationis adfligitur.\ndeo credite, non sunt fucata quae defleo nec ad explicandam\ncordis tragoediam aut epistularis concinnatio sufficit\naut sermonis angustia. Christe rerum arbiter, propriae succurre\nnecessitati, ne humana fragilitas ad inmensi fascem doloris\nnon sufficiens pressa subcumbat. domine mi, salutationis seruitia\ndependens rogo, ut paginalis circa me cura seruetur, ut\nuel hoc remedio inter aestus mens constituta respiret.\nXVIIII. PARTENIO ENNODIVS. Non in te admiror sermonis abstinentiam, quia qui exigua\ncondiderit nil producit. credis sub hac occasione profectus tui\nlatere substantiam? et taciturnitas inperitiam prodit et infabricata\nconfabulatio manifestat infantiam. interea ante inops\ngratiae non fuisti, sciens quid diligentia, quid amantis sollicitudo\nflagitaret: factus es bonarum rerum nescius, postquam\nte ad obtinenda quae putantur summa trasmisimus. quod\nrestat, uale et accipiens monitoris uerba melioratum te scriptionis\nadsiduitate diuulga.\nXX. AVITO ENNODIVS. Dum remedia sua quaerit affectio et aestum sollicitudinis\nconloquio cupit medicante releuari, ardescit animus prouisionis\nbeneficio: unde extingui creditur, geminatum diligentiae surgit\nincendium. saepe mihi baiulorum copiam perquirenti inde\naegrescere contigit, unde opinabar quod prodesset accidere.\necce medetur desideriis meis qui suorum ad uos causa properauit:\nfit adiumentum necessitatis alienae quod propriae\nconsideratione suscipitur. uidero quid conmendatione mea Bonifacius\npromoueat: interim opitulatur studiis meis quod prolixis\na me precibus inpetrauit. hunc bonis ortum natalibus testis\nsanguinis mens designat. germanum suum praefatus in uicinitate\nAquileiensis ciuitatis adserit esse captiuum, qui ut a uobis\n\n\n\n\n\n\niuuetur exposcit. sanctae domus uestrae consuetudo uulgata est:\ntalem uitam bonorum actuum obsidem iam dedistis, a qua\nuelut debitum poscat qui calamitate deprimitur. domine mi,\naccipientes plenae salutationis obsequium facite exorati quod\nsponte consuestis, ut qui uestris supplex est alteri eum esse\nnon liceat.\nXXI. AVITO ENNODIVS. Adstipulatorem me opinionis suae fieri magnitudo uestra ita\nsupplicatione postulat, quasi ad amicitias recenti adhuc sim\nincude formatus aut non genio suo defrudet qui propositum\ndiligentiae sub quacumque occasione commutat. facessat a\nChristianis moribus uaria de amante sententia: qui officium\noris sui dedicauerit laudibus liberum non habet inchoata deserere,\nne deuenustet praefati mella praeconii uilitate sequentium.\nuidero qui ingenuum credat esse sectari nouitatem: ego ut tarde\namicos eligo, ita in his indemutabiliter perseuero. mihi adsum,\nquotiens opinionem uestram astris aequauero, quia apud quos\nignoti sumus moribus nostris de sodalibus aestimamur. uere\nfateor splendorem conscientiae uestrae famae uice copiosus\neffudi: ante aduentum culminis tui obsequio sermonis mei in\nLiguria quanti essetis innotuit. deo gratias, qui cum sententia\nmea generalitatem fecit habere concordiam. utinam me non\nhumiliaret paupertas eloquii! plus habent uota de meritis tuis,\nquam proferat lingua de laudibus: inops facundiae per\n\n\n\n\n\n\nquoscumque strepitus quae gloriae tuae potuerunt conuenire non\ntacui. facta est lux genii uestri conscientiae meae demonstratio.\nprocul auertat diuinitas, ne umquam testimonio meo fragilitas\nclaris moribus inimica subripiat. nulla est quam opime texuistis\nin uobis erroris causa, quam recolam, et si pro meis meritis\nextitisset, bonorum ueterum recordatione sopiretur. quod restat,\nualete, mi domini, et iter meum uotorum benignitate prosecuti\ncaritatis recordatione absentiae meae damna pensate.\nXXII. VENANTIO ENNODIVS. Si proximitas sanguinis ad diligentiam mentes inuitat, pii\namoris obsecutus imperiis gestio me praeuium praestitisse sermonem\net orditum paginas amplectendis uiam reserasse conloquiis.\ndiu quidem cassa expectatione maceratus, dum operior\npaginas non emisi, sed calcaribus suis animum meum fodit\naffectio et ad tabellarum munia priorem fecit accedere. habeo\npraerogatiuam, si bene conicio, plus amantis, qui et post productum\nsilentii uestri studium loquor, et debeo uerecundia\nconmendare quod tacui. nunc tamen, ne epistularis concinnatio\ntransgressa terminum deuenustet auctorem, salutationis seruitia\ndependo et, si mereor, dignationi uestrae conciliandus\noccurro, quia potiorum sublimitas communione geminatur et\nfacem praefert eminentissimo gratia concessa subiectis.\nXXIII. CONSTANTIO ENNODIVS. Si liceret cum magnitudine uestra aequa sorte contendi, si\nhonores aetas meritum quod uobis facem praetulit nos non in\n\n\n\n\n\n\n\n\numbram cogeret: ego potius culmen uestrum de tabellarum\nabstinentia iure culparem, qui, postquam ad urbem Romam\nprofecti estis, nulla me recordationis fruge subleuauit. sed uide,\nper rerum prouidentiam quam cauta est seniorum dispensatio\net fabricatis plena sermonibus: praeuenitur querelis innocentia\net, ne dolorem suum in lucem producat, arguitur: fit rea, ne\nfaciat. ergo haec mihi digrediens promissa contuleras? hac\ndeosculatum fiducia subleuasti, ut crederem mei inmemores\nuos futuros? an ad aliud adtributae sunt paginae, nisi at\nsecreta pectorum oris claue manifestent ? sed abstineo prolixitate\npaginali, ne grandiorem generet confabulatio producta rancorem.\nad salutationis obsequia me reduco rogans, at pro me\napud apostolos dei preces effundas, ut eorum beneficiis mortalis\nangustiae superetur obscenitas et de puro mandatorum\ncaelestium tramite mens serena gratuletur.\nXXIIII. LACONIO ENNODIVS. Bene cupitis superna dispensatio dedit effectum et de negotiosi\noccasione conloquii fraternam refouens diligentiam quod\nputabatur necessarium fecit optabile. hinc caelestis cura nepti\nmeae procum non omnino a sanguine nostro peregrinantem\niussit accedere, ut, dum consulendi instat opportunitas, sancto\namori pabula praestarentur. uix sustinebam fateor procurati\nstudia longa silentii, sed interpres mitior putabam adplicandum\ntimori quod subducebatur affectui. deo gratias, qui ad usum\nstili fraternitatem uestram reduxit et gratiae. diuinis tamen\nlegibus cognationem indiculo conprehensam in matrimonio licere\nsociari sine dubitatione noueritis. sed continuo ad urbem Romam\n\n\n\n\n\n\nhomines meos dirigo, exacturus a uenerabili papa super hac\nparte responsum, ut animum uestrum potioris praecepti firmet\nauctoritas. domine, ut supra salutationem plenissimam acci- â– \npientes sanctum quoque et communem patrem parilis noueritis\nesse sententiae, cuius ad uos per hominem meum, si diuinus\nfauor adnuerit, cum sedis apostolicae apicibus litteras destinabo.\nXXV. AVITO ENNODIVS. Quam saepe aliena peccata nos ingrauant et quod a nobis\nnon oritur iure nostro inputatur excessui! ex me didici fidem\nueterum non: perire, dum per negotia nouella cana poetarum\nreparatur adnuntiatio. de me dictum aestimo: decidit infelix\nalieno uulnere. super expectandae memoriae uiri\nSabini filio exhibetur praefata concinnatio, qui hactenus aegritudinis\ntentus obstaculis sine uitio suo constituta uiolauit.\nfateor paene animum meum reum fecerat magnitudinis uestrae\ndiues adsertio et credebam culpam esse propriam, quam conscientia\nnon habebat. ecce, ut primum in bonam ualitudinem\nreductus est, Mediolanum cum summa properatione commeauit.\ncetera apud uos alleganda esse non credidi, quia qui commendat\nmagnis uiris iustitiam obliuionem uidetur aequitatis opponere.\ndomine mi, salutationis plenissimae munus exhibeo et, quod\n\n\n\n\n\n\n\n\n\n\n\n\nsuperest, quaeso ut status circa me gratiae uestrae, quamuis\nsit plenissimus, adhuc tamen recipere cogatur augmenta\nXXVI. AGAPITO ENNODIVS. Resistunt peccata desideriis et ut meritorum status delinquentibus\ninnotescat, a labiorum proximitate cupita subtrahuntur.\nacrius adfligunt oblata, cum pereunt: potior sitis est,\nquam undarum gustus exaggerat: non urunt memoriam prima\nfronte negata beneficia: quis ferat ingestam oculis aequo animo\nse perdidisse dulcedinem? sed recte ista ad supernam remittuntur\nprouidentiam, qua caelestis dispensatio mysterii idcirco\nhumanis dispositionibus manus opponit, ut uotorum praestet\neffectum. sanctus pater uester libenter se pariturum iussioni\nmagnitudinis uestrae fuerat de mea occursione pollicitus, sed\nanimum eius in diuersam partem pro utilitate, quantum dicit,\necclesiae superuenientia rapuere consilia, sicut praefati pagina\nad uos directa declarauit. praestolatur tamen super negotio\ndesignato magnitudinis uestrae secunda conloquia, quo manifestius\nin fratris uestri Fausti patricii utilitate me esse necessarium\nreseretur, cuius gratiae nihil sibi aestimat liberum\ndenegare. quod restat, obsequii mei humilitate suscepta precor,\nut caeli opifex, qui culmini uestro paruitatis meae curam est\ndignatus infundere, ipse per uos sequenda disponat.\nXXVII. EVGENETI ENNODIVS. Supra modum me sollicitant procurati studia indefessa silentii\net licet animus in statione sit positus, contristat sermonis\n\n\n\n\n\n\n\n\nabstinentia, qui uiuis imaginibus secretum pectoris oris claue\nmanifestat. patior quidem interdum caritatem sub paginarum\npromulgatione simulari, numquam tamen credo his muniis abstinere\nqui diligunt. referat forte magnitudo uestra publicae\noccupationis curam locum scriptis familiaribus non dedisse.\nsed idem status erat, cum praecedente tempore conloquia culmen\nuestrum crebra praestabat nec ita aulicis deputatus premebatur\nexcubiis, ut promissi amoris memoriam non haberet. quis fauis\ntoxica, quis caenum fontibus clandestinus susurrator admiscuit?\naut forte quod fuerat de affectione subreptum ad iudicium\nrettulistis ? sed ego occupare uos paginarum promulgatione non\ndiffero, ut ad usum ueterem cessantibus promissae dignationis\nstimulis uel garrulitatis meae prouocati fruge redeatis. domine\nmi, obsequium salutationis plena humilitate persoluens indico\nme uestris cupidum esse aspectibus praesentari, si tamen faciendum\nperpensis quae uobis cordi esse non dubito rescribatis.\nI. ENNODIVS PARTENIO. Nisi te efflictim diligerem et pii amoris soliditas indemutabili\nradice constaret, possem iuiuriarum dolore prouocatus, uel cum pueriliter irasceris uel cum adroganter supplicas, con- a\nmoneri : nihil enim inuenio, quod sit fabricata humilitate superbius.\npraefero contumelias fucatae frontis obsequiis: transit\namaritudinem dulcedo simulata. non opus est deprecationibus,\nsi quae te catena nectat intellegis. poscant pro excessibus ueniam\nquibus est liberum non parere. ita famulos nobis iudicii cae\nlestis claritudo deputauit, ut in quacumque mens parte deflexerit\nillorum necessitas inclinetur. ille expectat clemens,\nqui destrictum, si uelit, refutare possit imperium. haud procul\nab hoc ordine euagari potestas mihi a deo adtributa patietur.\noptare te conuenit, ne mansuetudinem, quam in me praedicas, is\nmeritorum tuorum consideratio iusta deuenustet et pietatis\ntramitem culparum multitudo depretiet. licet, ni fallor, misericorditer\nuindicta comitatur errantem nec ulla est potior patientia\nnisi quae uitiis aditum non recludit, a te tamen facessat indignatio\nnostra, quia quod deliqueris non inclusus dolor et\ngratia fallente seruatus sed uerbera castigabunt. nunc uno\nmodo in cicatricem cogere uulnera intemperatis sermonibus\n\n\n\n\ningesta praeualebis, si te per culmina liberalis studii ingenuum\ndoctrina monstrauerit. ueniam nisi peritia suffragante non\nexiges: mutata qua notus sam lege parcendi circa desidem\nsaeuitiam sub perennitate seruabo. quod restat, deum precor,\nut ualeas et de uersibus tuis caelesti fauore comitatus spem\nangeas, quam dedisti.\nII. ENNODIVS FAVSTO. Summa gaudiorum est opportunitas perlatoris, qui minister\ndiligentiae per necessitates suas desideriis obsequiam praestat\nalienis. hunc quidem honestas commendat et peregrinus ab\nofficio mercatoris pudor insinuat. iungitur quod notitia culminis\nuestri ad fidem probitatis accessit. nam scriptionis\nuenerandae frugibus ipso commeante satiatus sum. refundo\nergo depositum officii lege constrictus et quem in Liguria\npositum pro uirium mediocritate suscepi ad potissima patrocinia\ntabella prosequente trasmitto. quod superest, reuerentiae\nuestrae quicquid habet humilitas deuotionis offerimus, supplicans,\nut litteras uestras uel pro mearum adsiduitate iam merear.\nIII. EVPREPIAE ENNODIVB. Rerum omnium cursus obsequiis corporis, animarum constat\nimperio: aliud nobilitat caelestis adfinitas, aliud abiectio terrena\nsummittit. nec liberum est, ut quo mens parente deo\n\n\n\n\n\n\nconlata deflexerit quod de ultimis adsumptum est non sequatur,\nnec licet militem obuiam manum decretis imperatoris adferre.\nhinc Crispus adseruit aliud nobis cum dis, aliud cum beluis\nesse commune. huius secreti ratione cum absentibus peregrinamur\net salua membrorum ualitudine amantum febribus\naestuamus: per haec uincula nulla itinerum interiectione diuidimur\net segregati habitaculis in unum studiis conuenimus.\nnosti, soror uenerabilis et omnem apud me transgressa dulcedinem,\nquae praefationem exegisset occasio. nunc aperta\ntecum et prodiga pudoris fronte congrediar. uix quae ante\ndirexeras blandimenta sustinui: post admonitionem meam duplicia\nin litteris mella fudisti, quae tota pectoris secreta concuterent\net ad desiderium tui captiuam animam relicta corporis\nsede. transferrent. quam timeo ne rursus ad incertum\nremittatur affectio et cum tota mens diligentiae uela laxauerit,\nsubducta periculum statione patiatur! animus meus quia fuci\nsit nescius. cognouisti nec destabilem inter amantes urbanitatem\npossit adsumere. tua rursus diuersum sexus et natura\n. pollicetur, ut dicit sapientissimus Salomon: anima, quae in\nsaturitate est,. fauis inludit. scit uerborum meorum\ntestis et iudex disposuisse me, nisi forte subdolo gratiae sapore\ndecipiar et degustatae caritatis sitienti pocula oblata submoueris,\nspiritalis coniugii non simulacrum sed ipsam implere\nueritatem et dum inter nos unum uelle et unum nolle constiterit,\nuel quod bonos ad imitationem stimulet uel quod\n\n\n\n\n\n\nmalos adficiat omnium oculis et mentibus exhibere. tu tantum\ndeo medio aduersus omnem quae ex inuidia nascitur inpugnationem\nfirmam promitte et indemutabilem seruandam esse\nconstantiam. quocirca uale, mi domina, at breui pro maximis\nadmonitione contenta, quia nec epistolaris concinnatio plura\npatitur nec ratio penetralium paginis debere committi, si ad\nhaec quae indicata sunt uoto et fide respondes, propriae scriptionis\ntestimonio pollicere.\nIIII. FAVSTO ENNODIVS. Non scripsi, ut amaro incommoditatis meae indicio uos\ngrauarem, sed ut sollicitudinem uestram, quatenus insistat\norationibus, conuenirem. male oculos meos ante receptae ualitudinis\nsubstantiam inpositus labor accepit: omne a me uobiscum\nlumen abscessit. sat est significasse quod patior.\nuestrum est prosperitatem meam a deo, quem precibus placatis,\nexigere et reseranti litterarum fores crebris opem ferre\nconloquiis. domine mi, deum quaeso, ut illud a uobis indicari\nfaciat quod me delectet agnoscere.\nV. AVRELIANO ENNODIVS. Non est fiducia mea praecognitis nudata successibus. ualidus\nin affectione est quem animo meo diligentiae memorem iusta\nsum aestimatione pollicitus. gratias tibi, superna dispensatio,\nquae humanis rebus prosperorum fructum de aduersitatis occasione\nlargiris nec pateris in ordine suo tristia permanere.\n\n\n\n\n\n\n\n\nnescio quid magnitudini uestrae hostilis malitia de patrimonii\nubertate decerpserit : tamen sub hoc titulo inuictissimi domini\nmultum locupletem gratiam conparauit. bona est iactura substantiae,\nsi incliti notitia principis dispendiis inuenitur : non\nest facultatum formidanda decessio, si per eam, qui omnes\nuincat diuitias, summi domini amor adquiritur. huc accedit\nquod nec illa inminutio, dum facta est lucri Â«ater et honorum\nuia, inpactae humilitatis potuit tenere substantiam. sic reparata\nsunt quae inimicus eripuit, ut adhuc gaudiorum cumulum\npraestoleris. supersunt quae in spe habeantur, cum culmini\ntuo contigerit maxima iam tenere. his beneficiis caelo auctore\nconlatis notitiae et communionis nostrae bona iungamus. quando\nmihi tantum uirum nisi per illa quae praefatus sum contigisset\nagnoscere? sed augeant superna quae tribuunt et ad\nquae desideria porriguntur diuina nos cura perducat. quod\nrestat, uale, mi domine, et amantem tui crebris foue conloquiis,\nquia nisi epistularis concinnatio teneret terminum lege praescriptum,\ngaudia me in multa uerba diffunderent.\nVI. BOETIO ENNODIVS. Par quidem fuerat unis litteris magnitudinis tuae respondisse\nsimpliciter nec geminare debere conloquia semel obnoxium:\nsed cautione ad hoc, non inscitia deuolutus sum. de utrisque\nenim epistulis una obsequitur debito, altera praestatur affectui.\ncredite, nefas putaui non cum faenore suo restituere quod\nmens uenerabilis prima contulerat. dulciora sunt ante exemplum\nbona diligentiae, nec tantum habet uirium aut genii\n\n\n\n\n\n\nqui amicitiarum callem secundus ingreditur: summatim sibi\ngratiam non potest uindicare cui in amore forma praestatur:\ninpudentiae est non respondere caritati, cum manifestet res\nbene orta uirtutem. haec in festinatione perlatoris celer scripsi:\nlatius posthac uerba diffundam nec maciem ingenii mei, dum\nmerita uestra respiciuntur, aspiciam, si tamen desideriis meis\ntabellarum frequentiam commodetis. domine mi, salutationis\nuberrimae seruitia dependens quaeso, ut memoriam proximitatis\nuos habere resignent promulgata sine intermissione conloquia.\nVII. ENNODIVS AVIENO. Diu est quod desideriis ueracibus suspensus solo litterarum\npascor officio: dum enim magnitudinem uestram alloquor,\nuotiuo me aestimo non deesse conspectui. sed remediis suis\nanimus aegrescit adflicti, et quod diligentiae pabulum inuenitur,\nhoc magis macerat de amoris fruge ieiunum. uere, domne,\nsic uos, lumina mea, deus seruet incolumes, quia si aut uires\ncorporis mei siuissent aut festinatio domni, Rauennam totis\nintentionis meae uiribus expetissem. sed si deus uoluerit, salua\nuita domni mei patris uestri et domnae matris post pascha\ncum adiutorio superno ueniam, ut uobis uisis ad spem uitae\nreualescam. domine mi, salutationem uberrimam dicens precor,\nut omnes sanctos orare pro me instantissime procuretis.\nVIII. ENNODIVS SENARIO. Quamuis pro peccatis meis etiam litterarum uestrarum\nsolacia subducantur, ego tamen memor debiti, quo me per\ngratiam uestram ut dei memores obligastis, scribere non omitto,\nsperans, domne Senari, ut deum, quem in me cogitasti, semper\nattendas et frequenter mihi litterarum uestrarum munus inpertias.\ndomine mi, saluto plurimum reuerentia consueta et\ninploro, ut per omnes sanctorum basilicas pro adflictione mea\ndeum rogare non desinas.\nVIIII. ENNODIVS FAVSTO. Quamuis ad tutelam pontificis innocentia officii eius comes\nadsistat nec opus sit humanis solaciis ei, qui humanitatem\nprofessione superauit, scit tamen omnipotens deus me sancti\nepiscopi portitoris praesentium iussioni exactum inpendisse conloquium.\ndiu enim renisus sum, ne arrogans uideretur, si\nminister antistitem et apud sanctissimam conscientiam potissimum\nuix mediocris adsereret. sed perfecta oboedientia est\nquicquid summus exigit non negari. et ideo praelato debitae\n\n\n. salutationis obsequio precor, ut ad consolationem multis inpugnationibus\npraegrauati subsidium conferatis, quatenus singularis\nboni rem facientes non patiamini inmeritum sacerdotem\ndiuturnae subiacere maestitiae.\nX. ENNODIVS FAVSTO. Deus, qui bonorum operum animo uestro inseruit affectum,\nipse obsequentem sibi longa felicissimum aetate tueatur, quia\n\n\n\n\n\n\n\n\nquamuis innocentia quam fouetis indesinentes pro uobis ducat\nexcubias, obligati tamen beneficiis uestris non possunt quae\npro uobis deo debent uota conprimere, quia pro inpensis gratias\nnon referre et deus in carne constitutus exhorruit. utinam\ntantum ualerem pro rebus uerborum tribuere, quantum sentio\nme debere! his tamen, quod ad aliam mercedem uestram pertineat,\nsuggerere non omitto, ut cartam, quam in causa Laurenti\ntabularii Comensis fecistis, inpletam mihi transmitti iubeatis et\npro illa caeca muliere, quam Martinus conductor de Modicia\nobprimit, comitis patrimonii litteras tollatis, quibus iubeatur\nquod ei abstulit mancipium sine dilatione reformare, quia quod\nin praesenti in mandatis accepit facere pro rustica temeritate\ncontemnit.\nXI. ENNODIVS AVIENO. Digresso. de Mediolanensi urbe communi domino sola in\nconsolatione remanserunt solacia litterarum, quia dum sermo\nad uos dirigitur, aliqua praesentiae uestrae desideriis meis\nimago blanditur. quod et a uobis domnis meis, ut crebro\nfaciatis, exposco, cogitantes absentiam uestram hac sola posse\nadsiduitate sustineri. habeant felicissimi uotiuam praesentiam,\nmihi delieta mea cogitanti epistularis cura sufficiet. domine\nmi, salutem uberrimam dicens precor, ut et per sanctos\ndei pro me preces fundere minime desistatis, et domino\ngratias referre, cuius circa me beneficia etiam insperata tribuuntur.\nXII. LIBERIO, EVGENETI, AGAPITO, SENARIO, ALBINO. Vberioribus opus est paginis, ubi fides claudicat perlatoris:\nper amantem mei cultorem uestrum Stephanum diaconum sufficit\nparca conlocutio, qui transgrediens epistulas in multa uerba diffusas praefert affluentibus necessaria, dum conpendio\nfidelis arcani alleganda non subprimit. quod restat, ualere me\ndeo auspice nuntians prosperitatis uestrae bona disquiro et\nplenum reddo salutationis obsequium deprecatus, ut fiduciam\nmeam incorrupta dignationis uestrae non denudet integritas.\nXIII. AVITO ENNODIVS. Inportunum me \\'facit aliena necessitas, quia debeo pro deprecante\nsermonem. lex propositi intercessionis refutat auaritiam.\nnam ad conscientiae meae sarcinam iungitur, si respuam\nsupplicantem. expectandae memoriae Sabini filius ad diem\nconstitutum sententiam praestolaturus occurrit: sed agellum\nsuum utilitatis consideratione est coactus expetere, quia et\nfideiussor et exsecutor definita die defuerunt. abiurantem me\nde praefati negotio ultra uilescere baiulus inpulit, ut ad eum nuntios, quatenus rursus occurreret, destinarem, quod me\nfecisse significo. nunc salutationis meae dicens obsequia in\npotestate est culminis uestri, in pradicti causa quid iustitia\nquam fouetis, quid fiducia quam dedistis mereatur, ostendere.\nXIIII. AVITO ENNODIVS. Scio mea apud uos clamare silentia nec quicquam fieri quod\nnon secreta interpretatione teneatur, ego tamen ab scriptione\nnon destiti nec sublimis memoriae uiri Sabini- filium fabricato\ningenio a iudicatione subtraxi, qui uiolentias in agello suo\nperpessus hactenus operam. dicitur nauasse. cum barbaris. credite\nmihi, aderit securus examini et disceptationem uestram\nsine aliqua formidine ueniet ingressurus. domine mi salutati\nreuerentiam dicens precor, ut personam meam tanti habeatis\ninsitae dudum affectionis recordatione fulcire.\nXV. FAVSTO ENNODIVS. Bene prouidentia superna disponit, ut dum a me beneficia\npostulantur, sic sollicitudo mea uotiuos inueniat perlatores.\nfacessat negare aliis quod mihi tribuo et illud auaritia sordente\ncontinere quod subleuat largientem. Simplicianus praesentium\nbaiulus adulescens nobilissimus natalem scientiae sedem\nRomam conatus expetere hoc sibi credidit pro singulari euenire\nconpendio, si ad notitiam culminis uestri duce pagina perueniret.\ncui ego nequaquam uolui cupita subtrahere, sciens\nconsuetudinis uestrae esse quod reliqui faciunt exorati. nunc,\nmi domine, seruitia salutationis accipientes facite, ut praefatum\nperegrinationis dura non onerent meque crebra scriptionis\nuestrae per hanc inpetratam frequentiam releuare munia non\ndesistant.\nXVI. ENNODIVS LVMINOSO. Non deberent esse negotiosa conloquia, quae pro remedio sibi\namor inuenit, nec religionis stipendium ad necessaria nos\noporteret euocare commercia, quia dulce esset epistularum\nmunia soli militare concordiae nec rem diligentiae in aucupia\ntransferre conpendii! sed res ad hoc rediit, ut nisi senior\ncaritas, quae inter nos ab ipso uitae limine sumpsit exordium\net per uarias profectuum uires messem gratiae perduxit ad\naream, conpulsa pro meis partibus stimulo scriptionis adsurgat,\ngrandi ingratitudinis et detrimentorum sterilitate percutiar.\nmeminit amplitudo uestra quae. de expensis, quae apud Rauennam\nepiscopus meus fecerat, me ei redhibitionem promittente,\npro sedis apostolicae utilitate, uobiscum fuerit conlocutus: de\nqua restituenda celerem promiseratis effectum. sed pro peccatis\nmeis nescio qui casus manus opposuit. de qua ad me praedicti\nantistitis se conuertit intentio, ut uix indutias ad sacratissimam\nurbem tribuerit destinandi. nunc post deum in uobis causa est,\nqui potestis et personam meam offensione pontificis et detrimentis\neripere, ne officium fidei mihi uni peperisse uideatur\naduersa. domine mi, salutationis munera persoluens deum\nprecor, ut animum uestrum ad utilitatis meae considerationem\nincunctanter inuitet. ego quid amplius facerem inuenire non\npotui, nisi ut cum allegatione manifesta fidum mihi dirigerem\nperlatorem.\nXVII. ENNODIVS MARCELLINO EPISCOPO. Magnifici uiri domni Stephanioni filii uestri facit dignatio,\nut beatitudini uestrae legendus occurram, cuius beneficio itineris\ncaritas detrimenta. non patitur et quod praesentia non ualet\nsermone conpensat. his ergo seruitia apostolatui uestro debita\nrepraesentans quaero, ut me orationum suffragio subleuetis,\nquatenus insertus uenerabili conscientiae de omni merear dignationis\nuestrae fruge gratulari, quia fiduciae meae coronam\nuestram non ambigo responsuram.\nXVIII. ENNODIVS DOMINICAE. Fecit magnitudo uestra quod et sanctis moribus suis debet\net sanguini, ut propinquitatis memoriam silentii non patiatur\ntorpore languescere. in quacumque terrarum parte uiuit adfinitas,\nnec separantur regionibus parentelae catena sociati\ncredite mihi, dilectio sancta non deperit nec ullum patitur\nper diuisiones itinerum natura dispendium. nam generum\nuestrum tantum mihi noueritis caritatis inpendere, quantum\nad uicissitudinem nulla satisfactio existat idonea. quod superest,\ndomina mi, accipientes debitae salutationis affectum, deum\nprecor, ut in bono mutuae felicitatis uidendi uos occasionem\nconferre dignetur, quatenus sub confabulatione uotiua pia\ndesideria subleuentur.\nXVIIII. ENNODIVS FAVSTO. Postquam desideriis meis uidendi uos facultas elapsa est, iterum\nad litteras mens reuertit: cogitur abiuratum poscere\npaginale subsidium et institutam melioribus copiis animam\nquasi uilioris cibi alere aut sustentare conmercio.s o quam\ngraue est, quotiens uariis necessitatibus obsequentom fugitiua\nlibertas ad noua instituta transducit! quae dura sunt continuatione\nfranguntur: multum de grauitate oneris usus incidit:\nflebilis condicio ad optata quae non sunt mansura perducit:\nleuior sors est curis iugibus occupati. hoc sum infelicior peccatorum\nfasce, quod de bonarum rerum sapore gustaui. sed hinc\nalias. deo relinquenda sunt quae humano remedium nesciunt\nhabere consilio. uobis interim reuerentiam salutationis inpendens\nreditus mei facere indicia non omisi, cupiens pari scrip-\n. tionis uestrae hilaritate releuari.\nXX. ENNODIVS FAVSTO. Ignoratur bonorum sapor in prosperis: uix dinoscitur superni\nqualitas bonorum, dum tenetur: post migrationem capita dulcescunt:\ndesiderii pretia in manibus constituta nescimus. uere\nfateor, quamdiu Rauenna uos habuit, sinistrum omen credidi\ncogitare quae patior nec inter res secundas quasi malignus\npropriae felicitatis interpres quae per absentiam uestram euenire\npoterant suspiraui. non debui merita mea, si ab homine non.\nsepararer, agnoscere nec intellegere fugitiuum esse quod sectanti\npeccata blanditur. sed quid epistolaris concinnatio castigatae\nterminum dictionis excedit? ferat his rebus medelam cuius\n\n\n\n\n\n\nimperio uniuersa famulantur. ego tamen, propter quod adtributae\nsunt paginae, ualeo substantia corporali et per haec\nmunia sub dei ope, ut prosperitas uestra nuntietur, expecto.\naccipite ergo obsequia mea, et si quid inter haec, quae mecum\ngeri didicistis, euentus dexter adtulerit, sine dissimulationis\nobstaculo nuntiate.\nXXI. ENNODIVS FAVSTO. In occasione rapui soluendae humilitatis personam domestici\nperlatoris. desideriis meis militabit quod in aliorum negotiorum\nefficacia prouidistis. fateor, durum credidi uicinior litteras\ndenegare, qui numquam potui in longinquo constitutus abstinere\nconloquiis. uisus enim mihi sum Rauennatibus occupatus excubiis\nmagnitudinem uestram quadam mentis dextera contigisse.\nidcirco ad leuamen desiderii scripta prorogaui, ut quod uiuis\nsubtrahebatur affatibus lectione pensarem. ergo honorem salutati\nexhibens rogo, ut me huiusmodi, quotiens opportunitas\ningesta fuerit, remediis subleuetis, in quibus absentia unicum\nhabet diuina prouisione subsidium. agnouistis quae sit curatio\naffectione languenti: uestrum est medelam aegris animis non\nnegare.\nXXII. ENNODIVS EVGENETI. Diligentia est multiplicium causa paginarum. reuerentiae\nuestrae debetur quod ab scriptione non tempero. testis gaudii\n\n\n\n\n\n\n\n\n\n\n\n\n\n\nnon patitur uox defectum, quia statum ualitudinis uestrae\nlaetus excepi. ualete.\nXXIII. ENNODIVS PARTENIO. Deo auspice dilectionis tuae primordia conualescant: adsit\ndesideriis communibus per quem uires studia sortiuntur. declarasti\nte scriptionis luce urbem amicam liberalibus studiis\niam tenere: praemisisti in foribus quod auara parentum uota\nsuperaret. non sum dictionis tuae rigidus aestimator nec respuo\ntenuitatem praesentium, cui secutura blandiuntur. quotiens\nuomeribus terram scribimus, animus de spe uenturae frugis\neleuatur: semper de herbis aristarum diuitias amicus arationis\nintellegit: diligens rusticandi adhuc in cano frugis pomorum\npopulos iam metitur. facessat aduersitas et quicquid pariunt\npeccata discedat, ductus mihi oratiunculae tuae etsi eloquentiae\nnitore non subsistit, Latiaris tamen uenae sapore radiauit:\nfluxit sermo non absonus, lectionis tamen opibus ampliandus.\nsed quid ego post tantum iudicem, cuius auribus operis tui\nconcinnationem placere signasti, quasi post olores anser strepui?\nilli quicumque placuit examen securus ingreditur: facundia\nab illo praedicata praeualet fauorem etiam ab inimicis exigere.\nlabora ergo, ut felix bene coepta euentus extollat, honestorum\nte obsequiis indesinenter inpende: eos qui consortio te suo\npolluunt debens monitis nostris reuerentiam uelut ueneni\npoculum fuge: profectum tuum paginis scire cupido semper\n\n\n\n\n\n\nadnuntia. quod superest, uale et omnibus superni fauoris iutus\nauxiliis familiae tuae de peritiae messe responde.\nXXIIII. ENNODIVS ARCHOTAMIAE. Quamuis ius affectionis consanguinitatis lege constrictum\nregionum prolixitate non pereat nec catena generis, quae animas\nnectit, terrarum separatione diuidatur, attamen pabulum caritatis\nest aut uidere aut officio sermonis appellare quem diligas:\nnescirentur secreta mentium nisi proditione linguarum. haec\nin usu uocauit antiquitas, ut illa, quae pectoribus clausa sunt,\nnon laterent. ego Gallias, quae totum me propter uos sibi\nuindicant, si oculis non inspicio, affectione non desero. gratias\ntamen praesentium perlatori, qui necessitatis suae occasione\ndesideriis meis praestitit, ut inter aestus animorum, quibus\nbaiulus deerat, optatum praeberet officium. salutans ergo seruitio\ndebito precor, ut portitor beneficii sui uicem recipiat et\nqui in gaudio meo opitulatus est suis uotis restitutum per\nme credat effectum.\nXXV. ENNODIVS FAVSTO. Scit magnitudo uestra quo me honorent praeiudicio studiorum\nliberalium sectatores tamquam rem sibi debitam commendationis\nmeae scripta poscentes. in usu est uos beneficia, me\nuerba conferre et magnitudinem rerum desiderium uincere\npostulantis. si ab his muniis temperem, saluo munerum uestrorum\ngenio, ego uotum beniuoli non habebo. perlator praesentium\n\n\n\n\n\n\n\n\n\n\nPertinax teste apud uos natalium suorum pudore uulgabitur,\nqui in adstipulatione stemmatis usurus est bono uerecundiae,\nper quem indiciis ualitudinis meae pro uestro desiderio factis\nprecor, ut fiduciae suae fructum capiat ex dignationis uestrae\nmesse locupletem, et quotiens uotiuus conmeantum cursus accesserit,\nad subleuandum me quas in amoris solacio accipitis\npaginas destinate.\nXXVI. ENNODIVS EVPREPIAE. Debentur quidem necessitati silentia, sed scripta diligentiae:\nexigit metus abstinentiam tabellarum, sed interdum cedit\naffectui. uix aliquibus adquiescit obstaculis mens amantis: feruet\nad redhibenda gratiae stipendia potius cum uetatur. ecce praelocutus\nquae me causa ab his muniis suspenderet relinquo\nconscientiae uestrae quae faciat obsequentem. deum tamen\nprecatus in bona me ualitudine uel Lupicinum nostrum esse\nsignifico, hoc de uobis cupiens quae a me sunt prorogata\ncognoscere. nolo tamen curam uestram sequestrati pignoris\nfasce deprimatis. credite conscientiae meae, plus illi per\nstudium debeo quam ipsa exhibere poteras per naturam. utinam.\ningenium illius beneficia superna meliorent. uere dico, uobis\nad longiora digredientibus utriusque parentis sollicitudo me\nrespicit, quam potuimus in unum positi cum ambitione partiri.\ndomina mi, salutationem plenissimam dicens precor, ut tantum\nmihi caritatis et orationis suffragium concedatis, quantum me\nad desiderii uestri effectum effectum conprobastis.\nXXVII. ENNODIVS SENARIO. Vber conscientiam uestram pro superna dispensatione\nuicissitudo comitetur: reddat pro paruitate mea altissimus\nquod agnoscit a uobis, qui semper amantibus fideles extitistis,\nfuisse conlatum. certus portus est pectoris uestri inuenisse\ndiligentiam: estis hac conuersatione praediti, ut amicorum\nspem beneficii conlatione uincatis. secundam admonitionem\ndesidero, ut iniunctum iter adripiam: date felicem dexteram\nhumilitati meae et prospera mecum uestra diuidite. domine\nmi, salutationis obsequia praesentans quaeso, ut si rerum\ndominus apud Rauennam feliciter commorabitur indicetis,\nquatenus sine ambiguo praecepta uestra perficiam.\nXXVIII. ENNODIVS GVDILEVO. Solent quibus felicitas et potentia deo ordinante conceditur\nhumiles consolari officio litterarum et prospera sua paginarum\npromulgatione partiri. ego multo tempore ut his subleuarer\nmuniis expectaui, sed cessantibus uobis necessarium credidi\nnon tacere, ut quod amor non exigit iuxta euangelicam lectionem\nmereatur inportunitas. domine mi, salutationem plenissimam\ndicens quaeso, ut me antiquum cultorem uestrum illo foueatis\nquo olim promisistis affectu et prospera uestra paginarum me\nfaciatis directione cognoscere.\nXXIX. ENNODIVS FAVSTO. Quamuis sublimi uiro et omni integritate praedito Sabino\nRomam properante tute paginarum officia commisissem, ut\nresignanda per litteras fidelis relator adsereret, attamen sollicitudini\nmeae debui duplicibus magnitudinem uestram indiciis\ninformare, ut perlator ex litteris securus principium narrationis\nadsumat. haec scripto degustata sufficiant: ad illud reuertor,\npropter quod epistolae destinantur. ualere me corpore nuntio\ndeo supplicans, ut statum animae de uestra faciat prosperitate\nreparari.\nXXX. ENNODIVS FAVSTO. Non potest doloris magnitudinem eloqui oris infantia, qui\nmihi de illa re contigit, quod harum perlatoribus ad Liguriam\ndestinatis ab scriptione temperastis, quorum commeationem uos\nignorasse non credidi, et praesentiam magnitudinis uestrae a\npetitionis qualitate deprehendi: datur enim inueniri - a dispositis\ntractatorem. me tamen urunt epistolarum feriae, quas\nad leuamen maeroris mei etiam occupatissimi reppulistis. nunc\nad uota redeo. ualete, mi domini, et caelestem circa uos gratiam\nmultiplici resignate conloquio. partum est enim actibus uestris\nquietis tempore de ea quae in laboribus sata est innocentiae\nmesse gaudere.\nXXXI. DOMNO PAPAE ENNODIVS. Peruigil beatitudinis uestrae cura quasi coram positos in\nquocumque loci sint obsequentes adtendit et sine ullis feriis,\n\n\n\n\n\n\n\n\ndum gratiae suffragium praestat expertis, inuitat extraneos.\netenim plures ex spectaculo fructus capiuntur laboris alieni,\nquia discit operam nauare in cuius oculis redduntur praemia\nsudoris et fidei. atque utinam par uotis esset effectus et quod\ndidici pro religione cupere daretur implere! domine mi, famulatus\nmei humilitatem exhibens parca in maximis elocutione\ncontentus quid domnus episcopus frater uester super directa\nlegatione senserit patefaciendum praefati litteris derelinquo.\nXXXII. ENNODIVS AVIENO. Cum semper sint litterarum inter amantes iucunda commercia\net ex his muniis, etiam si Spartana adhibeatur breuitas, gaudia\nprolixa nascantur sintque huiusmodi officia remedio absentibus,\nuotiua sollicitis, attamen aeger animus super eorum de quibus\npendet prosperitate iactatur et hac tantum curatione respirat,\nquam cum negat anxiis is, qui nullo labascit incerto, resignat\nse diligentia non teneri. pauerunt diu animum meum a magnitudine\nuestra destinata colloquia et hilaritati congrua pabula\npraestiterunt. quorum nunc abstinentia non adfert tristitiam,\nsed cogit ad exitium. potuit enim saluti opem tribuere quod\nante militauit affectui: abiurata est caritatis religio, quando\nprofutura meae ualitudini uerba denegantur. agnouistis quid\nfecerunt silentia uestra, quibus emendatione succurrite: nam\napud uos si mei non dominatur obliuio, scriptione mutantur.\ndomine mi, salutem largissimam referens deum deprecor, ut\naestibus meis superni dispensatio fauoris occurrat et in solacio\nmaerorum meorum illa a uobis indicari faciat, quae delectet\nagnosci.\nXXXIII. ENNODIVS HORMISDAE ET DIOSCORO. Scio conscientiam religiosam grande aestimare compendium,\nsi praestandi nascatur occasio, his maxime quos deuotos extitisse\nmeminerunt. ergo quamuis prima reuerentiae uestrae\ncausa sit scripta mittendi et utilitatis adlegatio sit subicienda\ndiligentiae, attamen anxius animus saepe necessaria praeponit\naffectui. retinet fraternitas uestra domnum papam de expensa,\nquam episcopus meus apud Rauennam pro eius utilitate me\nspondente fecerat, restitutionem fuisse pollicitum. sed actum\nest, ut uix ad uos dirigendi praestaret indutias, et de mea\nsibi satisfaciendum esse substantia protestatur. nunc quia\ngrandis summa non est quae reposcitur et summum est beneficium\nme ab ingratitudine eius, quae uidetur iusta, subtrahere,\nordinate quod uobis retributio superna compenset. domini mi,\nsalutem abundantissimam reddens deum quaeso, qui animis\nuestris quod me subleuare possit inspiret. ego autem adfui\npartibus meis, qui cum contestatione maeroris per paginas indicati\ndirexi fidelissimum perlatorem, qui nobis perferenda sine\ninminutione suscipiat.\nXXXIIII. ENNODIVS FAVSTO ALBO. Quamuis magnitudo uestra per longum silentium obliuionem\nmei fuerit contestata et dum ab epistolaribus munus\n\n\n\n\n\n\ntemperat, memoriam obsequentis abiecerit, attamen prouidentia\ncaelestis desideriis meis prospera uestra non patitur occultari\net uariis indiciis successum circa nos resignat optatum. nunc\ntamen animus meus usque ad hoc deuinctione productus est,\nUt proprium ad nos dirigerem perlatorem, qui uiuis pastus\naspectibus bona ad me manifesta perducat. credite, domini,\nmagna me uobis esse obligatione constrictum nec ullas pectori\nmeo ferias dari, quibus uisionem uestram non plena intentione\ndisquiram. superest, ut reducta in ecclesia Romana concordia\noccurrendi uobis contingat occasio. domine mi, salutationem reuerentiae\nuestrae plenissimam dicens deprecor, ut suggestionem\nportitoris hominis mei grato suscipiatis auditu et do felicitate\nuestra uel totius domus statu recurrenti nos instruatis alloquio.\nXXXV. ENNODIVS DOMNINAE. Inter curas et molestias, quibus pro peccatorum fasce subicior,\nelegi singulare subsidium, ut ad uos domnas meas litteras\ndestinarem, quarum precibus omnia mihi secunda contingerent\net ad serena laetitiae depositis angustiarum nubibus reformarer.\nprima enim maeroris causa est, quod prospera uestra,\ndum in longinquo degitis, uix datur agnosci, ex qua nascitur\ncirca personam meam omnis aduersitas. adeste ergo supplici\nprecibus uestris, ut per sanctorum dei suffragia aegro animo\nmedela tribuatur. domina mi, seruitium salutationis inpendens\ndeprecor et per deum uos, quem colitis, obtestor, ut continuis\nme postulationibus et lacrimis, quibus regnum caeleste uim\npatitur, domino commendetis, quia hoc munus speciale conputo\net omnibus commodis antepono.\nXXXVI. ENNODIVS ADEODATO PRESBVTERO. Caelestis dispensatio religiosis desideriis numquam negat\neffectum: nam quod pie cupimus maturo praestat studio.\ndesideranti enim mihi per litteras orationum uestrarum postulare\nsuffragia perlatorem domesticum uota pepererunt, ut stimulo\nscriptionis admoniti pro suscepti anima supplicetis, quia\ndoctor gentium clamat: orate pro inuicem. nihil enim est\nquod deum diligens etiam pro delinquentibus optinere non\npossit. laborate ergo promissis dudum patrociniis et gaudia\nmihi per lacrimas conparate: ueniat ad me fructus innocentiae\nmeritis ignoratus. haec sunt, de quibus sanctum dei admonere\npraesumpsi. timeo enim facere prolixa conloquia, quia res\nnecessaria strictis est postulanda sermonibus. nunc in Christo\nualete, mi domini, et sentire me deprecationis uestrae munera\nprosperis indicate.\nXXXVII. ENNODIVS IOHANNI. Ergo falso creditur amorem reddi diligentiae et tacitis animas\nse interrogare colloquiis, fidem mentium sensus adserere,\nut quod inpendimus uicaria nobis relatione debeatur? uocem\nmontium secreta restituunt et in obsequio humanitatis muta\nfabulantur: sed magnitudinem tuam in contemptu mei contigit\nsilentium pro scriptione redhibere et in astipulatione\nartificis genii temperando a paginis pertinaciam garrulitatis obprimere naturae lege calcata. facessat a moribus meis sequi\nquod admissum doleo et subleuare culpas imitando. ecce iterum\n\n\n\n\n\n\n\n\nappello linguae ferias fouentem et in longioribus persequor,\nhabens promissae caritatis memoriam. domine, ut supra salutationem\nlargissimam offerens quaeso, ut debitum gratiae uel\nnunc exigat inportunitas, dum prouidetur, quatenus ardorem\ndesiderii prolixis satietis alloquiis.\nXXXVIII. ENNODIVS FIRMINAE. Quotiens uotiua res repente contigerit, pretium de ipsa temporis\nbreuitate sortitur. caelestis enim ut crescat beneficii\ngenius, subitum facit esse quod tribuit, ne deuenustet sperantum\nprolixitas misericordiam largitoris. quis enim affectum\ndesiderii repente suscipiens non auidius impetrata ueneretur P\nsic litteras magnitudinis uestrae sitiens tempore profectionis\naccepi. dolebam fateor et uehementer angebar, dum nec obsequiorum\nmeorum perlator existeret nec sospitatis uestrae\ndigressurus bona cognoscerem. ecce utrumque frons bona concessit\n: accepi pariter indicia optata quae refero et uno eodemque\ntempore regressum me de Alpibus Cottiis et Rauennate significo\niter adrepturum. orate ut uariis laborum iactato incommodis\npatientiam supernae benedictionis munus infundat. me autem\nquod ad custodiam gratiae culminis uestri splendor hortatur,\nfacilius credo cursus fluminum in diuersa reuocari et relictis\nfluentorum alimoniis aether uacuum pisces expetere, quam tantorum\nme inmemorem delicta restituant. quod superest, ualete,\nmi domina, et redemptori nostro pro persona suscepti incessabiliter\nsupplicate.\nI. ENNODIVS IVLIANO. Praeceptis magnitudinis uestrae ministerium debitionis exsoluimus,\nquia fit aequitati proximus qui iusti uiri monitis\nobsecundat. negotiorum qualitas, quae ab amico ueritatis agnoscenda\ncommittitur, cautione instruit animum cognitoris integri.\nadfectionem infudisset nobis magnitudinis uestrae consideratio,\nsi studia non dedissent. in negotio igitur, quod inter\nBautonem regiae domus conductorem et Epiphanium cartarium\nuertitur, dum anceps in disceptatione nostra euentus nutaret\net alterna se partes intentione conliderent, adserente Bautone\nse sexaginta et quatuor solidos publicos, quos de reliqua indictionis\nillius emisso chirographo fuerat debere confessus.\nidcirco non posse restituere, quia per manus sublimis uiri\nProiecti quadraginta solidos Epiphanio suffragii nomine contulisset,\npro quibus nullum beneficium secutum fuisse doceretur,\net replicaret ipse Epiphanius, se si quid accepisset,\nlabore meruisse nec frustra sibi a Bautone quicquam fuisse\nconlatum uel prolati testis fidem laudibus incessanter adtolleret:\nstatuimus ut sub iureiurando mihi nominatus superius\nuir nobilis Proiectus et sperati genus declararet beneficii et\neffectum, si ita esset, adsereret non secutum: quod cum fuisset\n\n\n\n\n\ninpletum, Epiphanius acceptem pecuniae refunderet quanti.\ntatem. nunc in potestate est culminis uestri decisionem nostram,\nsi placet, auctoritate fulcire.\nII. ENNODIVS FAVSTO. Quantum ad fascem maeroris adiungit interrupta tribulatio,\nquando ut acrius urat aduersitas, prosperorum mutatione blanditur!\nad acrius umquam onus accessit, quod continuatae sarcinam\ncalamitatis abiecit? quam bene me ad patientiam\nabsentiae uestrae longus temporum usus aptauerat, dam hoc,\nquod felicitas non habebat, didicerant nec uota praesumere!\necce iterum de inueteratis doloribus passio nouella me lacerat,\net obductam cicatricem rescindit ictus acutior. inploraueram\na discedente misericordiam, ut quod de praesenti confabulatione\nperdebam, litteris pensaretur, nec hanc frugem omnibus\ndesideriis ieiunus emerui. ego consuetudinis meae non neglegens\ninter lacrimas scripta concinno, quibus de adflictione\nmea credidi nil potius indicandum, inlustris uiri domni Pamfroni\nrelatione contentus. nunc, mi domine, obsequia famuli\nuestri dignanter accipite et animae in angustiis constitutae\nremedia consueta praestate.\nIII. ENNODIVS AVIENO. Quibus magnitudinem tuam discedentem precibus inploraui,\nmerito retexerem, nisi memoriae uestrae inrogare contumelias\neuitarem. nam qui amantem de his, quae recens sunt acta,\n\n\n\n\n\n\n\nconuenerit, fugiendam bonis obliuionem inportunus opponit,\ncum hoc sit peculiare coniunctis, ut sub quadam praescientia\nmutuo sibi cupita sufficiant et ad substantiam caritatis efficaci\ndispensatione quod uotis poscendum est effectu seniore\nconcilient. caelestis dispensatio facienda suggerit, si quid\namor optat inquiras. his iungitur quod aestuanti animae, dum\niter adriperes, multus in promissionibus subuenisti dicendo\nsustentandum me esse paginis, qui propriae lucis priuarer\nabsentia. ecce et pollicitatio fide claudicat et spe inritatus\nardesco. egit ueniens de remedii praesumptione fiducia, ut\ndifficilius dura tolerentur. sed nunc, mi domine, honorem salutationis\naccipiens, postquam apud uos quod male est animo\ndeclaraui, curatio properata subcurrat, ut qui salutis uestrae\nstatus est uel gratiae principalis expectatis reseretur alloquiis.\nIIII. ENNODIVS AGNELLO. Semper famulantes diligentiae paginas nunc in proditione\nsui dolor exigit et gaudiorum ministras in uocem reserandae\ntraxit iniuriae nec contenta fuco dissimulationis urbanae secreta\npectoris aut taciturnitate uestiuit aut in partem aliam transtulit\nblandimento. noui quidem fabricata, sed fugio et simplicitate\ncontentus cum amantibus serena animi fronte congredior.\nubi gentium fuit sub obtestatione dei inter nos\npromissa deuinctio, ut proficiscentes insalutatum me uelut\nincognitum linqueretis nec potestatem remanens sortirer necessaria\nsuggerendi? credo prouidistis, ut inbecillus oculis\n\n\n\n\n\ntotum uobiscum lumen amitteret nec diem meum sub amici\npraesentia clausis orbibus intuerer. haec si per neglegentiam\ncontigerunt, aestimationi relinquetis quem apud uos locum\nobtineam: ferenda sunt acerbius, si intelleguntur accessisse\nper studium. nunc uale, mi domine, et animum meum quem\nin statione consistere suadet innocentia origo propositum,\nad potiorem gratiae partem, quia uobis sinceritate patuit,\ninuitate.\nV. ENNODIVS SENARIOQuamuis te dominum meum per intemeratae documenta\nfidei principalis sibi cura coniungat et morum claritudo ita\npublicis rebus misceat, ut amabilis a te saporem quietis excludat,\nnon credo tamen ita religionem amicitiae posthaberi,\nut non satisfaciens deo adiuuante regnantis imperiis debita\nsua refundas affectui. nostis quid poscat aula, quid gratia et\nuno eodemque tempore nec rerum deestis domino nec amori,\nquando Christianae mentis integritas per has partes diuisa\nsolidatur. his ergo sollicitudinem meam credo releuari, quibus\nuenerabilis consuetudo seruatur studiis. tantum est, ut dei\nnostri solaciis magnitudo uestra adiuta gratuletur. domine mi,\nsalutationis obsequia praesentans spero, ut de uestro uel amici\nuestri domni Fausti statu hilarem me fieri uotiuo litterarum\ncontingat indicio.\nVI. FLORO ET DECORATO ENNODIVS. Permisi hactenus magnitudinem uestram mobilitatem Ligurum\nurbanae fuco disputationis incessere, quia et me origo\nreddebat alienum et uos ab eorum culpis constantia promissa\nseiunxerat. sed cum una sorte ab oculis uestris et mente\ndiscessi, praeconis uoce contestor neminem damnare posse quod\nsequitur nec saluo pudore sententiam excessibus dictare peccantem.\nfas est liberos a reatu uitia detestari: quis aequo\nanimo ferat monitorem quod uerbis destruit actibus non uitare?\neuangelii sententia est qui fecerit et docuerit sic\ndignum dei gratia posse iudicari. uobis copiosus sermo est,\nquotiens error arguitur, et sub conuersationis neglegentia puritas\namplectenda uerborum. perdidistis lacrimarum mearum\nmemoriam, quam discedentibus gemini doloris ictus effudit.\necce quanti dies sunt, in quibus sub tanta frequentia commeantum\nnulla neque domni mei amici uestri neque uestra,\nquae de illo rem uoti indicent, scripta suscipio. absoluistis\nimitatione culpabiles, non quod Liguribus euenerit propositum,\nquantum uos dicitis, infidelitatis amittere, sed quod eos contigerit\ninuenisse in his quae sunt uitanda consortes. rogo tamen\nseruitio salutationis exhibito, ut tandem aliquando tamquam\nboni domini precum mearum memores prosperitatem uestram\nuel domni mei amatoris uestri reseretis muniis litterarum.\nVII. ENNODIVS HELPIDIO DIACONO. Perfecta caritas corporalis absentiae damna non patitur nec\nanimorum serena coniunctio itinerum sequestratione mulcatur:\nquorum animae Christo in caritatem sociante conueniunt nulla\npossunt separari interiectione terrarum. hac ego spe uel securitate\nde conscientia uestra securus amantem mei adloquor tamquam\nin amplexibus constitutum. foue, domne Helpidi, quem deo medio\nsuscepisti. habeat suas mundus astutias et urbanitatem fallendi\nprudentiam damnandus appellet: tu illi dulcedini quam probaui\nnihil admisceas, nisi quod gradibus ad perfectae caritatis\nnos bona perducat. domine, ut supra salutationem plenissimam\nreddens quaeso, ut prosperitatem uestram uel eorum, qui nos\ndiligunt, frequentibus mihi indicetis alloquiis.\nVIII. ENNODIVS EVPREPIAE. Quam bene animum meum ad patientiam sequestrationis\nabsentiae uestrae usus aptauerat, dum prolixa silentia contemptum\ndulcedinis rerum suarum necessitate pariebant! rescissa\n. est cicatrix, quae ad medicinam pii amoris accesserat.\nconfiteor, soror uenerabilis, ad antiquum me desiderium litterae\ntuae nimis noto conditae sapore reuocarunt. ecce uide qua\nmecum arte contendis, cui nec satietatem de praesentia tua\nnec obliuionem de silentio pateris subuenire. scit mentium\n\n\n\n\n\n\n\n\n\n\ndiscussor altissimus lectione apicum tuorum animam meam\ninter penetralia sua non potuisse consistere et ad praesentiam\ntuam diligentiae euolasse melle conpulsam. habuit Arelatensis\nhabitatio, cum Mediolanensibus muris includerer, et dum ad\ndulcem sedem libertas mentis excurreret, intra Italiam me\ncorporis captiuitas includebat. o si suppeteret sermonis abundantia\nad ea quae cupit animus exponenda aut illa, ad quae\nlingua sufficit, non pudor eriperet ! paruus amor est qui oris\ntestimonio sufficienter aperitur: confessio est tepidae caritatis,\nquotiens in ea non cedit eloquium. quod restat, deum\nprecor, ut ualeas et ad subleuandum maerorem meum, quem\nscriptione tua nimis daedala arte geminasti, bono prosperitatis\nmutuae reserueris.\nVIIII. AVIENO ENNODIVS. Pompam quam in litteris fugitis optinetis, nec aliud est\nloqui uestrum nisi declamationum insignia custodire: hoc in\nuobis natura, hoc peritiae mater indeficiens lectionis cura congessit.\nsed miseriis meis euenire nulla consolatio potest, quando\nante oculos sunt locata quae merui, et quantum praelatus\nindignior extiterit, tantum in aperto fiunt peccata superati.\nquid animum meum, inlustrissime hominum, conaris adtollere ?\nquid in uita, quae plena maeroris est, reseruare liceat tribulationibus\nmeis? pro bono dispensationis caelestis finem uel\ncum uita constitui. uobis tamen insufficientes refero gratias,\n\n\n\n\n\n\nqui illam circa me seruatis diligentiam, qua potiorem nec dignissimis\npraestaretis. domine mi, salutationis reuerentiam soluens\nspero, ut orare pro me minime desistatis et ad calamitatum\nsolacia ferentia opem scripta mittantur.\nX. ENNODIVS FLORO ET DECORATO. Conpulsoris functus officio ad redhibitionem promissionis suae\nuix aduocatum coegi, ut quod aduocatis debebat exsolueret.\ngenus durae professionis, ut a nobis dicenda praeueniam: ad\nuerecundiam clericus inclinaui. quale sit quo molliuntur obstinatissimi\net quid sibi uelit qui raptores spoliat aestimate. argenti\nlibram, quam frater Epiphanius dedit, fratri Gaiano ad\nuos perferendam tradidi, pactis tamen adhuc apud me quae\nsuscepi constitutis. restat ut, si tradere debeam, designetis.\ndomini mi, salutationem plenissimam dicens rogo, ut primum\nper sanctos pro me orare dignemini, deinde domnis amatoribus\nuestris obsequia mea sub illa qua me cupere scitis humilitate\nreddatis.\nXI. ENNODIVS AGNELLO. Male est animo meo, quod de facundiae suae dotibus mihi\nabundantia uestra nil tribuit et ita eloquentiae opibus incubat,\nut partem ex eis facere sacrilegium computetur. turpis est\n\n\n\n\n\n\n\n\n\n\n- equidem uniuersarum rerum auaritia: contigit tamen, si uerba\ndeneges, plus pudenda. saepe etiam euenit ut frequenter scribentes\nminus diligant: numquam tamen accessit, ut aliquid\ncaritati reseruet qui in perpetua taciturnitate perdurat. potest\nnasci de epistolaribus blandimentis ambiguitas: certa fides\nest ab eo, qui seruat silentium, non amari. haec sunt, quae\nin festinatione perlatoris celer scripsi, geminis stimulis incitatus\nuel properationis baiuli uel doloris. ergo taedio animi\nmei remedia incunctanter adhibete, ut quamuis defuerint hactenus\naffectioni pabula sua, in statione esse tamen promissa\ncaritas innotescat. domine mi, salutem plenissimam dicens\nquaeso, ut expectationi meae quod sufficit loquendi peritissimo\nnon negetur.\nXII. ENNODIVS HORMISDAE DIACONO. Nullus remaneret imperitis locus ueniae, si plura loquerentur:\nsola breuitas commendat indoctos. supra errorem est\nprolixa narratio rusticantis: quando ab ignaro extortum fuerit\nquod diu legatur, sibi rancorem suum debet exactor. quisquamne\nhominum in longum uult fastidienda procedere et\nnullo sapore condita breues terminos non habere? Romana hoc,\nfrater, et nimium artifici subtilitate flagitasti: sed nos contra\nfabricatos munit simplicitas nullis colorata praestigiis. etenim\nquamuis me delenifica epistolae tuae oratione produxeris, mei\nimmemorem non fecisti. scio artare paginam, cuius pretium\npromulgator intellego. noueris me tamen meis partibus non\ndeesse, quamuis uocet in medium et urbanus et clericus.\nsed quid produco paginam, cuius superius angustiam pollicebar?\nhaec mihi cum amante concertatio: talis fructus est litterarum.\n\n\n\n\n\n\ndomine mi, salutem uberrimam dicens precor, ut Christi nostri\ntribuente misericordia crebro salutem uestram uotiuis mihi,\ndum meam quaeritis, nuntietis affatibus.\nXIII. ENNODIVS BOETIO. Si liberum esset imperata differri, concederetur mihi adhuc\nornamenta silentii non perire: nam taciturnitatis munus est\nquod non inhumanum loqui me posse credidistis. uidete quantum\nlinguae genium uox pressa contulerit. sed res est uacui pectoris\npericlitata remedia non tenere. agit sermonis cura, ne promulgantis\nceletur inscitia, quando otii labor gloriam intercipit.\necce ego ille ante probationem laudatus subdor examini et\nferias meas, ne uidear praedicatione dignus, inrumpo. nam\ndum humilitas reddit obsequium, impetrata per silentium non\nhabemus. tu in me, emendatissime hominum, dignaris praedicare\nuirtutes, quem in annis puerilibus sine aetatis praeiudicio\nindustria fecit antiquum, qui per diligentiam imples omne\nquod cogitur, cui inter uitae exordia ludus est lectionis assiduitas\net deliciae sudor alienus, in cuius manibus duplicato\n\nigne rutilat qua ueteres face fulserunt. nam quod uix maioribus\ncirca extremitatem uitae contigit, hoc tibi abundat in limine.\nuere dedisti pretium loquacitati meae, dum desiderantem conloquia\nprimus aggrederis. contigit noua res garrulo, ut usque\nadeo produceretur, donee exigerent scripta responsum. deo gratias,\nqui occultis itineribus de propinqui uos necessaria affectione\ncommonuit. ecce geminae causas iniuriae iam tenetis: nam\npostquam agrestis innotui, praesumo dicere me parentem. domine\nmi, salutis officium dicens spero, ut circa litterarum\n\n\n\n\n\n\nmunia frequentiam commodetis, in quo opere adsiduitatem et\namans exhibet et facundus.\nXIIII. ENNODIVS ARCHOTAMIAE. Ita supra claritatem generis morum luce profecistis, ut quos\netiam uobis non nectit propinquitas acteum uestrorum bona\nsubiciant. quia enim non perfectam reuerentiam sit paratus\ninpendere animae in dei cultura sublimi? quia peregrinum se\nfacit a redemptoris gratia qui deo non non obsequentes.\nindicium enim est conuersationis praecipuae Christi nostri\namare cultores: proximus est emendatissimis qui diligit iam\nprobatos: testimonium dat bonorum sine dubitatione meritorum,\nsi studeas laudibus prosequi sub debita continuatione perfectos:\nfit sanctis proximus qui in illis sine fuco praedicat sanctitatem:\nquemcumque diligentia hortante praetuleris, dispendium. pudoris\nest, ni sequaris. quis salua uerecundia per spinosa gradiens\npurgatum iter adtollat et uiam salutis aspiciens calles eligat\nnoxiorum? professio caecitatis est bona ante oculos in exemplum\nlocata respuere et unde imitatione proficias non tenere.\nhaec, mi domina, de te non incertis fama nuntiauit indiciis,\nnon loquax uulgus per ignara iudicii ora iactauit, cui mos est\nde humanis actibus, dum scintillas in rogos animat, amplificatas\nfidelium flammas extinguere. hoc nostrorum relatione\npropinquorum, praecipue tamen domina et sorore Euprepia\n\n\n\n\n\n\nreferente, percrebuit, non solum uos dignas esse praeconiis, sed\ninstituisse celebrandum et uenerabili filio cum prosapiae radiis\nfacem conuersationis ingerere. habet, quantum conperi, Lirinensis\nhabitator quod de sancta matre discat, etiam quae\nurbana domicilia non reliquit. si mihi credit pietas tua, plus\nest in acie uicisse saeculum quam uitasse: resignat timorem\nfuga certaminis, nec spes est ulla uirtutis, quando ante congressionem\ndeclinatur aduersarius: conscientia roboris paucis\nadquiescit ad latebram: hoc est secretum eligere quod ostendisse\nformidinem. haec ego non dominum meum et familiae\nnostrae iubar presbyterum arguens scribo, cui nec ibi credo\ninpugnationes deesse, quas superet, in quo loci uisus est declinasse\nconflictum. tunc enim uniuersa saeculi blandimenta\ncalcauit, quando aetatis opum natalium profectionem eius\nretinere catena non ualuit. sed uobis quantum sexus infirmior,\ntantum debetur potissima de palmae adeptione laudatio. prope\nest ut etiam illius tu sis tutela propositi, quae mala uiduitatis\net orbitatis patiens de uenerabilis filii meritis solacii tui\noccasione pateris nil perire. ecce ubi femina fragilitatis oblita\ncastelli uice et uirum et iuuenem ab hostili inpugnatione subducit.\nhuius facti dux gloriosa perdures et usque ad illud in\nsaeculo perseueres, quo illum, si ita res poposcerit, iam maturum\nmundi istius campus accipiat. uellem, confiteor, si epistolaris\npateretur concinnatio, in longum uerba producere et de\nactuum uestrorum ornamentis pauca sub loquendi ubertate\nnarrare. sed haec ad alios scribenda reseruentur. sufficit uos\n\n\n\n\nscire, quia, quamuis a me numquam sis uisa, cognosceris et\nadorandis inserta monumentis radice animi iam teneris. scriptum\nest, meministi: laudent te proximi tui. uere sola mihi\nuellem causa existeret Gallias expetendi, ut cum domno meo\npresbytero, utrique osculantes manus et oculos tuos, beatam\nte in quauis adflictione temporis redderemus. domina mi,\npropter quod mittuntur epistolae, corpore me ualere significans\nprosperitatis uestrae statum requiro, deprecans et per deum\nconiurans, ne umquam mihi orationum uestrarum adiumenta\ndenegetis.\nXV. ENNODIVS AGNELLO. Deo gratias, qui circa magnitudinem uestram licet protulerit\ncupita, non reppulit. etenim ne fides claudicet supplicantis,\ndesideria differuntur, quia deuenustat secuturae hilaritatis genium\nuelox impetratio. et uos quidem honores meruisse, non\noptasse manifestum est. sed praecedens concinnatio eloquitur\nuota diligentum. nouit omnipotens et generis uestri luce permotus\net gratiae quam polliciti estis inuitatus fiducia: praecessit\nin prosperis uestris quicquid uos disciplina aut ratione\ncohibetis. sufficiant in foribus stricta conloquia: respondete\nde prosperitate uestra sollicito, quamuis de amore non dubio.\ndomine mi, salutationis plenissimae obsequia dependens litterarum\nportitorem commendo, quia mihi fide et honestate conpertus\nest, uolens uniuersis quid dignationis uestrae habeam\nnon taceri, ut sperantes de communis gratiae messe pascantur.\nXVI. ENNODIVS AGNELLO. Solet prosperorum indicia dispergere sermonis iucunda festiuitas,\ndum quicquid boni facundis accesserit germana gaudiorum\nper populos uoce discurrit. facilius est ignem in pyras\nanimatum lingua conprimere, quam silentium inter optata\nseruare. humanitatis lex est et naturae imperium hilaritatem\nmentis opibus scriptionis effluere: emanant enim uel si artentur\nsecunda conclauibus. sed in magnitudine uestra, sicut aetas\ncana est pudoris et scientiae dote maturescens, ita laetitiam\nfrenis moderationis adstringitis. sed numquid in damnum gratiae\ndisciplina debet excurrere et hoc minui amicorum diligentiae,\nquod ad morum ornamenta sociatur? quamuis monetam Latiaris\neloquentiae teneas, non potes tamen inuenire quemadmodum\niure factum adseras, quod expectanti mihi uerba non\ntribuis. decet ergo beneficia superna sola amantibus opinione\nnuntiari et de solida gratulatione trepidare gaudiis iam potitum ?\nhac ego necessitate puerum direxi, qui non reposcat scripta,\nsed exigat. nostis quae sit fiducia simpliciter amantum, eorum\npraecipue, quorum spem retinetis gratiae promissione firmatam.\ndomine mi, salutationem plenissimam dicens quaeso, ut et\nfrequentes et non in artum coactas epistolas destinetis. uidete\nanimi mei securitatem: prolixas posco paginas, qui adhuc\nnullas accepi.\nXVII. ENNODIVS AVIENO. Si uobis de paruitate mea fuisset ulla curatio, tanti temporis\nsilentium non maneret, maxime cum inaequalitas domnae\nmeae matris uestrae per uarios rumores sine remedio adfligat\nabsentem. scio enim hoc solo sanctam feminam fasce praegrauari,\nquia inmodicam pietatem exhibet non merenti. sed\nquid produco uerba catenis obligata tristitiae? si bonam ualitudinem\neius caelestis fauor refudit, properato litteris nuntiate.\nexpecto enim ut tunc mecum prospera concilientur, quando\ncum illa esse comperero. didicistis causam maeroris, indifferenter\npost deum date remedii. domine mi, salutationis obsequia\npraesentans domno pro me supplice uestro obsequia\ndigna porrigite.\nXVIII. ENNODIVS AVIENO. Si iudex uilium personarum laboret iniuriis, nescio utrum\npossit ab hoc onere alios subleuare, cui ipse subcumbit. grauibus\nmedica manus est adhibenda uulneribus, ne inpunitate\nmorbus adolescat. sublimis uir Vicarius haec a me, quamuis\npro iustitiae consideratione deberentur, tamen extorsit alloquia:\nquid pertulerit, ipse manifestet. unum scio, quia, nisi\nsuccurritis, generale futurum est malum, cui ipse est disciplinae\ntutor expositus. hoc non est alienum a christianitate,\ncum defero, quia impium est rerum ordinem sub hac permixtione\nconfundi. domine mi, salutationis honore praelato\n\n\n\n\n\n\nnos uocem supplicis gratanter accipite, ut qui tanti fascem\nlaboris adripuit conualescat effectu.\nXVIIII. SIMPLICIANO ENNODIVS. Diuini fauoris adiumento adulescentiae tuae rudimenta solidentur:\nipse det successum frugibus qui contulit ornamenta\nprincipiis, ut quod in cano flore praemisisti in pomorum maturitate\nnon subtrahas. est propositi nostri prima curatio, ut de\nincipientis laude solliciti ad deum uota mittamus, quatenus\nquod in bonae indolis eruditione praesumptum est de superna\nope maturescat. ille ingenii segetem perducat ad horrea, qui\naltricem hominum herbam exegit e cespite: ipse de terreno\nlacte expressam in triticum formet effigiem, cuius imbre soli\nfacies maritata fecundatur. tibi autem, erudite puer, habeo\ngratias, quod quamuis dicendi splendore nituisses et in illa\nurbe litterarum scientia adstipulante lauderis, mei quoque desideras\nadiumenta praeconii. accessit tibi fructus diligentiae\nmeae, etsi nulla tribuuntur rusticantis ornamenta testimonii.\nlibens dicta tua cum facundissimis praedico, cum quibus sententiam\nmeam, ut bonorum ditescam societate, coniungo. proximum\nest, ut non diuidantur meritis qui in qualibet iudicatione\nconsentiunt: unus est, nec enim procul euagatur ab arce sublimium,\nqui ad hoc, quod illi pronuntiant, non dispari admiratione\nconcordat. ad epistolae tuae tamen dictionisque\n\nmella me refero: cui sic est blanda de praesenti et tenera\naetate praefatio, ut non subtrahatur uirtus et genius de futura.\nconstitit concauatis Latiaris elocutio, dum per alueum suum\n\n\n\n\n\nRomanae eloquentiae unda praelabitur: ad quae se porrigat,\nuix conprehendit aestimatio, qui maximus adparescit in foribus.\nin matutina luce meridiano fulgore rutilasti. tueatur circa te\ncaelestis gratia munus suum et ut frequentibus amantem\nepistolarum colas muniis, salus nostra Christus inspiret.\nXX. MAXIMO ENNODIVS. Dum prelorum famuli autumni dotem conplerent et teneras\nuuarum tunicas properata calce disrumperent, ego ad summatem\nuirum parentem fratremque meum et oculos et uerba\nreuocaui, iustum esse coniciens, dum uineta uberem tribuunt\nliquorem, me sobriam alloqui cum iucunda hilaritate personam.\nsolue ergo Pythagoricam taciturnitatem et mecum peritiae et\nfacundiae tuae bona partire: sit inter nos felicium uindemiarum\nuice colloquium: currant dulcia musta sermonum. habes quae\ncum diacono, sanctissime, de institutis morum nota dicendi\nubertate communices. nam qui ecclesiastica, ut uos, probitate\nsubsistunt, silentii apud illos iusta uitatio est. scribite qua\naurea castitas districtione teneatur, per quem callem obscena\nfugiatur auaritia, quibus modis turpis fallendi declinetur obscuritas:\nin summa, sine dissimulatione docete quae geritis:\nillud praecipue scire cupidum dignanter instruite qua sponsae\nuel blandimenta saeculi religionis districtione respuantur. domine,\nut supra, salutationis munera praesentans precor, ut\ngratanter accipias quod inter curarum moles exigit fieri iocorum\nnon respuenda subreptio.\nXXI. MAXIMO ENNODIVS,Vbi est fides splendentis periclitata conscientiae, quam et\nin annis puerilibus cana reuerentia non relinquit, quam per\nseni praeiudicium obseruantia honestatis inradiat, quae in tempore\niuuentutis actibus maturescens infantiam ingressa praelabitur?\nnumquid aequum fuit amantis paginis tantum mandata\nrestitui, aut par fides est liberae scriptioni et famuli?\nnumquid dignum probatis moribus censuistis prouocantem ad\nofficia religiosa non subsequi, uel nefas putastis epistolas reddere,\nquas uobis inter excessus contigit non cepisse? haec\nigitur est tua disciplina? non talem te probitas olim manifestata\ndisseminat. ego tamen loquacitate qua notus sum indurata\nnitor mutare silentia. numquid tibi inpar est lingua natalibus\n? aut non testimonium generis adnuntias flore sermonis?\n. numquid ostrum loquendi deserit pectoris fecunda dictatio?\nnihil nisi malitiam resignat qui cum possit desideranti uerba\nnon tribuit. ecce inter ructationes Lyaeo debitas qualia Silenus\nalter uerba conpono. scribendum sciatis nomen uestrum ad\ngenii mei purpuram et libellis propriis inserendum, ut, etiamsi\nnihil tribues de responso, ego tamen arcem teneam, quod\nad doctos uiros dirigo sine trepidatione aliqua quod legatur.\ndomine mi, accipe nostrae salutationis obsequia reddens debita\nlitterarum.\n\nSic tibi uirginitas mansuro constet in aeuo,Nec pereat quicquid uita beata dedit,Sic tua non maculent nigrantes membra puellae,Nec iaceas propter Tartaream faciem:Vt cupidum sanctis releues per scripta loquelis,Deque tuis fratri fontibus unda fluat.\nXXII. MAXIMO ENNODIVS. Fidelius a sublimitate tua uocem suscipiunt aut interrupta\nmontium aut secreta siluarum: praebent hominibus\nnaturae institutione et muta responsum : redit ad mortales\nuicissitudo clamosae solitudinis: non perit quod linguae acceperint\nuel lustra beneficium. quare istud in magnitudine tua\nlaudis et philosophiae genus est nihil dicere et silentii tenere\ninter declamantium incerta cautionem? homo, quem nec infecundum\nnatura protulit, nec infabricatum doctrina dereliquit\nsed, credo, me dedignaris affatu, opicis nolens pretiosa dare\nuerba iudicio. quid quod signum est diuitis eloquentia uiri nec\nindoctis sermonum cupita subtrahere? mendicus fluminum\ncursus est, qui tantum nobilissimorum satiare putatur ardorem:\nubertas imbrium et nihil paritura saxa perfundit. liquidae\nrationis ordo est, ut paupertatem resignet qui damna formidat:\nquicquid non procurrit exile est. de uolucribus tamen munus\nsingulare destinaui, quod cepit accipiter. nam progressi ad\nBromium et Bacchi orgia, inter aues bella commisimus: profuit\nquaestui nostro certamen sociale pennarum. memento quod\nsolam anatem direximus, scientes quia numero deus\n\n\n\n\n\n\n\n\ninpare gaudet. dona nostra institutio est: sume, si diligis,\npro dogmate quod iocamur. fac meam frugiferam esse laetitiam.\nsi tibi perpetuae diligentiam castitatis indixerit, laborabit\nin laudibus tuis lingua, quae modo exercetur in monitis.\nuale, domine, et amanti ut doctus, si mereor, sequestrata\ndissimulatione responde.\nXXIII. ENNODIVS MAXIMO. Producit magnitudo tua nuptiarum festa temporibus: dum\nrem, ad quam coactus es, sub diuturnitate prosequeris, subito\nnecessitas tua facta est desiderium. aliquis negotio illi perenniter\nincumbat, ad quod descendit inuitus P sic recessisti a\ncustoditae beatitudinis diligentia, quasi prolixis temporibus\ndidicisses, qualiter institueretur uxorius. triginta feliciter dies\nabierunt, et te ciuitati adhuc (et) meis oculis longa me macerans\nexpectatione subducis. uere quicquid uis facias: si uixero, quae\ntibi dicenda texui, non tacebo. tamen honore salutationis\naccepto gustum de guttulis, ut fratrem decet a fratre, directa\nsuscipite. erubesce tu, quia nec aegrum requiris nec de nuptialibus\ndeliciis quae possent fastidium releuare transmittis.\nXXIIII. ENNODIVS STEPHANO. .Exigit a me filii communis Marcelli adhortatio, quem natura\nuobis, mihi dedit affectus, ut ad scriptionis munia praeuius\nadspirarem et solacium litterarum, per quod uetustas uoluit\nabsentiae nil licere, amore uictus inpenderem. iam debes mihi\nduplicem gratiam, etsi responsa restitueris, ob hoc quod primus\n\n\n\n\n\n\n\n\n\nincepi. ille dilectionis ianuam pandit, qui in conloquiis praestat\nexemplum:. propositam custodiunt formulam qui scripta restituunt.\nergo auctore deo nuntiam prosperitatis nostrae epistolam\ndestinamus. illud ad gaudium uestrum, quo uestrum paterna\nmens exultet, adiungimus, filium uestrum in studiis liberalibus\ningenuitatis testimonium iam tenere et talem se in hac cura\npraestare, ut auara suorum uota transcendat. spes perfectionis\nest honesta in adulescente inchoatio, nec ab erudito distat qui\ninter exordia boni gloriam occupat instituti. salutans ergo\nadfectione qua debeo spero, ut reparata opportunitate de bono\nme faciat uestrae prosperitatis adtolli.\nXXV. ENNODIVS SVMMACHO. Lex desideriis scripta uix creditur: inpatiens rigidioris praecepti\ndiligentia non iugiter dignum facit, reprehensione quod\nlibera est. redditur saepe amabilior de reatu, cum per effrenationem\nsortitur genium plus placendi: nam delictum suum\nquodam ipsius praesumptionis melle commendat. ego a praefatione\nme tueor, quia ad epistolas primus adspiro. restat in\npotestate celsitudinis uestrae, si sustinere eligetis garrulum,\nnon tacere et de originario Symmachiani fontis lacte me\npascere. uale in Christo nostro, Romanae gentis nobilitas, et\nme iam ut clientem et famulum pro morum et naturae luce\ndignare.\nXXVI. ENNODIVS AGNELLO. Pro uoto meo produxistis epistolam, dum res nulla fuscatas\nnube purgatis. felicissima defensionis sorte adsumus innocentiae\n\n\n\n\n\n\n\n\net dextro semper omine per se splendentibus usuram uocis inpendimus.\nfacile eius lucem qui nitet adfirmas, nec deest\nsermo qui commodetur absolutis. sic de caballo promisso processistis\nadfatibus, quasi uobis aliquando obscena mentiendi\nfuisset adfectio. uere per animam meam facilius sacros crederem\nlabi in hanc foueam posse pontifices. uitia maturos\nnesciunt, nisi quos primaeuos inbuerint: infitiatio in hominibus\nnoua non germinat: quicquid in moribus nostris est, et sequitur\net praecessit. proinde ualete, ostrum Latiaris eloquii,\net mihi uicissitudinem amando restituite, illud prouidentes,\nut pro conpensatione tarditatis dignus mihi munere uestro\nequus succurrat.\nXXVII. ENNODIVS PROBO. Eligo iacturam pudoris, ne subeam dedecus non amantis,\nsciens facilius sarciri posse frontis damna quam fidei. indoctum\nesse infelicitatis est, uirtutes familiae uestrae odisse res criminis.\npotuimus disciplinis liberalibus defuisse non delinquentes:\nnulli sufficit, unde mores excussit. ego in amplitudine uestra\ncoaceruata epistolari sermone bona non uenerer? ego non illud\ngeneris lumen amplificatum studiis et probitate suspiciam?\nuidetur mihi non longe ab honestate desciscere qui colit emendatos,\ndum creditur quicumque sectari posse quod diligit. proinde\nuale per gratiam dei et studium meum adprobans amantem\ntui amplifica munus litterarum.\nXXVIII. ENNODIVS ADEODATO PRESBVTERO. Voto meo obsequitur quae ministra ad uos scriptionis existit\noccasio. nam et praesentiae uice blanditur adloquium et\n\n\n\n\n\n\n\n\n\n\n\n\npromittit sibi de paginarum promulgatione quod exhibet, quia\nemendatissimi homines sicut derogari uirtutibus suis aestimant,\naliquos in diligentiae testimonio praeuios extitisse, ita igno-\nminiam reputant exempla neglegere. uixit inter sanctos uiros\nista communio, ut per intimi hominis prouidentiam nil noceret\nterrena sequestratio. par est, domine, ut et uotum meam sequaris\net formam. ergo salutans principe loco, ut mei memor\nsis, deprecor, ut quod mihi per neglegentiam meam subtrahitur\ndiuinae gratiae per uos suffragio conferatur. indico ergo\nnon mentiens, nocte tertia a profectione mea ingratam mihi\nsanctam dominam meam Cynegiam apparuisse in ipso lucis\nexordio et multum ab ea me de itineris properatione culpatum:\nnon sub uerborum lenitate conquesta est, quare etiam nullis uersibus\nsepulcrum eius esset honoratum. haec quidem ego non\nad imaginem propheticae ueritatis accepi, nec nocturnis forte\ninlusionibus operis mei sudore litaui. sed quia facile suadetur\namantibus, debitum opus non laborauit exigere quae monebat.\nsalua est dominae reuerentia. uersus quos direxi per diem iudicii\nte coniuro ut in pariete supra ad pedes scribi mox facias.\ngratum noueris et filio tuo futurum: uult enim merita illius\nmultorum ore celebrari, sed in eo modo quo illos hic inuenis.\ndomnam meam Stephaniam et domnam Sabianam, sed et domnam\nFadillam pro me saluta. si scripti fuerint, mox rescribe.\ndomno papae dignare dicere, ut aliquid per sanctum diaconum\nDioscorum de mea causa ordinet. quantum in festinatione ueredarii\npotui, scripsi. domnum et fratrem Hormisdam satis pro\nme saluta, cui dicite ut clauem illam mittat.\nXXVIIII. ENNODIVS BEATO. Non ego epistolam meam intra breues terminos Spartanae\nmemor concinnationis includo nec formam tuam studio coacti\nsermonis inrideo: abest a me loqui pauca cum modicis. urbanorum\neat exiguis producta subtrahere et sine aliqua necessitate\npaginas, quales poscit hominum mensura, formare. quod\nin me de his, quae praefatus sum, subtile putaueris, festinatio\nnon semper amica artis et casus exhibuit. magnum mihi est,\nsi dederunt fortuita quod mireris. ergo causam scriptionis insinuo,\nquam tibi praelata salutatione commendo. digresso mihi\nurbe procul domnae meae Cynegiae occurrit admonitio, quare\nsepulcrum eius non honorassem laude ducti in carmen eloquii:\nquod quamuis reuerentia uiri ipsius facerem, tractaui, quia\nquod radiat luce meritorum stili ubertate celebrandum est.\nnam nec deus officium respuit imperiti et contentus ipse quod\ntribuit a rusticantibus uerborum diademata non requirit. his\nergo uersibus scribendum epitaphium destinaui. de quo quid\nsentiatur, sic pater tuus uiuat et Roma te, quantum ad illa\nquae in ipsa reprehenduntur, non suum faciat, ut simpliciter\net pure indices, nec auribus meis aut sensui fuco mentitae\ngratiae blandiaris. non erubescas, etiam aliquibus, praecipue\ntamen et merito domnae Barbarae paginam meam recensere,\nquia tecum locatur. opto tamen ut tantum tabella mea\nquantum spes tua sapiat, quae in cano flore et mea et parentum\nsuorum, quamuis sint auara, uota transgreditur.\ndomnum Cethegum et domnam Blesillam sororem eius pro\nme saluta. Fidelem, Marcellum, Georgium, Solatium,\n\n\n\n\n\n\nSimplicianum pro me saluta. quibus dic: si uobis cordi est disciplina\ndomnae Barbarae, domnum uel patres aut fratres eius frequentate,\nquia est casta luxuque carens: qui aliud fecerit, ad me\nnon speret se esse rediturum.\n\nOptimi pretium uotorum munere Christi:Quae mihi uita fuit, crux dedit hanc tumulis,Dissoluens carni subolem sine uulnere mentis,Quod Fausto felix coniuge praemorior. Disiecit lacrimas medela cordis. Quae seruat meritis torum fidelem,Exoptet similem matrona sortem.\nXXX. ENNODIVS FAVSTO. Solida est spes adulescentium, quam magnorum cultura prosequitur:\nsi cessat curatio, ubertas tritici transit in lolium.\nPartenium sororis meae filium diu circa diligentiam litterarum,\nquantum patris ipsius reserauit allegatio, culminis uestri\nmetus adtraxerat. sed nunc per absentiam uestram uenerandae\nsolutus lege formidinis molitur obscena: aetas illa peccatis\namicior multos reperit ad errata ductores. inplorat fidem propositi\nmei pater et incolumem filium loco deflet extincti. sic\nfaciunt quibus de profectu suorum fiducia nulla responderit.\n\n\n\n\n\n\n\nnihil mihi residuum fuit, quod remedii loco precibus uictus\ningererem, nisi ut eminentiae uestrae conscientiam de excessibus\nante dicit iuuenis festinus instruerem. uos medicam manum,\nuos opem praestate consuetam, ne uitiorum profectus uniuersa\nin eo, quae boni aliquid potuerunt ferre, succidat. commendate\namicis quae agantur: insinuate doctori et quicquid potest\nsubuenire concedite, quia haec sunt, quae praefatis salutati\nobsequiis consanguineo possim professionis meae memori sine\ndissimulatione praestare.\nXXXI. PARTENIO ENNODIVS. Par quidem fuerat silentio degeneri uicem taciturnitatis\nopponi et per ipsum callem uindictam, per quem uenerat error,\nexire. numquid aequum est, ut in excessibus tuis uo-x, quid\ndeliqueris, et non mutus dolor ostendat? crede mihi, manifestatae\nindignationi uicina curatio est. te per longum ferire\ndebuit inclusa commotio, si tamen non ex toto ab humanitate\ndiscessisti. quid deliqueram, postquam primoribus litteris\nueniam fabricata humilitate poposceras ? haec est correctionis\nfida promissio, ut, postquam delenifica oratione conceptam\niram extorseris, erubescas te minora peccasse? quantum uideo,\npost contestatam uerecundiam solas errorum uitas angustias,\nnefas aestimans, (si) circa parentem et nutritorem tuum non it\ntantum extollis supercilium, quanta debuisti pro tot beneficiis\ncommunione summitti. aut forte putas quod me puerilis ira\n\n\n\n\n\n\nSollicitet aut ulla necessitas maturum expugnare possit affectum?\nnumquid genitori natorum non grata sunt uerbera? aut\ncreatores reptantium paruulorum non et mulcentur iniuriis ?\nnihil amarum putant quibus inter desideria quod uotis pro\nparte aduersetur efferbuit. inuenimus inter triticeas segetes\nspinas et lolium, et dum frugiferam herbam carpimus, infecunda\nsuggeruntur. numquid ideo culturae respuenda diligentia\nest aut cessandum est a uomeribus, si non in toto\nsatisfecerit terra cultori ? deum precor, ut a te quod detestor\nexcludat: ego tamen numquam, si credis, deseram monitoris\nofficium. audiui te patris tui relatione circa studia iam remissum\net, quasi arcem scientiae adeptus sis, ita nullatenus\nesse de lectionis instructione sollicitum. nosti, fili, istius rei\nsummam nisi adsiduitate nimia non teneri. non profuit in hoc\nopere laborasse aliquando hominem, qui a laboris intentione\ndestiterit: pernicibus alis neglegentes fugit scientia, et quicquid\nmora et sudore partum est sub celeritate transfertur. te\nsalutatum et uigilem uolo, ut profectus tui messem cotidianae\ncatenis lectionis adstringas. ad me uel nunc, si quid te deceat\ncogitas, rescribe, quia, si credis, numquam similem dictionum\ntuarum inuenies in qualibet orbis parte fautorem.\nI. BOETIO ENNODIVS. Optimae spei plenus cui faustum cupio ad curam officii\nepistularis adspiro. decet enim uestris fascibus hac praefatione\ndelibari et inter purpuras possessoris luce crescentes qualicumque\nnon abstinere conloquio. numquid solius doctrinae\nbeneficiis amor agnoscitur nec fas esse credendum est prodire\nin medium desideria rusticantis? simplicius innotescunt uota\nnullo peritiae uelata praestigio. ergo nos hoc sumus ore quod\npectore: non amara praecordiorum delenificis possumus mutare\nsermonibus: pudens laudator est cui in concinnatione blandimenti\ndicenda mens suggerit. deo ergo omnipotenti gratias,\nqui in uobis, dum uetera familiae uestrae bona custodit, noua\nmultiplicat et, quod plus est apice dignitatis, dignos facit esse\nculminibus. redditur quidem uestrae gloria ista origini, sed,\nquod est clarius , merito inpetrante personae. fuerit in more\nueteribus curulium celsitudinem campi sudore mercari et contemptu\nlucis honorum sole fulgere: sed aliud genus uirtutis\nquaeritur, postquam praemium facta est Roma uictorum.\nnoster candidatus post manifestam decertationem debitum\ntriumphum, dum numquam uiderit bella, sortitur. iudicio\nexigit laureas et congredi non necessarium duxit armatis. inter\n\n\n\nCiceronis gladios et Demosthenis enituit et utriusque propositi\nacumina quasi natus in ipsa artium pace collegit. nemo\ndissonantiam Atticae perfectionis metuat et Romanae nec\npraecipua gentium bona in societatem dubitet conuenire. unus\nes qui utrumque conplecteris et quicquid uiritim distributum\npoterat satis esse auidus maximarum rerum possessor includis.\neloquentiam ueterum, dum imitaris exsuperas: dicendi formam\ndoctissimis tribuis, dum requiris. est apud me epistulae uestrae,\nquae huius rei fidem faciat, ueneranda conpositio. utinam\nquae a uobis diriguntur tam essent crebra quam suauia! dicatis\nforsitan: par fuit propinquum laudare in commune augmentum\nlaborantem, quia non est proprium quod quasi singulariter\nuidetur palmata conferre: uenit ad me equidem portio\nde curuli. sed, si mihi creditis, plus erigor de genio et studiis\nsublimati. interdum accesserunt ista de casibus: soli contigerunt\nilla uirtuti. prope inops ad scipionem adducitur suffragii consularis\nqui tantum de parentibus gloriatur. tibi utrumque in\npeculio est, Latiaris scientia et uena purpurarum. o si mihi\nnon stili epistularis consideratio in longum equidem producta\nmanus opponeret! quod alii relatione ditant ego crudum etsi\nconfusis ordinibus explicarem. redeo ad tabellarum fidem.\nualere me nuntio et utrum ualeatis inploro, ad summam beneficii\npostulans, ut dignatio me reciproci sermonis adtollat, hoc\nquoque deprecans, ut domum, quam in Mediolanensi ciuitate\net abundantia uestra et neglectus propemodum iam reliquit,\nmihi quo uultis genere concedatis. iustum est enim ut parentes\n\n\n\n\nuestri habeant quod de patrimonii mole descendit. credite\nmihi deo teste, quia, si inpetrare sine detrimento census\nuestri meruero, quasi dono obligatus obsequiis potioribus respondebo.\nde qua parte, sic nobis feliciter uniuersa contingant,\nsi securus esse debeo , plenarii mihi documenti dirigite firmitatem.\nII. ENNODIVS AVIENO. Par erat magnitudinem uestram ingenii sui opulentiam, dum\nsancti patris sectatur instituta, depromere et multo adquisitam\nsudore doctrinam pro diligentiae testimonio uentilare. gemina\nuobis contingeret ex antefata concinnatione laudatio, quando\ncrescente susceptorum deuotione ferretur in medium palma\nsermonis: res, quae nobis amorem uestrum reserat, uos extollit.\nuno eodemque usu et oris pompa multiplicaretur et fidei. in\napice constituti illam subiectis adfectionem putantur inpendere,\nquam locuntur. haec, mi domine, ille occupatissimus\npater et in humana locatus arce custodit. nam contemptum\nmanifestat qui in otio degens uerba non tribuit. legisse me\nmemini: sermonis auari nullus honor. nunc ergo seruitiis\nsalutationis exhibitis indico me ualere. superest, ut suggestio\nmea eliciti gaudeat ubertate conloquii.\nIII. ENNODIVS MESSALAE. Post unam epistolam, quam uictus crebris scriptionibus\nemisisti, in continua taciturnitate perduras, et credo necessitate,\n\n\n\n\n\n\n\n\nnon studio seruas philosophiam nil dicendi, non respiciens\nueteres, ut loquerentur melius, in praesentia nil locutos, et\nillam silentii curam nutricem fuisse sermonis. tu uideris mihi\ndisciplinas Atticas in muta fideliter parte sectari, nolens silentio\nadquisita uulgare. ostende post oris ferias quae tibi per aurium\ncallem diuitiae commearunt. destinasti mihi dictiones tuas, in\nquibus etsi non fuit optanda sublimitas, non tamen deprehensa\nest quae sorderet abiectio. egi deo gratias, quia iam te de\nuinculo, in quo neglegentia constringebaris, exemeras. promisi\nsequentibus potiorem successum aestimatione principii. sed\nnos inchoationem, quantum ad me, cui nihil dirigitis, cum\nextremitate iunxistis. domne Messala, cotidie cuius sis filius\nhabere ante oculos cordis dei nostri dispensatione contingat.\nsed nolo prolixa esse quae aspera sunt. uale officio salutationis\naccepto et correptum te suggestionibus meis frequentibus resigna\nmuniis litterarum.\nIIII. ENNODIVS ARATORI. Ad longinqua digrediens caritatis inmemor extitisti. non\nlicuit tecum piam diligentiam muros exire. dum urbis habitator\nes, fabricatas blanditias non sine daedala arte custodis: at\nubi rus petendum esse decreueris, quasi graues sarcinas amicorum\nmemoriam derelinquis. tu uillares delicias expetisti, et\nnos apud te inter moenium mala remansimus. non habuit\nradicem affectio, quam uelut curarum tormenta separasti. dicas,\nunde tam uelox exprobratio? nec aequum esse parari ante\n\n\n\n\n\n\ndelicta tortorem. scripturum te, mox fuisses ad optata peruectus,\nsine cunctatione promisisti: quantum pater tuus semper\nculparum tuarum uulgator exposuit, iam a te pueri paginis\nuacui commearunt. timeo, ne ista taciturnitas diuturnitate\nconualescat et in usum silentii turpis crescat incuria. domine\nmi, saluto ergo et promissi te memorem debere esse conuenio,\nquatenus inter cana nemora redimitus hederis efferaris.\nV. FAVSTO ENNODIVS. Directos a sancto episcopo artifices prosequi commendatione\nnon opus est. res enim plus suo placitura genio de deuotione\nlaudatoris abiurat iniuriam. familia est, quam cum uideritis,\nnon possitis ambigere ab ecclesia destinatam et de eius thesauris\net gremio sub hoc studio processisse, ut tractata liberaliter\npariat uobis in illa melioris saeculi commutatione mercedem.\nin quibus mancipiis iuxta adnuntiationem beatissimi Laurenti\nmartyris opes esse maximas quis negabit ? sunt enim feminae,\nquae quamuis exterioris hominis lumina perdidissent, mentium\nsplendore radiabunt: quicquid enim corporibus de prosperitate\nsubducitur, ad frugem crescit animarum. nolite male accipere,\nquod nec uidere poterunt nec uideri procul a maturitate uestra\ninliciens decore formositas. qui uitam suam sicut uos in hoc\ninnocentiae calle disposuit, si tales pascat, in caelis est: crede\n. mihi, quamuis uobis gaudia pariat fusa ad deum ubertas illa\nlacrimarum, contenti eritis possidere sub continuatione plangentes.\ninter ista bona, quae praefatus sum, licet magno uobis\n\n\n\n\n\n\nlabore et pretio constitissent, adicio quae secuntur. una inter\nipsas et ingenua et sine filiis est et puto, quod fit sanctis uicinum\ndesideriis, nec habebit... enim in christia?is hominibus\nfecunda sterilitas et maximum solacium saeouli adiutoria non\nhabere. sed ne forte animus uester in occupationes publicas\ndebeat de anagnostici prolixitate fastidium, quamuis bona in\nprincipiis locate uos animent et quemlibet rancorem detergeat\nin exordio iuxta oratoriam disciplinam locata dulcedo, tamen\nne desideria uestra fabricata dissimulatione suspendam, nulla\net. illis documenta promerui quia commemorationem mularum\nfacerem, episcopo durum uidetur et quamuis famuli uestri\nfratris Gaiani institisset efficacia et supra modum nos pressisset\ninportunitas, nihil communi actione profecimus. hoc\ntantum uolunt inseri, multis sanctum patrem uestrum beneficiis\nuestris et gratia inuitatum muneris uobis uicissitudine\nprospexisse: quod genus documenti si placet, sine cunctatione\nrescribite aut quae eius forma esse debeat intimate. nunc ego\nille periclitatae utilitatis et in obsequiis uestris annis pluribus\niam probatus, quantum egerim, quod uix alter per infinita\ncartae damna narrasset, pernicibus sum. uerborum saltibuselocutus.\nVI. AVIENO ENNODIVS. Credo ad iustitiam pertinere, ut quod a uobis expecto primus\nexhibeam. decet enim, ut qui bona opera praestolatur inuitet\n\n\n\n\n\n\nexemple. expugnat ealcaribus tarditatem qui formam ministrat\nofficii. his. ergo salutationis munus inpertiens sanum me esse\npost inaequalitatem, quam pro peccatis sum passus, enuntio et\nstatum uestrae prosperitatis inquiro, sperans ut in huius rei\nsolutione multus incumbas.\nVII. SENARIO ENNODIVS. Apud sanctas conscientias non negat cariteti debita. sua\ngratiae principalis occupatio nec eliminat pii amoris aula feruorem.\ntestimonium dat solidae adfectioni qui eam inter\ninpedimenta obliuione non obruit. commendate mihi scriptione\nculmina uestra, quae uoto inportunus emerui: custodia communionis\nhonor est dignitatum. his ergo obsequentissime salutans\nepistolas breuitate constringo, sciens posse productas horreri,\nfaciens ut pro me domino gratias referatis, qui molestiam\nquam perteli, antequam eam discere potuissetis, abstersit.\nVIII. HELPIDIO DIACONO ENNODIVS. Quibus modis fraternitatom tuam ad scribendum quaue arte\nsollicitem, quando homo uerborum locuples in me silentia\nperegrina custodis? elegi, ut loqui te loquendo faciam etillam\nAtticam eruditionem ad epistolas alia garrulitate producam.\niustum fuit ut tot diebus a promissione desisteres et qualiter\n\n\n\n\n\n\n\n\nperuenisses nulla paginae directione signares? an forte circa\nme illam tuam cautelitatem aestimas esse seruandam? dedignaris\nconloquio quorum gratiam multo sudore quaesisti. crede\nmihi, nisi ab hoc te uitio sub ea qua ambulare soles uelocitate\nsuspenderis , necesse est, ut ad alios nostra patrocinia transferamus,\nqui memores constituti amorem munerentur obsequiis.\nhis ergo salutans amico et medico indico me graui corporis\ninaequalitate laborare, quam nisi te dictante pagina iocos\nexhibitura curauerit, distensam per tormenta ranulam longis\nhominibus coaequabo.\nVIIII. MESSALAE ENNODIVS. Si iam te fauor diuinus a proposito neglegentiae ad uotiua\nducit studia, si quo te uena, quo domnus Faustus uocat adtendis,\noptata scriptione non taceas. sed timeo, ne dum officiosum\ndesidero, sustineam rusticantem et incipiat hoc desideriis meis\nresistere quod cupiui. caelestes diuitiae illam inertiam stimulo\npietatis exsuscitent et mendicitatem oris tui superna ope locupletent.\necce uel iniuriis prouocatus scribe. salutem ergo dicens\nrogo, ut quid circa te agitur tabellarum promulgatione cognoscam.\nX. MAXIMO V. S. ENNODIVS. Bene disponantur superno uota uestra iudicio: ipse ad nuptias\ntuas ueniat qui primo parenti, dum adhuc natiua inmortalitate\ngauderet, benedictionis munus indulsit. faciat tibi\nChristus noster nec custoditae integritatis fructum perire nec\nmunera nuptiarum. sic uirginitas prosit ad subolem, ut castitati\ntuae fecunditas nil decerpat et miro dispensationis arcano\nnec saeculo, dum pater es, pereas nec dei gratiae, dum pudicus.\nueniat super te quod Isaac iuniori filio pie inductus optauit.\nillis domum socrus auspiciis uxor introeat, quibus Tobiae\npenetralia nurus accessit. sit tibi perfectae causa dilectionis\nin coniuge, in te uirginitas custodita. solam illam tibi deputatam\nnoueris, cui te, quasi non esses ex Mundi faece, seruasti.\necce quia uenire non potui, oratione non desum. domine mi,\nspero, ut honore salutationis accepto quae a me directa sunt\ndignanter accipias.\nXI. ARATORI ENNODIVS. Miror cur deuenustes turpi silentio ad Romanum decorem\npoliti in te bona conloquii et coactas multo sudore diuitias\nfugiens dispensationem taciturnitate consumas. quicquid dignis\n\n\n\n\n\n\n\nconlatum fuerit dum in usu eat, ornat auctorem: ingeniorum\nelegantiam qui concludit extenuat: unus error est prodire rusticantem\net dignum laudis honore delitescere. numquid non\nhabuisti digna memoratu aut ego tibi uisus sum non colendus\neloquio? fuit ąliquando materia, quae sic omnium linguis et\nlitteris celebranda. sit, quando ad nuptialem copulam perductus\nhomo est, cui cum magna sit lux natalium, abundantia facultatum,\ndisciplina et pudor utrumque transgreditur, qui uitia\ncarnis abiurans pro blandimento turpi respuebat quicquid leges\ndedere pro remedio et nolens uxoriis corpus deputare seruitiis\nputauit se addicere, si quicquam mundo inpenderet liberam\ncastitatem? haec etsi non diligis, debes tamen pro ingenii tui\nostentatione laudare. possumus te credere bonum fieri, si\naudiamus quae honesta sunt praedicantem. nunc salutem largissimam\ndicens ut rescribas admoneo-, et non me de epistola\nmea aestimes, quam, deus testis est, dum de basilica remearem,\ntranscursione dictaui.\nXII. ENNODIVS FLORO. Qua te deuinctione teneam, qua diligentia conplectar, ex\nanimi tui potes qualitate colligere. uix enim amari continget\nnisi quos sinceriter amare constiterit. congreditur inter se\nconstiterit uigor animarum et studia sua. mutis sibi pandit\naffatibus, et ideo si uicissitudinem mihi reddere disponis,\ninsiste domno, ut suburbanum illud, dato si dignatur a me\npretio, comparari iubeat, quod. dum in Liguria fuero, feliciter\n\n\n\n\n\n\nhabeam et post obitum meum ipse suique possideant. mihi\ntamen post deum libertatem substantiam uidetur ipse conferre,\nsi hoc beneficii per ipsum fuero consecutus. sed sic filia tua\nuiuat, sic de illa quales optas filios teneas, sic deus animam\ntuam sanctos suos faciat coaequari et frater tuus uiuat, ut\ninsistas suppliciter inportune, quatenus ad effectum petitionem\nmeam perducas. cogitet deum, cogitet necessitates meas, quia\nnihil est quod potentia ipsius, quod affectus circa me maius\npossit praestare.\nXIII. ENNODIVS AVRELIANO PRESBVTERO. Affectionem mentior, si uobiscum digrediens non remansi\net beatitudinem uestram mecum quamuis locatam in statione\nnon detuli. quia animus in me, ut in ceteris, imperator est\ncorporis, ipse circa diligentiam uestram est tota intentione\ncaptiuus. ergo salutationis honorificentiam debita humilitate\npersoluens nihil ualitudini meae de itineris confractione indico\ndecessisse. ecce qua sollicitudinem uestram benigni studii cura\nremuneror: facite, quod scriptum est, accepta restituentes de\nprosperitatis uestrae me significatione gratulari.\nXIIII. ENNODIVS FAVSTO. Tacerem molestias meas, nisi intellexissem, quod sollicitudo\nuestra me subleuat. nondum agnoscitis, quam uariis\n\n\n\n\n\n\n\n\n\n\n\n\n\n\nmorborum fatigor incommodis, pro peccatis meis febribus frequenter\naddicor et uires, quae uidebantur restitutae, franguntur. ergo\nuos remedia consueta praestate et usum illum sanctae conuersationis\ninpendite, ut quicquid medicina mortalium non\nualet fusis ad deum nostrum precibus inpetretis.\nXV. ENNODIVS EDASIO. Ante experimentum amicorum fides occulta est: postquam\nin lucem processerit, eorum qui aliquid saporis habuerint sibi\nmentes obligat. est tamen nimis libera seruitus, quae caris\nexhibetur. confiteor magnitudini tuae: latebat me ante relationem\nhominis mei quid in sublimitate tua et saporis et\ngratiae sub nobili humilitate delitesceret: didici hominem, qui\ncanam in fide beatitudinem, dum amicorum absentiam bene\ntractat, exsuperat. plura quidem discedens promiseras, sed ad\ngenium conscientiae tuae maiora praestitisti. domine fili, salutationis\neffusissimae munus inpertiens ago atque habeo insufficientes\ngratias de his, quae mihi in prima notitiae fronte\nconlata sunt. quod restat, deprecor, ut residua illa mancipia\nteneri iam facias. ecce fiduciam de bonis praecedentibus descendentem:\nqui ante ignoto preces metuebat offerre, iam non\ndubitat imperare.\nXVI. ENNODIVS BARBARAE. Non ego debiti inmemor ab officiis temperaui nec constituta\ndespiciens garrulitatem meam ab obsequii exhibitione suspendi.\n\n\n\n\n\n\n\n\nsed postquam ab urbe regressus sum, continuo me uariae\naegritudines et quicquid ad mortem uocat artauit. uere, domna\nmea, sic uobis uestrisque laeta contingant, quia ad testimonium\nueteris mysterii Christus noster iterum quamuis peccatorem\nnec ut illum, qui amicus dici meruit, sed rursus uocauit\nLazarum de sepulcro. est facti unitas in distantia personarum,\neo nunc amplior magnitudo diuini operis, quia quod ille meruit\nmihi cessit indebite. haec causa me ab officii promulgatione\nreuocauit. postquam tamen ad uitam reductus sum, continuo\nme ad seruitia uobis soluenda conuerti, rogans deum, ut uos\nuestrosque superno tueatur auxilio. promitto mihi etiam et\ndesideriis meis, quod cum felicitate uestra et gaudio ad comitatenses\nexcubias, quae uotis meis satisfaciat, dignitas adepta\nuos euocet. noli, domna, huic te labori, huic oneri submouere.\nuideant bona Romanae ciuitatis prouinciae, et quae monitis\nuix instituuntur per bona, quae uobis deus contulit, formentur\nexemplis. rogo tamen reuerentia salutationis exhibita, ut expectatissimo\nme releuetis alloquio, sed nec alterum dictare\npatiamini quae ad me scribetis: sic numquam ab impetratione\noratio uestra pellatur.\nXVII. ENNODIVS STEPHANIAE. Credo uos et ignorantes meis periculis subuenisse: aut quare\nconfidam nescire quicquam quos per deum contingit uniuersa\n\n\n\n\n\n\n\n\n\n\npraenoscere ? postquam enim ab urbe redii, reparata sunt in\nme diuina mysteria et quod senuerat temporibus nouellis\nresurrexit exemplis. iterum uocatus est Lazarus de sepulcro,\nnon quidem illius par merito qui amici redemptoris nomen\nemeruit: sed in diuersitate actuum unius conuenit forma mysterii.\ndeductus per aegritudines multiplices ad sepulcra, sed caelesti\nuoce reuocatua, ad haec primum quae uobis soluuntur officia\nme conuerti, credens placere deo, si cultoribus eius per linguam,\nquam ipse reddidit, principe loco exhibeantur obsequia. ergo\nreuerentia salutationis inpensa deprecor, ut pro me, sicut poposci,\norare adtentius procuretis, ut per meritum uestrum\ndiuina clementia dignetur confirmare quod tribuit, et frequenter\nme pia litterarum uestrarum promulgatione subleuetis. rogo,\nut nullum alium dictare facias, per dommi Asteri animam et\nprofessionem tuam: sic ei nitor quem optas usque ad consummationis\ntempus adsistat.\nXVIII. ENNODIVS FAVSTO. Coegit me ad studia mea portitor praesentium litterarum\net quod uolebam prope inportunus exegit. sic contulit beneficium\nqui poscebat. iste in negotio suo probatum mundo\niustitiae uestrae poscit examen, nec ab aliquo ueritatem causae\nsuae discerni aestimat, si cessetis. pro hoc precator accedo, ut\ndum adestis mandatis caelestibus et ueritatem tota intentione\nperquiritis, adflicti hominis necessitatibus subcurratis. spero\netiam seruitio salutationis inpenso, ut indicio me prosperitatis\n\n\n\n\n\n\nuestrae non neglectis quae frequenter se ingerunt occasionibus\nsalutationis.\nXVIIII. ENNODIVS FAVSTO. Quamuis omnis frequentia litterarum uideatur rara sollicitis\nnec sufficiat prouidentia pro pietate suspenso, tamen pars ista,\ncui inpenditur, nisi responderit, ab humanitate seiungitur. ergo\nsalutationis officia praefatus deo tribuente indico mecum sanctorum\nsuffrages et uestris precibus iam melius agi et illam\ndespsrationis et febrium intepuisse ualitudinem. nunc, quod\nrestat, spero, ut petitionem meam, quam per confamulum\nmeum fratrem Florum destinaui, suscipere solita. benignitate\ndignemini, quia, etsi mihi ad praesens res uidetur esse conpendii,\nuobis, quibus magis futura cordi sunt, utilitas ex hac\nparte summa respondet.\nXX. ENNODIVS AGNELLO. Si ualerem uos corpore prosequi, uerbis abstinerem: at cum\nilla res ualitudine deficit, ista subcurrit. scit secretorum discussor,\nme et diuisum praesentia a uobis abesse non posse.\nproinde sollicitudinem uestram nuntio prosperitatis meae releuo\net, propter quod concessum est epistolare commercium, uestram\nrequiro, indicans honore salutationis inpenso puerum me ad\nsuscipiendum caballum direxisse. tantum est ut talem mittatis,\nquem et uos dedisse clareat et ego pro honoris summa me\ngaudeam suscepisse.\nXXI. ENNODIVS BEATO. Si possem scribendo delere paginam meam, multiplici hoc\nfacere intentione procurarem. sed quia non est fas hominem\nnon errare, ego ille canus, sed pater tuus, ne umquam prioris\nepistolae meae sis memor, exposco: sic te pater et patria talem,\nqualem per singulos dies omnibus protestor, excipiat. alienis\nscriptis credidi, ut stili mei inportuna festinatione morderem.\ntu feceras quod sapiens, qui soli domno Probo arcem tenenti\ninter doctos uersus meos relegeras, quod facere decuit. ego\ninportunus, qui alteri credere non debuissem, quantum uideo,\nfrustra commotus sum. uade ergo ad domnum Probum (sic\npater tuus uiuat, sic me, quem semper amasti, uiuentem audias),\nquia ista pene mortuus dictaui, et osculare illi genua pro me\net dic illi de illo extremo uersu: Terentianus me induxit in\nillo exemplo,\nSic fatur lacrimans, classique immittit habenas.\nomnia tamen, quae fuerunt digna correctione, praeuidit. saluto\namore quo debeo. si euasero, emendo uersus ipsos et sic dirigo.\nnam litteras tuas, quas per infantem Rufinum direxisti, Iulio\nmense suscepi: unde me contigit nescire quod actum fuerat,\nut taliter mouerer.\nXXII. ENNODIVS FLORO. Qui iustius prosperitatis meae cognoscit indicia, nisi qui\nsinceriter et indesinenter optauit? nec conuenit prius alterum\n\n\n\n\n\n\n\n\ndesideria aliena cognoscere. ergo seruitio salutationis exhibito\nindico me caelesti beneficio, postquam cessauit humana curatio,\nmox sanatum: reuocauit me ad spem prosperitatis res illa,\nquia medici destiterunt. nunc gaudia uestra,, sicut de me\naestimo, cognoscentes mecum laudibus prosequimini tanti beneficii\nlargitorem et, si adhuc uos longior mora detinet, quam\nbene ualeatis litteris intimate.\nXXIII. ENNODIVS FLORO. Spectabilis uir Eleutherius in negotio suo, quod a domno\npraefecto audiendum Vicarius susceperat, ad amplitudinem\nuestram a me commendaticias sperauit, credens salua iustitia\nopem sibi integram posse subpetere, si meis apud uos iuuaretur\nalloquiis. rogo ergo honore salutationis exhibito, ut ei, si uere\ncontra aequitatem laborat, manum medicam porrigatis, quia\nnefas est, ut in praeiudicio bonae causae prodesse sibi calliditas\nuideat quod molitur.\nXXIIII. ENNODIVS FAVSTO. Vsum suum benignitas uestra supra homines locata custodit.\nuere medicina est cura sanctissimi: nam uenerabilis conscientia\ndeo semper insinuat quod requirit. digressis uobis acrior me\ncalor exussit et ad omnem desperationem praecipitante diabolo\n\n\n\n\n\n\n\n\nuela patuerunt. uenit ad me medicus et dixit se quod faceret\nnon habere. hinc mihi maior spes, quando homo cessauerit.\ncontinuo me cum lacrimis ad caelestis medici auxilia conuerti\net domni Victoria oleo totum corpus, quod iam sepulcro parabatur,\ncontra febres armaui. scit deus meus, mox adfuit magni\nmilitis imperator, et quod per testem eius idoneum poposci\nincunctanter obtinui. mox feruor ille aeterni frigoris procurator\nintepuit et hora nona, sicut legitur, Christo meo mandante\ndiscessit. scio orationis uestrae tempora, scio lacrimarum copiam\nin illo quoque momento iuuisse laborantem. ecce indicia uotiua\nnon tacui: sed portitorum raritas desiderium commune suspendit.\nnam me multum iuuat releuatio uestra, quamuis a uobis minime,\nqui laeta respuistis, optetur.\nXXV. ENNODIVS FAVSTO. Mox ubi me gratia superna respexit et animam de iudicii\ncaelestis uicinitate trepidantem concesso, ut melioraretur,\nuiuendi laxauit spatio, magnitudini uestrae beneficia per litteras\ndiuina non tacui. uere cessantibus medicis illius, qui innocentia\net lacrimis emitur, medicina non defuit. credite, nisi mihi\nsubuenisset destitutio curantium, nil ualerem. nam quia\naegrescebam hominum studiis, coepi neglegentia iam sanari.\nhaec quidem prioribus intimata sunt: sed occasio praeteriretur,\nadieci, sperans obsequio salutationis oblato, ut me de prosperitatis\nuestrae, de qua pendeo, (statu) subleuetis alloquiis.\nXXVI. ENNODIVS AVIBNO. Necesse est, ut qui desiderat scripta uestra non taceat nec\nsilentii exemplum tribuat qui qui alloquium. iuxta orationum\nuestrarum suffragia, quos innocentia et deuotio deo nostro facit\nacceptos, meliorem me esse iam sentio, desiderans honorificentia\nsalutationis inpensa quam bene ualeatis agnoscere, quia post\nreceptam salutem unicum est solacium bono uestrae prosperitatis\nadtolli.\nXXVII. ENNODIVS BARBARAE. Quamuis adhuc inter extrema sim positus et pro peccatorum\nmeorum mole domni mei beneficia, dum mereor in longum\nconteri, non sequantur, reuerentiae tamen uestrae obsequiis\nquod debet pendens anima non omisit. paene iam uocatur ad\niudicium et adhuc suspicit in hac luce quos coluit. quam uera\nest illa sententia, quod sanctus affectus nec morte pereat!\nergo, domina mea, seruitiis uos debitae salutationis prosequens\nrogo, ut agnitis quae circa me geruntur pro illo quo omnibus\neminetis et sanguinis nitore et conuersationis radiis, domno\nmeo apostolo et ceteris eius fratribus subplicetis, ut per eos\nexorata dei potentia clementiae suae, quae tarda esse non solet,\nbeneficia non refrenet.\nXXVIII. ENNODIVS BEATO. Qua mihi uicissitudinis, qua obsequiorum cura pensabitur,\nquod te et frequentibus paginis alloquor et officio sermonis\n\n\n\n\n\n\n\n\ntui in lucem exire publicam non detestor? non me aetas tua,\nnon ingenio meo potest reuocare par formula. eligo benignis\nplus credere quam peritis, ut bona originis anteferant studiis:\nquod fidelis es, diuini est muneris in natura: eruditio per\ndeum ueniet res secunda. necesse est, ut totum tibi amor\nintegritatis exhibeat primarum partium insignia iam tenenti.\nergo honore salutationis accepto noueris me iuxta petitionem\nuestram epistolam ad uos admonitionis quamuis sub festinatione\ndictasse, quam ad domnum patricium Symmachum idcirco\ndirigere procuraui, ut quod in ea emendatione dignum est\ncorrigatur. sed propter subreptionem neglegentiae te quoque\neius exemplaribus informaui. qua de re tu apud te esto et\ncaue ne tibi ad te perlatam manifestes conprehenso superius\neminentissimo uiro ceu rem nouam postulans, quia si eius eam\nmagisterio placuisse cognoueris, ad notitiam perferre eorum\nqui sapiunt non timebis.\nXXVIIII. ENNODIVS BEATO. Non mihi tuus error inlusit nec retrouersa decepit adfectio:\ntu aetatis naturae propositi ordinem custodisti: ego deliqui\naliter de te quam poscebat ueritas iudicando. ad hoc redeunt\nquos diligentia insulsa captiuat. proinde iam sine circuitione\nloquendum est. quo te inmemorem tui duxit insana praesumptio,\nut sancto presbytero diceres in uersibus illis quamuis in temporis\nmomento conpositis aliquibus uideri affectum coniugalis\ngratiae non expressum? aut ego diffamareuolui quod scripseram ?\naut epitaphia hoc poscebant aut ratio? quis hoc inperitus,\n\n\n\n\n\n\n\n\nquis tecum sanitate uacuus dixit, ut carmen, quod in summam\ngratiam domnus Faustus excepit, te et participibus tuis rodentibus\nlaederetur? forte de tertio Phaleucio qui Terentianum\nnesciunt habuerint, quod de una syllaba quaerentes occasionem\nloquerentur. uere dignus fui ista quae pertuli, quia et scriptum\nest margaritas ante inmunda animalia non esse mittendas.\nquamuis dictionum et inperitiae meae bene sim conscius, te\ntamen nec scire aliquid nec sciturum ante didiceram. uale et\nad alios te, de quibus debeas loqui, conuerte.\nXXX. ENNODIVS ADEODATO PRESBVTERO. Acerbo aegritudinis inpetu et ualida febrium nimietate contritus,\ncum ut fidem ueteris testimonii Christus noster in me\nquod in Lazaro fecerat ostendisset et euangelii fidem praesentibus\ndeclararet exemplis, litteras uestras accepi. ordinauit ille qui\npotuit, ut diebus quibus uitam restituerat amicorum quoque\nsuorum eam et confirmaret et fulciret alloquiis. de uersibus,\nunde tibi portentum illud dixit, risum mihi stulta iudicia\nfecerunt. scias illos in summo pretio apud domnum habitos,\nquamuis in temporis angustia et ueredarii transcursione conscriptos.\nsed si eos non scripsisti, nec facias. mihi sufficit, dum\nfeci, uota conplesse. nunc ad eam partem me confero, quae\nspecialiter a sanctis poscenda est, ut pro aegro et amante\n\n\n\n\n\n\n\n\nadtentius ores et, si mereor, crebra mihi et instructionis et\nconsolationis praestes alloquia.\nXXXI. ENNODIVS BOETIO. Consideratio magnitudinis uestrae exegit epistolare commercium,\nsed festinatio portitoris epistolam breuitate conclusit.\nnon potui morari properantem, sed nec his uacuum muniis\npropter res necessarias emisi. crebras super domo, quam\npoposci, litteras destinaui. si possibile est cupita tribui, iam\nreferte, quia omnia aedificia sub neglegentia consenescunt.\ndomine mi, salutationis obsequia dependens rogo, ut iuuetis\nsine uestro dispendio supplicantem.\nXXXII. ENNODIVS SVMMACHO. Rem necessariam prouidet qui parenti omnium orbatos et\nperegrinos insinuat: unica uia est apostolatus uestri solacium,\nquae medetur externis. absit adflictos dicere quos ad uos contigerit\nperuenisse: creatores patriam opes alibi non requirunt\nquos coronae uestrae cura susceperit. praesentium baiulus, ortus\nnobiliter profutura ad testimonium ingenuitatis studia Romana\nrequirit. hunc beatitudini uestrae mea subplicis uestri commendat\nadsertio, ut salutationis seruitiis dignanter acceptis quod\nusu facitis pro mei consideratione geminetis.\nXXXIII. ENNODIVS HORMISDAE DIACONO. Et quod es miseratione ornatur et quod futurus es pietate\nconquiritur, et diaconum his studiis extulisti, cuius rei promittit\ncura pontificem. praesentium baiulus honestus moribus\nnatura sublimis genuini solacii orbatus praesidio Romam pro\nhonestis artibus, licet peregrinaturus, expetiit. uide si mereantur\na religioso bene nato locupleti iuuari ista quae praetuli.\nnunc officio salutationis exhibito rogo, ut si me, si bonam\nquam coemisti opinionem diligis, inpensis portitori adulescat\nauxiliis.\nXXXIIII. ENNODIVS PORCIANO ABBATI. Diuinis declaratur exemplis, nisi per dei gratiam uisitationem\nhominum caelestium non uenire. quae enim recordatio potest\nesse peccantium, nisi occultis itineribus fauor caelestis operetur\net per uiam mentibus inspiratam quae propter peccata subrepere\npoterat eliminetur obliuio? inpetratae iam diuinae misericordiae\nfiducia est cultorum dei animis non deesse. ergo gratias refero\ntrinitati deo nostro, qui ut me reuerentia uestra alloquiis\nuisitaret exegit. suscipio et oboedientiam uestram: nec enim\nexiguus cultus debetur obsequentibus, cum Christi gloria maneat\nimperantem. orate pro me, qui humanitatis imbecilla, dum\nadhuc estis homines, euitastis, quos contigit necdum corpore\n\n\n\n\n\n\nsequestrato ponderibus carnis absolui, et seruitiis salutationis\nacceptis frugem circa me gratiae, dum sermonis adulescit\ncultura, concedite.\nXXXV. ENNODIVS AVRELIANO PRESBVTERO. Inamabilis quidem desideriis meis militauit occasio et uotis\naditum necessitas uix ferenda patefecit: amplexus paginam\npraefatione blandientem sequenti eius elocutione confusus sum.\nnam dulce principium et sereni mella conloquii relata calamitas\nquasi ueste noctis obnubit. uere loquentibus uobis ingesta\nsunt oculis quae legebam. nam dum absentiae felicitatem\npagina sapientis intercepit, coactus sum illam Aetheriam nimis\nuidisse terrenam et a sublimitate uocabuli in tartarum duce\nculpa depositam. taceo quid debuerit parentibus, quid pudori,\nex qua domo infelix processit ad scelus, quod secuta est relictis\ndei cultoribus lupanaris uice coniugium. credite mihi: ultionem\ncriminis, dum admittit crimen, exsecuta est, et turpi mersa\ncontubernio et flagitium et poenam flagitii repperit in marito.\nsecum rei personam portauit et iudicis mulier, dum elegit\nindignum. producerem litteras, nisi memoriam infaustae feminae\ndesiderarem obliuione sepeliri. uos, ut Galliae expulsione illorum\nsubleuentur, eligitis: nos, ne Italia coinquinetur optamus.\nexpetant potius Libycas Syrtes et ab humanitatis consortio\ndiuidantur: quia si inde domnum Aurelianum fugerint, hinc\nEnnodium, ad quae loca declinabunt? domno praefecto quae\n\n\n\n\niussistis pressius intimaui, qui praecepta regia mox exegit, per\nquae credimus uiros bonos et amicos occasionem inuenisse\npraestandi et uos tamen animum ab anxietate remouete, quia\ncaelestis sufficiet ad ultionem malorum uigor examinis. domini\nmi, salutationis obsequia praesentans precor, ut crebro me\nprosperitatis uestrae, quia commeantium opportunitas ingeritur,\nreleuetis alloquiis.\nXXXVI. ENNODIVS BOETIO. Perdiderat eruditionis pretium lingua, dum retices, quia, dum\nuenustatem eloquentiae taciturnitas includebat, credebatur non\nesse quod nuper efferbuit. produxisti in lucem nouum iubar\neloquii et dum diem in epistula facis, splendorem recens\nadeptus crederis iam maturum. gratias ago, quod me ad amicitiae\ncustodiam paginae tuae flore conpellis. sed si fidei meae\nesses conscius, dubitationem de rebus constantibus non haberes.\ntimeo, ne ambiguitatem quam credis exhibeas et dum amantis\nteporem metuis, in adfectione frigescas. domine, ut supra\nsalutationis gratiam persoluens spero, ut crebro ad me epistolarum\ncommercia dirigas, quia in his muniis et diligentia\nte admonet et perfectio ut multus incumbas.\nXXXVII. ENNODIVS BOETIO. Quamuis tenui effectu petitionis surgit eloquium, et conciliant\net dotant facundiam res secundae: in qualibet uerborum\n\n\n\n\n\n\n\n\nsaturitate paginas, si repudientur ab inpetratione, ieiunant:\nplus felicibus epistolis debetur laudatio quam peritis. iure\nloquitur uerbis nitore sublimibus qui summates uiros dicendi\nuenustate captiuat: quoduis oratorium schema sinistra fors\ndissipat: ditescit enim lingua nutrita beneficiis. dudum ad\neminentiam uestram direxi qualicumque audacia producente\nconloquium, quod ita responsi genio subleuastis, ut crederem\nme perdidisse digni fauoris tempora per quietem, quando\nmodicus sudor iudicium arcem tenentis inlexerat. promiseratis\netiam domum, quam poposceram, non negandam. geminis\neleuatus successibus incedebam, si et opinio perfecti adstipulatione\net census locupletissimi creuisset inpendio. sed detestor\nmoram, quam sterilia quidem peccata pepererunt. nam et homo\nculminis uestri quem praestolabar aduenit, et nihil sibi mandatum\nesse, quod desideriis meis prodesse posset, adseruit.\nuide meritorum meorum fusca commercia: quorum contra me\nnitentia fidem frangere nequeunt, exigunt tarditatem. absit a\nconscientia mea de uestrae claritate diffidere: obscenae mentis\nest putare constituti memoriam non manere. sed rogo, ut dum\npropositi uestri lucem adseritis, eorum quae mihi debenturm\nobscura superetis. ergo praestationi uestrae genium dono\nceleritatis infundite. domine mi, cultum salutationis inpertiens\npreces adicio, ut consularem sportulam cum responso praefatae\npetitionis accipiam.\nXXXVIII. ENNODIVS SVMMACHO. Non inefficaciter poseit qui parenti omnium peregrinos\ninsinuat: nobilibus generalis debetur adsertio, maxime apud\neos qui beneficia tribuunt non rogati. Beatum sublimem\nadulescentem praesentium baiulum si corona uestra dignanter\nexcipiat, praeclarum iuxta morem pontificis ornat officium:\nest enim qui gratiam uestram et natalibus mereatur et moribus.\nsufficit dignis stricta laudatio. nunc seruitiis . salutationis\nexhibitis rogo, ut me amantem uestri crebri releuetis promulgatione\nconloquii.\nXXXVIIII. ENNODIUS HORMISDAE DIACONO. Si dignatio circa me promissa duraret, adsereretur frequentia\nlitterarum: uix respiciunt humiles quos ad arcem euentus\nprosper euexerit: graue est, si spes secundarum rerum caritatis\nnexus incidat: non debet praeiudicare diligentiae quae secundum\nuota blanditur. si tamen aliquid circa me gratiae custoditis,\nsi uiuit amoris scintilla polliciti, Beatum commendo nobilissimum\nadulescentem praesentium portitorem: cui iustum est ut consideratione\nmei et parentem beatitudo uestra inpendat et patriam.\nesto specialis tutor, omnium mox futurus. domine frater,\nsalutationis humilitate depensa rogo, ut sub celeritate quam\nbene ualeatis scriptione signetis.\nXXXX. ENNODIVS BOETIO. Precum iteratio bonam conscientiam obliuionis accusat. sed\nfacessat stimulare currentem et constantem uirum ad memoriam\npromissionis inpellere. haec de his, quae a me dudum culmini\nuestro sunt scripta, perstrinxi, ut domum, de qua iam paginali\nindicio uoluntas uestra est patefacta, percipiam. reliqua epistolae\nsalutationis nuntio mancipaui, ut, sicut apud nos ualitudo in\nstatione est, ita de culmine uestro caelestis faciat fauor\nagnosci.\nXXXXI. ENNODIVS AGAPITO. Insolabiliter amantum ferretur absentia, nisi opem darent\nremedia litterarum, quae ieiunas desiderantum animas pascunt\nesca conloquii. bene enim per stilum dilectio amicam sibi\npingit effigiem, cum qua sine laboris patientia misceat mella\nsermonum. ad hoc magnitudo tua artifex, ne inpastam gratiam\nlinqueres, scripsisti. debeo uicissitudinem, quia memorem mei\nte esse cognoui. honore ergo salutationis exhibito rogo, ut\nquod scis apud caros et adfectione praeditos esse pretiosum\nsub continuatione facere non omittas.\nXXXXII. ENNODIVS AVIENO. Aegritudinis uestrae indicium in meae contigit incrementum.\nnam talis semper est usus et pene natura solliciti, ut uix\n\n\n\n\n\n\n\n\ncredat transisse quod metuit et quae fecit redemptor noster\ncaelesti benignitate praeterita, quasi sint in occulis locata,\nsuspirat. sunt, domne Auiene, iam in me nihil de usura lucis\nistius nisi uestra tantum post timorem dei remansit affectio:\nquando melius mecum agitur, talis sum, qualem me in desperatione\ndimisistis. superest, ut precibus uestris et peccatorum\nremissio concedatur et si ita deo uidetur, pro uice remedii\nobitus celer eueniat, ne amarius sit morte quod nino. domine\nmi, salutationem debitam tota humilitate persoluens rogo, ut\nper uos, quid in causa nostra de Roma nuntiatur, agnoscam.\nXXXXIII. ENNODIVS MESSALAE. Numquid aliquando ab effectu destitit qui deo cum fiducia\nsubplicauit ? si animus in fide non claudicet, uota et uotorum\ncopia coniunguntur. ecce egit apud uos silentium meum, quod\ntanti temporis non ualuit obtinere loquacitas. quantum uideo,\nscripta uestra nisi taciturnitas non meretur: quos mutos putatis\nalloquimini: . ab his, quibus lingua. esse creditur, abstinetis.\nfecisti tamen quod decuit domnum et, ut ipsi dicitis, parentem,\nut me graui aegritudine depressum dignum putetis alloquio.\nrogo, ut hoc sub continuatione faciatis. domine mi, resalutationis\nreuerentiam soluens posco, ut pro me per omnes dei\nsanctos supplicare non desinas, quatenus uitae redditus de\nuisione uestra congaudeam.\nI. ENNODIVS ARATORI. Velim ita labori meo faueas, ut ieiuno ueniam praestes\ningenio, quia nefas est in deuotionibus despici amabilem discendi\ncupiditatem, quando quod gratiosus optulerit durus rerum\ninterpres euacuat. laudandus est in studiis uel qui facundum\naequare non putatur eloquio. inter benignos et eruditos quid\neligatur incertum. eat, cum pars utraque det pretium. ergo\ncrede diligenti et amaritudinem temporibus legitimi amoris\namolire. nolo rem uoti facias necessitatem et desideria, quibus\nhumanum genus natura peperit, digeras in maerorem. non\nhabiturus continentiam, nisi nuptias optet, in culpa est: coniugalis\ncopulae uitans remedium electurus est ant uirtutes\naut crimina. tu te ut metiaris, inploro, ut nec supra hominem\nplenum casibus iter adripias nec intra hominem quae sunt\nplectenda mediteris. uix delinquit qui a natura et lege non\ndeuiat. ergo post Musarum castra et inanes aetate nostra cantilenas\nad curam te serendae subolis muta: uita quod uiluit,\nquia inter imperitorum exercitus furor est nolle rusticari:\niuuat sapientem hoc esse quod plurimos. facessat philosophiae\n\n\n\n\nin nostrorum nota conuentibus: ego curis deesse cupio, quotiens\nfelicem inscitiam sequitur qui praecedit. ergo honorem salutati\naccipiens rescribe mihi, quid cum animo tuo pagina mea\negerit. nam si quae mihi sit sententia flagites, ego ipsa\nstudiorum liberalium nomina iam detestor.\nII. FAVSTO ENNODIVS. stat apud conscientiam culminis uestri quid sublimis uiri\nFaustini uoto debeamus et generi: et ideo quamuis apud uos\ncredat sufficere quod pro filio pater rogauit, per me tamen\nquia parum putat eius sollicitudo quod egerit, preces frequentat,\nsperans ut uestra adulescens ad maturos deo auspice mores\nerigatur: uos detis praecepta, quid sequi debeat, quid cauere,\nuos apud quos necessarium credideritis scriptione prosequamini.\nhaec sed culmen uestrum, etiam si taceam, esse facturum:\nsed nec potui tanti uiri precibus deesse nec debui. qua de re\npermotus lacrimis superius conprehensi et ego flens subplico\nper illam quae nobis a deo concessa est conscientiam (sic\npetitiones uestras pia martyrum saluatori nostro commendet\nadsertio), ut efficaciter apud uos et creator pro filio et domnus\nFaustinus pro Ambrosio supplicet: et ordinate praedictum\niuuenem et orate pro ipso, ut adulescentem Roma nec uitiis\npossit nec morbis extinguers. scio uos plura apud homines,\nsed maiora apud deum praeualere, et ideo securus iam effectum\nillis polliceor quos commendo. ergo reuerentiam salutationis\nexsoluens paucis multa contexui. sufficit deo placentis uiri\n\n\n\n\n\n\ninstructam esse pietatem: et causa et persona cum dei solacio\nuestro disponatur studio.\nIII. MERIBAVDO ENNODIVS. Quasi solem facibus adiuuet et mare exiguo humore locupletet,\nita superfluis laborat inpendiis qui per se placitura commendat.\nsed stultum est perire occasionem beneficii, quando auxilium\nfortis inplorat: opum largus supra copias ditatus est, si credit\nsubsidium quod pauper obtulerit: regale munus fit, cui insigne\npretium praestat accipiens. domnus Faustinus de prolis suae\nprofectu supra quam poscit paterna cura sollicitus, Ambrosium\nnostrum hac apud uos credidit prosecutione conmuniri, aestimans\nquod sanguis eius, quod prudentia, quod census intra Liguriae\nangusta delitesceret et artis fama nobilis artaretur obstaculis:\nalieno praesidio claritatem suam in Romanam lucem puta\nerumpere. facessat ab studiis meis negare testimonium quod\nplus opitulatur auctori: qui enim bonos adserit adprobatur.\nuidete quae de uobis fiducia sit, cui quicquid praecipuum habet\nnobilis terra commisit. nolo putet apud nos quod hac sit\nfamilia potius inueniri.. sufficit honorum cupidis sic plures uincere, ut potissimis conparentur. honestatem iuuenis uulgatus\nnatalium pudor ostendit: faciat diuinitatis dispensatio, ut per\nuos principia eius hic bene locata solidentur. ergo honorem\nsalutationis accipite et petitioni meae paterna, sicut praeceptores\nuocauit antiquitas, pietate respondete.\nIIII. PROBINO ENNODIVS. Si apud eminentiam uestram subplicatio mea recordatione\nsubsisteret, crebra scriptione patuisset, nec quos apud Liguriam\nuestros dignatione uocabatis sepeliret obliuio. sed quia loco\net opibus diuisi nec diligentiae lege conparantur, ideo perfectam\nsubiectis caritatem, si digni sint, adlocutione praestatis, hac\nin amicitiam discretione coeuntes, ut uos cogamini tantum\nrespicere, nos amare. erit uilium superba condicio, si plus a\npotentibus quam uerba praestolentur. ad querelam descendi\ncaritatis imperio: debuistis me post periculum quod uideratis\ndignum putare conloquio, uel quia recentis mysterii reuiuiscentem\nconmendabat adsertio: puto quod digni sint honorum\ngratia de sepulcris redemptoris nostri potentia redemptoris ego\ntamen quamuis sim prodigus frontis et garrulus necdum de\nme fiduciam gerens, propinquos insinuo. praesentium portitor\ndomni Faustini filius sufficienter bona pollicetur merita de\nparente: hunc ut uos foueatis, imploro, quia bene nostis qua\nsit creator eius morum luce conspicuus nec debet ad alios\nfestinare nisi ad uos quemcumque uitae auctoritas armat et\ngeneris. ergo, domine mi, obsequio salutationis inpenso rogo,\nut prosperitatem uestram epistolaris cura manifestet.\nV. HORMISDAE DIACONO ENNODIVS. Caelestis dispensatio epistolaribus beneficiis iunctos caritate\nconsociat, dum quos discernit itinerum prolixitas in remedio\n\n\n\n\n\n\nsollicitudinis iungit affectio, si sit cura sermonis. silentium\ntamen uestrum nimis admiror, quod post depositae sarcinas\naegritudinia nulla me adlocutione subleuastis. sed quia loquendo\nopportune cogimus, ut loquaris, uel garruli, imitatione responde.\nbene enim res desiderii et poscitur et inpetratur exemplis.\nergo honorem salutationis inpendens indico me deo propitio\niam ualere, subplicans, ut uicaria mihi stili promulgatione\nbenedicas.\nVI. BEATO ENNODIVS. Si proferenda temporibus de eruditionis messe pectoris\nhorreo condidisses, ieiunae ab epistolis tuis commeantium\ndexterae non uenirent. sed quia neglegentiam et sterilitatem\ntuam sermonis prodit abstinentia, nos necesse est iterum ad\nculturam admonitionis adsurgere et terga iactis infecunda\nseminibus recidiuis ad ubertatem sulcis urguere. ubi sunt\nmonita quae apud te adserebas esse uictura P ubi studium\nconloquendi, per quod et scientia patescit et caritas ? clamant\nsilentia tua, te non adsecutum quod boni dignum possit esse\niudicio. nam sicut rara doctos, ita continua prodit taciturnitas\ninperitos. ergo erubesce et tandem aliquando rumpe uincula\net impedimenta sermonum. ostende quam ualeas, ostende quid\npromoueris, si tamen te iuxta uotum nostrum gratia superna\nnon deserit. nunc salutationis honorem accipe et breui contentus\nepistula agnosce patri tuo quae longa conreptione\nreserentur fuisse mandata.\nVII. AVIENO ENNODIVS. Benedico dei nostri triplicem in maiestatibus unitatem, quae\nme inter angustias meas perfectae sanitatis loco de coniunctionis\nuestrae munere Subleuauit. uenit ad me sera quidem relatio,\nsed uotiua: adsit redemptor noster et inpleat quod inclinatus\nsupplicatione concessit. domine mi, salutationis reuerentiam\nsoluens rogo, ut actionis uestrae summam de suburbano illo\ncum parente uestro domno Liberio Christo uobiscum adnitente\nconpleatis, quatenus, si euenit commutatio, pretium dignetur\naccipere, ne diutius sub promissionis nutemus ambiguo, quia\nuos nostis nihil plus esse quod in hac supplici uestro mundi\nconuersatione praestetis.\nVIII. VICTORI ENNODIVS. Dum inscitiam sublimitas tua praeloquitur, eruditionis secreta\npatefecit: inpugnas perfectione quod adseris. nam dum te\nsaluo pudore inlitteratum esse confirmas, quid naturae uigor,\nquid studiorum lima contulerit, declarasti. credat mihi subli*\nmitas tua, inbuendum liberalibus disciplinis iam suis bonis\nditauit. si talis lingua prosequitur fratris Pauli filium, facunda\nadstipulatio et commendat et edocet. nihil longe degentibus\nmagistris opus est, quando digna laude loquitur qui dirigit ad\ndocentem. erubesco insinuatum minus inuenisse quam detulit,\ndeum rogans, ut quod de me per adfectionem praesumitis\ningenii ualeam uirtute conplere. uos tamen honore salutationis\naccepto quibus libet officium sermonis inpendite, dummodo\nsollicitudini meae de prosperitate uestra multiplex scriptionis\ncura respondeat.\nVIIII. CAMILLAE ENNODIVS. Intercepisti nostrum nescio quem secuta consilium. nam\nparuulum tuum, quem studiorum liberalium debuit cura\nsuscepisse, ante iudicii conuenientis tempora religionis titulis\ninsignisti. ueneranda quidem ecclesiastici forma seruitii, sed\nquae ad duas partes animum non relaxet: unum et difficile\niter est quo itur ad Christum nec occupatos multipliciter\naliquando uia arta suscepit. properantes ad se de disciplinis\nsaecularibus salutis opifex non refutat, sed ire ad illas quemquam\nde suo nitore non patitur. iam si eum mundo subtraxeras,\nmundi in eo schemata non requiras: erubesco ecclesiastica\nprofitentem ornamentis saecularibus expolire. adnueram quod\nper Patricium diaconum, quantum ipse asseruit, postulasti:\nquid oportuit eum aliter ad me, quam diebus ipsis inuentus\nest, destinari? si iudicium meum consulis, uolo ad me pertinentes\nmagis merito sanctos esse quam titulo. uere animum\nmeum de quietis statione ad cogitationum pelagus expulisti.\nsuscepi tamen deo auspice sanguinis mei uernulam. nunc restat,\nut conatibus meis fauor caelestis adrideat et neglegentias\nhominum piae moderationis ubertate conponat. domina, ut\nsupra, salutem debitam dicens precor, ut nunc geminam\nsollicitudinem pro utrisque suscipias et deo nos commendare\nadsiduis precibus non omittas.\nX. CELSO ENNODIVS. Lenocinium est, non gratiae sacramentum quod tantum\npraesentibus exhibetur: amicitiae sinceritas et longe positos\n\n\n\n\n\n\nnon relinquit. quid possit uera fides, intellegat qui tunc\nadipiscitur beneficia, quando desinit supplicare: ego mihi debeo,\nquod ad stationem precum trans Gargara positus peruenisti.\ntu luce conscientiae amicos et litteras uno a te tempore diuisisti,\nsectans non solam longinqua sed abdita, ita ut nusquam\nte sagacis boni persecutor inueniat. semper et hic quidem\nlatentia inter lepores cubilia diligebas, sed saepe latebram\ntuam qui presso ore uestigia rimatus est inuenit. nunc altiori\nconsilio, credo, ut maerores accenderes, te hominum coetibus\nsubmouisti. ergo solam pueritiam debuisti Mediolanensibus\ntuis? et uirum te tenere debuerant qui puerum possederunt,\net quos laetificasti de amplexibus debuisti iuuare consiliis. sed\nhinc alias. tu tibi prouisionum tuarum aut gaudia debebis ant\nlacrimas. ego interim salutationem praefatus memor debiti\ndonationem de puero destinaui, hoc apud me reputans, ut nec\ninportunus in tempore diffidentiae suae uinceret et cessans\ninter desperationis mala gauderet.\nXI. FAVSTO ENNODIVS. Suscepi litteras multiplici gaudiorum dote locupletes et\ngratiam circa uos dei quam noueram nuntiantes. protinus\ntestibus Christi nostri cum lacrimis, quas suggerebat hilaritas,\nindicata patefeci et quod per ipsos inpetratum fuerat gratias\n\n\n\n\n\n\nreferens quasi nonus relator adserui. uere; domne Fauste,\nsimpliciter in hac causa uulgatum est, quid haberet meriti,\nquid uirium in precibus illa sancte anima quae praecessit:\nnam etsi sit spes nostra adhuc caeca mundi luce uestita, sed\nquod conueniens esse nouerat sine nostrae actionis labore\npromeruit: cum a nobis diuideret res in manibus conlocatas,\nobtulit longa statione distantes, felicius tribuens necessaria\nquam cupita. ergo mundus iste ueri aliquid habet: aut si non\nhabet, non de eius dicione mox: rapitur. mentiti sunt homines\nqui se iurabant accipere beneficia, si dedissent: etiam superna\ndispensatione coniuncti sunt a quibus nec accepimus blandimenta\nnec dedimus: certa de desperatione confidentia et nebulosum\nde publicata promissione constitutum. uere dicerem, si\ndoleret ista discissio, quod tales homines nec illa, quam dicitis\nnutricem mendacium esse, Liguria potuisset emittere. quid\narguam prius in illis? fallaciae aut fatuitatis obscena? perdiderunt\nduos, qui inter se sanctorum impetratione sociantur,\nper quos potuisset diu iacentis et in umbram coactae familiae\nscintilla reparari. memores estis domnum Auienum uobis in\necclesia dixisse, deum se de illa puella specialiter non rogare.\nuide progeniem sanctis creatoribus ad usuram uitae procedentem.\nintellegebat plus se parentum fletibus quam actione\npromoturum. gratias tibi, omnipotens deus, gratias, rector\nfidelium, qui ancillae tuae uota respiciens prophetiae in ea\npollicitationes inplesti dicentis: anima eius in bonis\n\n\n\n\n\n\ndemorabitur, et semen eius hereditabit terram.\nperfice, pie arbiter, quod remansit, et m alterius serui tui copula.\nserenus adspira. mihi si haec uidenda morbus, qui iam uitalem\npraeoccupanit substantiam, non relinquit, uideat de illis bona\npater et aui proauique ante transitum suum nomen accipiat.\nme tamen quamuis peccatorem adhuc gratia superna non\ndeserit, qui admonitionem cautione praeuenio. nam desideria\nmea, ne legati prouincialis nomen acciperem, licet cum dolore\nsuspendi. timui, ne aut rerum dominus uobis disponentibus\nhaec a se exigi crederet, quae cogit necessitas postulari, aut\nego redderer officiis onerosus et actionibus infecundus, quamuis\nnec exsequi nec iniunctis par esse sufficerem. rogo ut supplicetis\ndeo, ut me uel usque ad uotorum communium tempora.\nin mundi istius seruet incerto.\nXII. MERSALAE ENNODIVS. Fero uestrarum abstinentiam. litterarum, si sic ad incrementa\ngaudii mei pertinet quod tacetis: non est molesta paginalis\nintermissio, si cum splendidis dictionibus iunguntur rara conloquia.\nquod de gratia circa uos dei, quod de sanctis parentibus\npraesumebatur accipio. iam suffragiis amicorum dei, qui\ntibi pater et frater est, agnouisti. uere dictionem tuam sine\nlacrimis, quas dabant gaudia, non relegi. nolo apud te quae\nde te sentio uerborum inportunitate producere. labora ut quod\nsuggerente in sensibus uena inuenis conponas eloquentia. nihil\ntibi a domni Fausti et domnae meae matris tuae filio minus\nest, nisi quod ipse studiose subtraxeris. parcat tibi tamen deus,\n\n\n\n\nut credas me inmemorem tui esse, dum inpedientibus morbis\nfrequenti te scriptione non ueneror: debes nosse dignum esse\nuenia quicquid necessitate delinquitur. domine mi, salutationem\nplenissimam dicens benedicere me deum in operibus eius de\ndomni Auieni coniunctione significo et de te quod eius pietas\npollicetur expecto.\nXIII. PANFRONIO ENNODIVS. Peregrinari me in solo patrio nobis absentibus crederes,\netiamsi ualerem. at cum aegritudo mihi et quorundam insistat\ninfirmitas, inter utrasque quid faciam? quis uno tempore et\nmorbos ferat et perfidos ? scias nulla cautione, nulla innocentia\nin ciuitate nostra quae deo medio promissa sunt custodiri:\ntotum felicitati tribuitur, nil amori: circa humiles rara dignatio:\noptimus ille qui celsior. sed haec ego non pro mei, cui\nnihil superest quod sperem, consideratione suspiro: dolet mihi\nillos perire quos diligo. plenius uobis rem omnem et quam\npropter studium uestrum inuidiam contraxerim homo uester\ninsinuabit. ego honorem salutationis inpertiens rogo, ut scripta\nmea et domno Auieno et domno Liberio protinus contradatis,\net per ipsum, qui uobis Panfroniam nostram sanam tribuat,\nconiuro, ut mox me quid responsi dederint instruatis : quia si\nregius occupatione aliqua negatur aduentus, ego ad uos deo\nmeo suffragante sub quauis membrorum meorum fragilitate\nuenire festino.\nXIIII. HELPIDIO DIACONO ENNODIVS. Deus sanctitatem tuam misericordiae suae et gratiae prosequatur\ninsignibus, qui de humilitate mea rem amici faciens\ndignaris esse sollicitus et me meosque promittis peculiari\naffectione te colere. scio, quia deus propitius tibi sic gratiam\ninuicti principis contulit, ut humilitas ecclesiastica non periret.\nuere, domne Helpidi, si dignatur pius rex de seruo suo esse\nsollicitus, tu fecisti, cuius animo nullus amicorum uicem poterit\nrepensare. scias me tamen cotidie diuersa adfligi qualitate\nmorborum, ita ut de uita desperem. rogo tamen honore salutationis\naccepto, ut domnum Faustum et filios ipsius memor\nanimae tuae sinceriter diligas et pro mea anima, quantum\npraeuales, orare non cesses, quia non remansit in luce quod\nsperem. rogo etiam, ut me frequenti digneris alloquio et si\ndomnus noster ad Liguriam uenturus est intimare procures.\nXV. ENNODIVS STEPHANIAE. Bene est animo meo, quod grauatum peccati fasce meministis\net inter illas sacri pectoris curas, quantum epistolae ad\ndomnum Auienum destinatae manifestant, personae meae non\nemergit obliuio. deo gratias ago, qui per indebitam delinquentibus\nclementiam solita miseratione succurrit, dum eos\nsanctarum animarum intercessione sustentat. non credo, quod\ninter orationes deseratur quem nobilitatis alloquio. saluto ergo\nhumilitate qua dignum est et rogo, ut illi adsidua orationum\ndonetis suffragia, quem commemorationis pascitis ubertate.\nXVI. ENNODIVS ADEODATO. Olim ad beatitudinis tuae scripta responderam, si facile\nfuisset Romam pergentium itinera deprehendi. ecclesiastica\nhumilitas a mundi potentibus quasi res peregrina transitur. ut\nprimum tamen domnus Dioscorus Romam perfunctus pii laboris\nremeauit officio, ad restitutionem debiti reuerentiam uestram\nsuspiciens adspiraui. uos filios uestros, domnum Faustum uel\nsanctam progeniem ipsius redire Romam cupitis, nos manere:\ndispar sententia ad unum affectionis callem sine errore reuertitur.\ndeus tamen optimus dispensator quod felicitati eius scit conuenire\ndisponat. mihi domni Fausti suorumque prosperitas\npraesentiae uice blanditur. domine mi, salutationis cultum\npleno amore dissoluens codicem quem dedistis filio uestro\ndomno praefecto remeante transmitto: uos meum aut illum\nquem promisistis, si placuerit, destinate, illud tamen specialiter\nconferentes, ut orationum uestrarum numquam me propugnatione\nnudetis, quia nullus mihi murus potior esse aduersus peccati\narietem poterit, quam si illarum me tutela defenderit.\nXVII. ENNODIVS APODEMIAE. Non clauda fides est opinionis antiquae, quae perhibet quod\npropinquitas generis non defrudetur longinquitate regionis.\nmanent familiarum suis iura cardinibus nec quae sunt diuisa\nhabitaculis dissociantur animabus: percurrit aetherius uigor,\nubicumque carnis cognatione producitur, et illa caelestis portio\nunius patriae non continetur angustiis. sic tu, domna mea,\n\n\n\n\n\n\nlonge a corpore degentem Ennodium perquisisti, efferendo\ndesideratis nobile munus aspectibus. accepi cucullam qualem\ndebuit dirigere religionem profitenti sanctissima. ora, ut dignum\nme humilium indumentis etsi non inuenerunt dona uestra,\ntamen meriti sui nobilitate perficiant. domina mi, salutem\nlargissimam dicens rogo, ut crebro me uenerandis releuetis\nalloquiis. laenam et racanas cuius uos uolueritis coloris rubei\naut fused mihi sub celeritate dirigite.\nXVIII. ENNODIVS STEPHANIAE. Sufficeret equidem pro epistolari commercio meritum portitoris,\ncui et uena sua quod loquendum est et pura circa me\nministrat affectio. sed animus meus ad duplicatum festinat\nobsequium, nec simplici quam reuerentia uestra exigit humilitate\ncontentus, domno Auieno scripta coniungit, illi quem\nde stirpe uestra procreatum et uita prodit et oratio. grauiter\ntamen fero, quod rusticas uoces nimis urbana et subtili elocutione\nnarratis. non ita circa familiam uestram gratia caelestis\ninnotuit, ut aliquem in ea liceat maioribus suis aut lingua\nesse aut actione dissimilem, nisi forte quod uos supra. claritatem\nseniorum sanctae uiduitatis in uobis fulgor inradiat.\nnempe illius domni Fausti germana es, in cuius praefectura\nquod monachos instituat inuenitur, quem plus est actione\nuenerabilem esse quam titulo. rogo uos seruitio salutationis\nexhibito, ut numquam scholasticorum indociles conpositiones\n\n\n\n\n\n\n\n\n\n\nsanctis dictationibus misceatis: sufficit mihi quod admirer,\nquod si mereor sequi debeam, in uestris sensibus inuenire.\nXVIIII. ENNODIVS AGNELLO. Longo animus meus pependit incerto, utrum pro diligentia\nnotitiae uestrae ianuam scriptionis amabili praesumptione pulsarem\net excellentissimi hominis per hunc callem pectus ingrederer\nan per homines uestros uaga salutatione contentus secreta,\nquibus obsidebar, inrumperem, quia nisus mihi est non esse\nin hominum numero conputandus quem hominum potissimus\nignoraret. et plane illi nec mores suggerunt fiduciam nec\nnatura, qui in arce locatis absconditur, uobis praecipue, quos\nuterque orbis amica et socia diuersitate conplectitur, quos dei\ntimor gratiae suae comitate firmatos fecit iam honorum summa\nlargiri et, ad quod uix praecipui perducuntur, ad opinionis\ngloriam dare subiectis.. laudandi sunt apices, sed ad eos sudore\nmaximo uix uenitur. quod tamen feliciter dictum sit, et inter\nmunera uestra sunt culmina. ergo salutans reuerenter epistolam\nbreuitate concludo, ne ante dignationem uestram uideatur inportuna\nlaudatio. latius post responsum paginale, quod moribus,\nquod potentiae uestrae conuenit, eritis Mundo mecum adtestante\nlecturi.\nXX. ENNODIVS MASCATORI. Et me sperare quod pium est et uos decet adnuere. nam\ndisparibus uiis ad unum finem remuneranda tendit intentio.\n\n\n\n\n\n\n\n\nuos solacia rebus inpenditis̃s, a me tenue sermonis postulatur\nauxilium. sic fit, at cui incumbit per officii considerationem\npraestare potiora uix possit exigua. reddat ingenuitatem homo\npalatii, quia ecclesiae nihil amplius sufficit quam precari.\nscitis pro ascinis a quo ueniat retributio, si iuuentur. succurrite\nhis quos et patria terra captiuat, quibus et iuuentur est cum\noriginariis et condicio dolenda cum profugis. pluribus Christianum\net sapientem non decet admoneri, ne longa deprecatio fructum\nsibi ueniat adscribere laboris alieni. saluto ergo humilitate\nqua dignum est et ut praefatos cum gaudio ad me remittatis\ninploro..\nXXI. ENNODIVS HELPEDIO. Etsi te inmemorem mei Pontica facit inhumanitas, me tamen\nimitari non decet quod accuse. sic de ciuitate Mediolanensi\nquasi Icarus auolasti et nec mandati me salutatione dignatus\nes. sic faciunt quos potentum lateribus iungit inopinata sodalitas.\nMusca moritura iustum est, at si per naturam non potes, ad\naffectum meo inuiteris exemplo: possunt tibi alii pro abundantia\nfacultatum utiliores existere, esse tamen non ualent\ndulciores. sed redeo ad considerationem patriae tuae, cui debes\nbonorum obliuionem et miseriam qua laboras. nunc ergo\nhonore salutationis inpenso seruum tuum ad hoc direxi, ut filio\ntuo domno praefecto et tibi nuntiaret in Christi nomine, me\n\n\n\n\n\n\n\nde suburbano illo documenta legitima suscepisse, ut uos cum\nillo uestro domno Triggua quod necessarium uideris agere\nnon omittas.I -:\nXXII. ENNODIVS FAVSTO. Spero in trinitate deo nostro per sufifragia ueneranda sanctorum,\nquod seruos in quocumque loco positos quemadmodum munitur\noculi pupilla custodiat et ad bonam ualitudinem reducat quicquid\ninimica fregit inaequalitas. ego tamen, etsi corpore nequeo,\nsequor officiis: nam imperio sollicitudinis uerba concessi deprecans,\nut quam sani sitis edocear. ecce uix fero breuem,\nabsentia longa fatigandus. sed potentes sunt et amici domni,\nquibus uos anima sancta commisit ego memores, ut depositum\nseruos, sine cessatione conuenio. aderunt partibus suis et\nquod ab eis susceptum est sine inminutione seruabunt. his\naddo praestante omnipotentis dei misericordia seruos uestros\nde Venetiis iam regressos exhibuisse documenta confirmata de\nlegibus, hic introductionem sollemnem ilico fuisse confectam.\nnunc utrum amico a uobis dici aliquid debeat, illa qua soletis\nmaturitate consulite.\nXXIII. ENNODIVS LIBERIO. Datum est mihi caelestis infusione mysterii libera habere\niudicia, etiam cum sim beneficiis obligatus. est enim superni\nmuneris ut ingenuam sententiam ferat obnoxius nec delectetur\n\n\n\n\n\n\n\n\ninmanitete gratiae uigor examinis. diuinum est, quando sine\ncorruptions de te loquitur cui multa contuleris nec iniquum\nponit aliquid in lance ueritatis donorum tuorum opibus subiugatus,\nnam ubi de potissimis sermo est et in aures mundi\nitura formantur, publicum testimonium priuata actio cur\nobumbret? debeo equidem celsitudini uestrae plus quam uniuersitas:\nsed nolo maius aliquid quam uniuersitatis possunt\nora depromere et epistularis angustiae lege contentus satis\nmodicum de illa meritorum messe praelibo felicissime hominum\nhoc totis hostilitas uirium suarum laborat inpendiis, ut per\ntotum orbem tu solus dissipata conponas aestimationi remanet\nqualis sit ille cui militas, quando lapsa exusta perdita, cum\nte aspexerint, conualescunt. uix pascebatur Italia publici sudore\ndispendii, quando tu eam sine interuallo temporis et ad spem\nreparationis et ad praebitionem tributariam commutasti. laeti\ncoepimus te moderante. inferre aerariis publicis quod cum\nmaximo dolore solebamus accipere. fuit semper ubertas nostra\ndispensatio tua. iuuerunt uenerabile superna consilium.. nam\nuires uectigalium tu uel nutristi pro bono publico uel dedisti.\nculminibus omnibus homo sublimior, tu primus fecisti regales\ncopias sine malo priuatae concussionis effluere. tibi post deum\ndebetur, quod apud potentissimum dominum et ubique uictorem\nsecuri diuitias confitemur: tuta enim tunc est subiectorum\nopulentia, quando non indiget imperator. quid quod illas innumeras\nGothorum cateruas uix scientibus Romanis larga praediorum\nconlatione ditasti? nihil enim amplius uictores cupiunt\net nulla senserunt damna superati. taceo consideratione paginalis\neloquii communionis et blandimentorum tuorum mella praeceptis\ncaelestibus instituta non minus rebus nobilitata quam\n\n\n\n\nuerbis: orationem meam ad ea quae eminentiae tuae debentur\nuota transduco, quia mecum Galliae in hac adstipulatione\nconueniunt, ut Christo deo uiuo disponente ordinatis illis,\nquibus (ciuilitatem post multos annorum circulos intulisti,\nquos ante te non contigit saporem de Romana libertate gustare,\nad Italiam tuam et poscentibus nobis et illis tenentibus reducaris.\nsic utriusque orbis per sanctas actiones indigena, uenerabilem\ndomum et summates filios cum uniuersis Italiam possidentibus\nfelicis praesentiae tuae dote sublimes. ego autem\nseruitiis. salutationis exhibitis ualere me nuntio et de uobis\nquod uoto meo satisfacere possit expecto.\nXXIIII. ENNODIVS AVIENO. Bene erat animo meo, si uel ad scriptionem frequens portitorum\nsuggereretur occasio, quia in remedio desiderii senior\nprouidentia munus litterarum comparauit, m quo ad uicem\npraesentiae formato aestuantibus blanditur alloquio: et licet de\nipsis remediis mens aegrescat absentium et de medicina sollicitudinis\ncura geminetur, attamen non sunt deserenda quae\nsola sunt. ergo infante Valentino Romam petente, quantum\nsub celeritate potui, de his quae erant loquenda subripui,\nbreuiter significans ualitudinem corporis mei fuisse turbatam.\nsatis est tamen, si nuntio prosperitatis uestrae, dum fit hilaris\nanima, conualescam. domine mi, salutationis muniis, sicut\nreuerentia uestra postulat, exsolutis rogo, ut iam me de uotorum\neffectu et de bonis uestris epistularis subleuetis promulgatione\nconloquii\nXXV. ENNODIVS AGNELLAE. Gratum mihi est ad magnitudinem uestram litterarum munera\npromulgare, quia et generi et conscientiae uestrae non tam\nexhibetur honor iste quam redditur. iustum eat ut religiosi\nhomo propositi sanctam niduam et nobilem ueneretur ingenuus.\nago deo meo gratias, quia bonus opinionis uestrae ad nos odor\nemanauit ille usque ad consummationem uitae fructus tribuat\nqui bonam radicem in hac saeculi conuersatione plantauit.\nbene fecisti, domna Agnella, mundi istius blandimenta respuere,\net dum celsiora sequeris, etiam quae potuerunt uenire a legitimis\nremediis non habere: scisti non solum ueniam quaerere sed\ncoronam. gaudeant de medicina languentes: prope est ut proximus\nsit integritati cui conceditur, ut feliciter dediscat inlecebras.\nergo, domina mi, salutationis gratiam honorificentiamque\npersoluens rogo, ut pro me amico et parente tuo apostolorum\nliminibus non desinas subplicare, ut merear seruare quod\npraedico et quod in aliis extollo ipse non neglegam.\nXXVI. ENNODIVS MESSALAE. Scio equidem uos pro desiderio meo fuisse subtractos: sed\naliud spe de sollicitudine uestra praeceperam. nam et qualiter\ndomnus deo praestante ualedixerit et qui nobis itineris ordo\nfuerit, si mei memor esses, agnoueram. sed quid facio, qui\nneglegentiam uestram nec suggerendo formam affectionis\nexpugno? ergo si te Christo deo nostro tribuente spes nuptialis\n\n\n\n\n\n\nafflauerit, Ennodi memoriam non fugabis, quando nulla sic\ncessit maior diligentia et pius amor exclusus est tantum a\npectore tuo, quantum ab oculis submouebor. sanus esto salua\nuita patris et fratris tui: deus uobis benefaciat: agnoscant\nquod pascat auditum: quale uultis circa me exhibete propositum\nunum te rogo honore salutationis exhibito, ut apud\ndomnos apostolos pro me digneris preces offerre, ut ipsi\nmiserias meae medicinaliter curent nec patiantur me quicquam\nuelle quod non decet: castigent praesumptiones mentis et corporis.\nquod si facias, credo pro innocentia et puritate tua te\nmelius pro me, quam si essem coram positus, audiendum.\nXXVII. ENNODIVS AVRELIANO EPISCOPO. Debeo equidem dolori meo uocem, sed reuerentiae uestrae\ntaciturnitatem. et forte melius maerorem de abstinentia sermonis\nuestri loqueretur muta dissimulatio: urbanum enim et\nsubtile erat, ut isdem lineis quibus in me delinquitur potiorum\ndelicta ferirentur, ut secum haberet culpa uindictam. sed quo\nme uertam, qui inmemorem mei et humilium notitiam respuentem\npertinacia amoris insequi non desisto? numquid non\nrepudiati inportunitas mater horroris est, cum placendi per\nadsiduitatem desiderium materiam exigat displicendi? nam\nquicquid mente fugimus ingestum oculis uix uidemus. si mihi\nliceret adhuc aequali cum beatitudine tua sorte contendere!\nsed dormiunt apud coronam tuam propinquitatis priuilegia,\npostquam pater esse meruisti. retinet quisquam hominum perire\n\n\n\n\n\n\nsuis iura necessitudinis incrementis et accessione piae dignitatis\net generis et diligentiae uincla dissolui ? ergo decuit\neuectionem meriti uestri: instabili mihi esse rumore conpertam\net de communibus gaudiis adhuc pendere opinione eontentum?\nelectus sum, cui bonum generale taceretur, at rem aurei\nsaeculi solus pro conscientiae meae obscuritate nescirem. nobilis\nuita uel genere apicem ecclesiastic honoris ascendit, et me\ndedignatur adloquio. uere tale factum, aut studio aut neglegentia\neuenerit, non probatur. ego tamen seruitia salutationis\ninpendo et Italica simplicitate, unde tristitiam habuerim, sine\ndissimulatione manifesto.\nXXVIII. ENNODIVS AGAPIO. Duriter officium gestientis animi ad memoriam tristium mens\nrecordatione stimulanda reuocauit. nam semper remedium\ndoloris obliuio est, quia quod ratione non possumus temporum\nprolixitate sepelimus. bene est, quia diuturnitate senescit adflictio\net magni doloris consolatio citius per silentium procuratur.\nnam in huiusmodi negotiis plus agitur nil agendo. sed\nquid facio, quia epistolae uestrae lectio iam obductae cicatricis\npenetralia rescindit et sepultam inmaturi funeris recordationem\namara sorte uiuificat? ergo ego communi fratri consolationem\ndare poteram, cum, si quid humanitatis in me esse creditur,\nsic dolerem? aut umquam flens placuit consolator? ergo expectatur\nmedicina de morbidis? non; de me, domne Agapi,\n\n\n\n\nbene iudicas, si et in germani tui maeroribus et in obitu\nspiritualis filii ego quasi opinioni tuae disputator occurro.\nsana pectora iter curationis inueniunt: nemo alterum unde\nipse laborat absoluit. sed hinc alias: potens est deus, qui\nsolus ad ista ualet occurrere et communis mali subleuare\npressuram. uos tamen honorificae cultu salutationis inpertiens\nrogo, ut crebro mihi epistolaris commercii munera conferatis.\nad quae studia pigrum esse nec amantem conuenit nec\nfacundum.\nXXVIIII. ENNODIVS LIBERIO. Si poetarum spiritus disciplina paginalis admitteret, centena\nora et uox ferrea uix quod celsitudini uestrae a me debetur\nuerborum ubertate reseraret. sed quia magnis obnoxius uix\nparua sufficio, prouidi post dei misericordiam uestrae gratiae\nrepensorem. nam frater uester domnus Faustus, dum debere\nse beneficium quod mihi tribuistis eloquitur, ab inbecillis\nceruicibus grauis oneris sarcinas amolitur. sunt inter duos\npraecelsos ista communia: uos uobis et dare digna nostis et\nreddere: me sub fasce uestri muneris constitutum sola manet\nde obnoxietate confessio, dum praeuentum gratiae uestrae mole,\nquod uoti conpotem, fecit hoc inparem. adsum tamen partibus\nmeis et inter orandum quamuis peccator deum, ut pro me\n\n\n\n\n\n\n\n\nquoque uobis reddat, inploro. ecce duo ista sufficiunt: nam et\nde caelo pro me expectatis quod uos exhibuisse meministis,\net est aequalis qui se debere fateatur in terris expecto tamen\nbeneficii uestri celeriter subplementum. ut litteras, quales per\nsublimem uirum Tranquillinum eam precatus, accipiam. his\ntamen aliam uobis miserendi uiam bene morum uestrorum\nconscius exhibebo. Camilla parens mea intra Gallias et uiduitatis\nmiseria et geminae iam captiuitatis subcubuisse fertur incommodis.\nnemo est, qui tam multiplices necessitates praeter\ncelsitudinem uestram possit auertere: generis mei patronus\nquod in Italia positis praestitit non neget in Gallia, ut uel\nde casellulis ipsius ordinatione uestra, dam ab eis fisci onera\nderiuantur, ad praefatae alimenta sufficiant. domine mi, salutationis\nseruitia dependens rogo, ut portitorem praesentium\nhominem meum, quem ad haec exsequenda destinaui, deo\nuobis inspirante ad meum effectum eminentia uestra iubeat\ncommeare. numquid dubitare de postulationibus suis eum conuenit,\nqui se nouit etiam illa, quae non poposcerat, inpetrasse?\nXXX. IN CHRISTI SIGNO. Natura rerum est, ut. etiam idoneus ore uel pectore possit de\npraesumptione culpari. quia. omnis uerborum commoditas humilitatis\nterminos egressa calcatur, et sicut habenda sunt quae\n\n\n\n\n\n\nexiguntur in pretio,: ita ingesta uilescunt. inportunitas cum\nfacundos opinionis nobilitate dispoliet, dedecore uestit indoctos.\nsed hac me; ratiocinatione. sustento, quia est quidem audax,\nsed; amabile praeuium praestitisse sermonem, et sicut uicinum\ntemeritatis, ita proximum dilgentiae ad caritatem pertinens\niter aperire. inter; ecclesiarum homines numquid reatus est,\nsi pari amore contenderint dispares dignitate? aut excedunt\nmodici honoris angustiam qui desiderant suffragio gratiae\nsummatibus, conparari? non. habet superbi conscientiam. qui\nse tantum ia affectionis muniis non metitur, praesumo dicere,\ndirectus subditorum feruor est qui in hac re praecedentes anteuenit.\necce sic partes meas quasi uoluntariae allocutionis\nfuscatas. nube purgaui. sed dico quod ad defensionem spectat\nuberrimam. , filius uester domnus Rhodanius exegit a me m\nusum stili praesentis erumpere fateor tamen in studio meo\nfuisse: quod iussit, quia qui uolentem coegerit non laborat.\ndeo gratias principe loco et tota epistulae concinnatione referamus:\nquia in societatem capitis sui aliquando Romana membra\ncoierunt, iustum erat, ut et beatus Petrus apostolus sedi suae\necclesias et senatui liberiori per dominum partes debitas\nreformaret. dignus regnator, digni in quorum aetate uotorum\nsumma contigerit: nam etsi itura ad posteros felicitas\nperseueret, litandum illis est laudatione praecipua, a quibus\nsumpsit exordium. I deo efficaciter supplicastis, ut illius uos\nuirtus erueret, cuius potest seruare clementia. didicistis eius\neuentus prosperos, quem uidetis secutam dum mandat bella\nuictoriam. parum superest, ut mansuetudinem mentis illius\n\n\n\n\nita profundam teneatis, quasi sit ignara. procinctuum, deo\ntribuente MO pax eius turbari dubiis potest nec fortitudo\nqualibet obiectatione confringi. nihil apud illum tutius supplicante\nsolus euasit proeliares acies qui rogauit: uicit armorum\ninpetus qui obtulit deuotus obsequium quod uix ueteres principes\npraesentiae suae sudore potiti sunt, hoc semper regis\nnostri breuis procurauit epistula. per excursus dirigitur felix\nexercitus ad triumphum qui credat militem eius in labore\net perfections, habere quidem superantis. gloriam, sed continentiam\nsubiugati? consummatis congressionibus de irae\nhereditate nil remanet; uno tempore quos perniciosos aduersarii\nuiderint blandos sentiunt tributa pendentes et haec quidem\ncaelesti praeparantur pro hac repensione suffragio, quia fides\nnostra apud eum, aliud ipse sectetur, in portu est. mirabilis\npatientia, quando tenax propositi sui claritatem non obumbrat\nalieni: nam et ecclesiarum nostrarum patrimonia relabi, nisi\naucta fuerint, ingemescit. sic factum est, ut et statum suum\nlocupletes pauperum substantiae teneant et mediocres ad\nsupremam opulentiam conualescant. in sacerdotibus uirtutes\net innatas colit et non repertas inspirat. sed cur beatitudinem\nuestram praeiudicio diffusi sermonis anticipem? continuo experientia\nuestra et spiritalis illa perfectio ieiunum me fuisse in\nfilii uestri laudibus accusabit, et cum soleant amplificari facta\nconloquiis, sterilem me relatorem de uirtutum eius messe\ncausabitur. iam saeculares apices, curules et trabeas, patricias\n\n\n\n\netiam dignitates qualiter ant naturae reddat aut moribus,\ndomestici perlatoris adstipulatione uulgetur. nam et ueteres\nin antiqua generis luce durare facit et nouos splendore inopinati\nfulgoris inradiat. facilius respublica eius bono dispensationis\neffluens in priuatam migrat opulentiam, quam famulantium\ncensus in palatina lucra commutetur. nunc, quod superest,\nmeae seruitiis salutationis acceptis oratione prospicite, ut\nChristus redemptor noster quae in praefato clementissimo rege\nseruientibus sibi contulit longa aetate conseruet det etiam\nregni de eius germine successorem, ne bona tanti hominis in\nuna aetate ueterescant et antiquata temporibus pro sola aurei\nsaeculi commemoratione nominentur.\nXXXI. ENNODIVS AVIENO. Dum iucundis adhuc deo dispensante fruerer de praesentiae\nuestrae uicinitate conspectibus et amabilia conloquiorum mella\nuenerabili mendacio retineret auditus, occasio mihi scriptionis\noblata est. fateor, diu nolui medicinam desiderii, dum altera\nprocuratur, inrumpere. delectabat species animo meo pia ludificatione\nblandita: nolebam conscius deprehendere quae pascebat\nin amore fallaciam. bene enim sapit studiis nostris obsecuta\nseductio et pro uero libenter admittimus dulcium imagines\nnuntiorum: grata somnia quotiens fugantur uigiliis, ingemescimus\net illud mortis simulacrum de placidis deceptionibus\nplus amatur. ergo nunc mihi, quia illud quod praefatus sum\nstare non licuit, exequendum est quod remansit. aliquis hominum\n\n\n\n\n\n\npro peccati sui onere sic laborat ? adfligerer nisi uos uiderem:\nad cupita perductus maceror, quia quae poscebamus deo tribuente\nconcessa sunt. numquid alicui accessit de laetitiae occasione\nquod torqueat aut de messe gaudiorum egressa est planta\ntristitiae? gratias inseparabili trinitati deo uero, qui, ut uota\ninpleat, aliquotiens uota contemnit. ipse ergo coniunctionis tuae\ncopulam respiciat: ipse unum faciat ex duobus, qui in primi\nhominis corpore, dum adhuc natiua et intemerata inmortalitate\ngauderet, utrosque formauit. iungatur tibi uxor, ut Abrahae\nSarra, ut Isaac Rebecca, ut Iacob Rachel caelesti benedictione\nsociata est. habeas continentis praemium, frugem et dulcedinem\nconiugati: legi dei pareat solutio uirginalis, dum quod\nin se subtrahit reddit in subole. nesciat externam diligentiam\nbene in uobis solidata communio: illa matrem tuam moribus\net conuersatione restituat, tu parentem. non pereat mundo\nmaiorum tuorum, dum in te renascitur, amplectenda formatio.\nnequaquam peregrina uitae exempla necnon aduenticia postulantur:\nin oculis locata sectamini. ecce ego, qui hymenaeis\ntuis interesse non potui, hac te precum mearum prosecutione\ncommunio: uos ad uicissitudinem exhibete crebra colloquia.\ndomine mi, salutationis amorem et reuerentiam persoluens rogo,\nut si memoriam mei de illa locupleti recordatione non truditis,\net orationibus me et conloquiis subleuetis.\nad cuplta\nXXXII. ENNODIVS ADEODATO PRESBVTERO. Quantum a me merito, quantum actione sis clarior, orationum\ntuarum reserauit effectus. ecce domni Fausti filii tui abstractam\nde solacio meo partem maximam tu tenebis. ego quidem sanctis\net legalibus desideriis precum inpedimenta non adtuli: sed\ntantum me domni Auieni perculit pro eius I caritate discessio,\nut lacrimis prosequerer et ad optata tendentem. patuit humanarum\nrerum in hac causa de diuersitate formatio. illum\neuocant Christo duce uotiua, me feriunt: illi blanditur de coniunctione\nuicinitas, me de sequestratione conpungit ecce de\nprecum mearum fruge sollicitor, et adeptos nos, si quid in hac\nparte postulatum est, quod cum Christi pace dici liceat, ingemesco.\nsed inter haec tali diligentiae curatione sustentor,\nquia domnum Auienum superantem uota. reddidimus. habet de\norigine eius Roma iactantiam, Liguria de profectu: ibi domno\nFausto filius naturae lege concessus est, hic eruditione patefactus.\nminus fuit cum generalitate hominem nasci quam, quod\ninimitabile uidebatur, Fausti sobolem conprobari. referamus\nad deum beneficia sua et ipsi pro illo exhibeamus gratias, a\nquo poposcimus quae tenemus. uos salutationis meae obsequia\npro sancti pectoris uestri puritate suscipite et codicem recipientes\nmeum cum illo, qui a uobis promissus est, destinate.\nXXXIII. ENNODIVS CAESARIO EPISCOPO. Quod spe praeceperam litteris indicastis. nam uenerandi\npromulgatione conloquii, quid caelestis imperator domnum regem\ncirca uos facere conpulisset, agnoui: ego sum, cui postquam\nmeritum uestrum patuit, nequaquam se felicitas actionis abscondit.\nqui hominum nobilissimo in Christi seruitute pontifici\nterrenas dominationes nesciat esse subiectas et minacem\nregis potentiam innocentiae obiectione superari? quando principalis\npurpura aut cilicia despexit aut pallium? quando libertas\nilla potissima credidit sibi ante Christianam humilitatem licere\nquod uoluit? aut quando ei licuit uelle quod laederet? quod\nsi inter haec canae aetatis exempla recolantur et saeuitiam\ncirca cultores dei tyrannicam reducas in medium, scimus\nquia ab illis nostri dogmatis sectatores, ne umquam morerentur,\noccisi sunt. tunc militibus suis uitam et aeternitatem obsequente\ngladio perpetuus ille dux contulit: illi inimicorum suorum\nministerio perdiderunt originariam uilitatem. te, mi domine,\nin orbe iam Christiano diua lex peperit et apostolici uberis\nlacte nutriuit: tu ceteros uelut solis magnitudo astris minoribus\nconparata transgrederis: te qui interioris hominis oculis inspexit\ninstructus est. nam cum et facie ipsa foueas puritatem,\ndelinquentes feriato ore castigas. boni de conuersatione tua,\nquocumque processeris, imitanda. inueniunt: malis fugienda\ndemonstrantur. beatus tu, cui a deo tributum est, ut et monitis\n\n\n\n\n\n\n\n\ndoceas et exemplis, qui ad pii itineris directum semper existens\npraeuius inuitasti. quis non optet te loquente, ut sciat plura,\nnon legere? tu dum libris genium relatione concilias, et\nmagistros informas: tibi debet quicumque ille scriptorum\nmaximus, quod eum dote elocutionis amplificas. in te lux conuenit\nsermonis et operis. unde haec praerogatiua Transalpinis?\nunde parentibus meis inauspicata sublimitas, ut talem uirum\nmiserint? sed cur inter terrena quaeritur res caelestis? potuit\nergo ante te quodlibet palatii supercilium non iacere? potuit\ntibi cupita subtrahere quem mitiorem ouibus sola faciunt\nerrata pugnacem? latius me et meritum uestrum uocat et diligentia,\nsed loquacitatem meam lex epistolaris includit. quod\nsuperest, benigni seruitutis meae munus accipite et me deo\nnostro orationum suffragiis intimate, frequenter de his, quae\nuobiscum aguntur uel acta sunt, informantes. deprecor etiam\nut quid apud uos promouerit Rustici subplicatio, qui, quantum\naudio, fornicationes suas nomine uestit uxorum et uocabulo\nlegis putat excusari posse rem criminis, mihi manifestes ministerio\nlitterarum.\nXXXIIII. ENNODIVS AVIENO. Vbi sunt qui dicunt inter habitatione discretos diligentiam\nnon durare et affectionis calorem terrarum diuisione tepescere\nnec longius procedere mentes posse quam oculos? ecce amoris\nmei plenitudo uiolentia sequestrationis exaestuat et conloquii\nmedicina languidior corporis sedibus non tenetur. deum tamen,\nqui circa uos respexit uota nostra, benedico, qui uos non solum\nnobili, sed, quantum fama nuntiat, sancta moribus uxore\n\n\n\n\n\n\ndonauit. cultores Christi perfecta omnia premerentur: ipsis solis\nin coniunctione opum mentium et sanguinis claritas non\nnegatur. spe praecipiebam, quod possit talis effici, qualem ad\nte audio iam uenisse. transit aestimationem meam quid de\neius hominis profectu sentiam, quem audio ab optimis inchoasse.\ndomine mi, gratiam salutationis inpertiens spero, ut\npetitionem sancti episcopi patris uestri dignemini incunctanter\nefficere et homini ipsius classici illum, de quo securus sum,\ngratiae animum condonare.\nXXXV. ENNODIVS MESSALAE. Solent inauspicata felicitate superbarum mentium colla\nmollescere et rigidioris propositi nouo gaudio supercilia temperari.\nnam benignitatem seminat quicquid uotis obsequitur\nnec plus aliquid humiliat potissimos quam optata sublimitas.\nindicium communionis et obsequii est ad apicem peruenisse.\ntu postquam ad cupita prouectus es, ignorato hactenus tumore\nme despicis: et quid in melle tuo respicias oblitus, de sola\namicos ueteres futurae uxoris opulentia contemnis, nesciens\nsarcinam uenire unde aestimas commeare rem praemii, primum\nquod mobilem esse non decet qui originis suae radios non\nobumbrat, deinde, quia unde despicior uindicabor. ergo ad usum\npromissionis benigne reuertere, ne uidear manifesta suspicatus.\nego, quia hactenus ab scriptionis munere temperastis, in haec\n\n\n\n\n\n\nuerba prorupi: uos aut factum diluere aut adfirmare innocentiam\nconuenit nobilitate sermonis. domine mi, salutationis\nplenissimae officia persoluens spero, ut qui diligentem neglexisti\nsaltem colloquiis dignum facias arguentem.\n"};
