var sequence = {"name":"Ennodius, Magnus Felix. Vita Epiphanii","data":"Quamuis me urgueat suscipiendi operis anceps necessitas\net e regione inpositus sit nec meo labore uacuus nec maledicorum\ndisceptatione tractatus, in quo gemina cantio dictionis\nhinc ubertatem expectet ingenii, inde etiam lingua diuitibus\nnarrandi frenos inponat, cum, ipsas eminentissimas ut putantur\nin saeculo uana inflatione personas si quis uentoso nimium\nstuduerit eleuare praeconio aut intra gestorum terminum inopia\neloquii continere, utrumque apud eas iudicetur ingratum.\nin laudibus enim ipsis (ut) turpe est illa cudere, quae nec ille,\nde quo narrantur, agnoscat, sic iniuriosum et dolore, dignum\nputatur, illud praeterire silentio, quod relatio uera possit adtollere.\netenim res bene gestae ueterum nostrorum pro referentis\napud nos accipiunt facultate uirtutem. nam uere aut\nperit notitiae aut adtenuatum transit ad posteros quod ad\nexplicandum pauper uerborum uena susceperit, et illa haud iusto\nliberior laudatio tantum decerpit gloriae, quantum falsitatis\nadiecerit. fit uero plerumque, ut fide carens cumulus minuat.\nprobe facta multorum et sit uana narratio quae crescit ei\n\n\n\n\n\nmendaciis: intempestiua et mendica nimium, quae non pertransit\nad terminum. quocirca uitam beatissimi Epiphani\nTicinensis antistitis narraturus, inuoco sanctum spiritum testem\nactuum eius et comitem, ut ipsius auxilio gloriam conscientiae\nserenissimae, quam eidem concessit, tradam chartis uicturis\nin saeculo, ut exemplum praebitura uirtutum numquam fama\nmoriatur. in quo tamen opere si me angustia non artauerit\neloquentiae sub certa lege currentis, ut saltem cruda per ordinem\ndigeram facta meritorum, nihil tamen de laboribus eius\ntam mediocre uel humile inueniam, ut necessariis illud bullis,\nut plerique solent, uiuidi sermonis amplificem. testes etiam\ncalentium citabo negotiorum et tropaea illius adhuc fumantia\net exornata de manubiis diabolicae nuditatis ostendam. nemo\nenim sub oculis praesentia pene et nimium nota commemorat,\nnisi qui de ueritate confidit, ut, quos forsitan ficta dicturus\nuelut inpudentiae meae conscius euitarem, eorum auribus relegam\nilla quae cognouit aspectus.\nIgitur praefatus uir insignis Epiphanius oriundo Ticinensis\noppidi indigena fuit, patre Mauro generatus et matre Focaria\neditus, quae sancti etiam Myrocletis confessoris et episcopi\ntangebat prosapiem, hominibus ex liquido ingenuitatis fonte\nuenientibus. sed quid illorum retexam sanguinis praerogatiuam,\nquorum familiae et nobilitatis caput est filius? qui sub decessore\nsuo uiro integerrimo Crispino pontifice caelestis militiae\ntirocinium orditus, annorum ferme octo lectoris ecclesiastici\n\n\n\n\nsuscipit officium signo ante caelitus demonstrato. nam dum\nesset in crepundiis lactantis infantiae, fulsisse eius cunabula\nsuperno lumine uidere conplurimi, ut futuram mentis* claritatem\nlustrans eum et praecedens fulgor ostenderet secuturumque\nsplendorem ia moribus iam tunc typica luce signaret.\nnotarum in scribendo conpendia et figuras uarias uerborum\nmultitudinem conprehendentes breui adsecutus, in exceptorum\nnumero dedicatus enituit coepitque iam talis excipere, qualis\npossit sine bonorum oblocutione dictare. igitur processu temporis\nporis et laboris ad sextum decimum aetatis annum diuino\nfauore perductus, cana consilia ia annis puerilibus meditabatur.\nuernabat in illo prae ceteris mater bonorum operum\nuerecundia. ita famulabatur antistiti libens, ut si quid operis\ngereretur ab altero, grauiter ferret subreptum sibi fuisse\nseruitium. accipiebat senes grauiter, iuuenes comiter et coercebat\niam tunc facinorosos audacter: erat primis. subiectus;\nprioribus sancta iniungentibus obsecundans, aequalibus blandus\natque officiosus, sequentibus mera caritate communis: nulli se\npraeferens, cum religioso cursu per caelestem tramitem omnibus\nanteiret: laudationis amore uacuus, eum cotidie in eo.\nlaudanda adulescerent: cumque res gloria dignas per horarum.\nmomenta consummaret, perire fructum gloriae opinabatur\natque mercedem, si praetulissent homines quod. soli deo exhibebat\nabscondite. in summa, apostolici memor oraculi, adsentationes\nrespuens in semetipso teste conscientia pro boni\noperis recognitione plaudebat.\n. Illud uero libandum esse non abnuo, quod formositas in\nillo lucis corporeae index animae fuit et tantum contra studium\nillius formae decus enituit, ut nec forti uiro posset obpugnante\nsubuerti. ridebant genae, etiam cum animus maestitudine\ntorpuisset: nitida simul labia commendabant dupliciter\nmella sermonum, nec non quocumque uertisset oculos, serenitatem\nmentis nuntiabat aspectus: frons cereae pulcritudinis et\ncandoris illius, quae solis passa radios colorem traxit aethere:\nnares in tanto naturaliter splendore formatae, ut illas nequiret\nimaginibus corpora repraesentans pictor aemulari: manus\nteretes, prolixi digiti, de quibus aliquid et alienigena gauderet\naccipere: staturae proceritas decens, quae eminentiam secuturae\ndignitatis praefiguraret in membris nec tamen modum ornatissimae\nprolixitatis excederet.\nSed ne quis forsitan malitiosus interpres intempestiue positum\niactet, in uiro tantarum uirtutum de lepore carnis factam\nesse mentionem, cum in illa ueteri mandatorum caelestium\nradice sit insitum, sacerdotum corpora sagaci debere insinuatione\nlustrari, ne quid debile uel deforme, ne quid plus\nminusue esse contingat neue inolitam maculis: cutem super-\nScies foeda dedecoret, ne fractura manus aut fractura pedis\naut gibbus indignum altaribus reddat antistitem, et clamet\ndoctor gentium et electionis uas, hominem mundum ad eiusmodi\ndebere officium peruenire, quod non solum de animae, sed\netiam de corporis creditur nitore dixisse. potissimum qui\n\n\n\n\n\n\ndeformem ae debilem a libaminibus suis mandat arceri, inuenitur eos,\nqui multipliciter grati sunt, libenter admittere, praesertim in\nquo lucem membrorum animae fulgor exuperat nec naturaliter\nillud terrenum decus aliquibus artificiis adiuuatur.\nPraestrictis ergo his quae oportuit non omitti, ut cui innotesceret\nopere uir inmensus praesentaretur et uultu, transeam\nad illa, quae de cultoribus dei nostri non mediocriter\nlaudanda fronte narrantur. erat in eodem sermo ad doctrinam\ncongruus, fabricatus ad blanditias, ad intercessiones iam tunc\nartifex, ad corripiendos singulos auctoritate plenus, ad exhortandos\nquosque necessario lepore dulcissimus: nos sonora,\nsuco uirilis elegantiae condita, nec tamen agrestis ac rustica\nnec infracta gradatimque a mascula soliditate deposita. illum\nquicumque uidit, c.um necdum dignitatum aliquod limen intrasset,\nomnia eum transisse credidit quae sequebantur insignia.\nTalis iam ad octauum decimum aetatis suae peruenit annum.\nin quo in secundo a leuitis numero dedicatus, senum coetibus\npuer adiunctus est. stupuere conplurimi, sed externi, qui mores\nillius cum aetatis inmaturitate iungebant : seram credebant\ndignitatem hanc redditam esse qui nouerant, at ille uenerabilis\nCrispinus episcopus, fauoris nescius, pertinaci tenens\ndistrictione censuram et quem numquam nisi bona conscientia\nduxit ad gratiam, sic eum mulcebat sensibus, ut morderet\nobtutu, et sub specie frontis rigidae clandestinum circa discipulum\nnutriebat affectum. pascebatur alumni sui optabili conuersatione\npater et in omnibus eius actibus oculos amoenabat.\nin quo tamen ille subdiaconii ordine nihil amplius quam\n\n\n\n\nbiennio commoratus, meritorum suorum saltibus euectus exiluit,\nnec se diu intra angustias modici honoris anima est diues\npassa refrenari. festinabat ad leuiticam dignitatem conscientia,\nquam numquam uota praesumpserant: exigebat conuersatio\nquod desideria penitus ignorabant.\nCirca metas tamen praefati honoris et terminum unum eius\nopusculum summotenus libet adtingere. Summias uocitatur\nager, qui in eo loci situs est, in quo terrenum marginem gulosus\nPadani gurgitis morsus adrodit et flexuose serpens fluuius\nlargitur in conpendio alterius quod furatur ab altero simulque\nfit lucrum finitimi aliena calamitas. de huius praedii fluuius\nantiqua cum clericis Burco quidam lite certabat: ad quod\niurgium dirimendum senile nimis et praeter quam conici\npossit annosum adhuc puer me dirigitur. electus est enim,\nqui et fortiter inlatas intentiones exciperet et maturitate consilii\ninferendas temperaret. adtulit tamen quod solet omnium\ncriminum mater intentio. nam processu sermonis et scandali\nipse Burco, qui malitiae suae sordido lenocinaretur adsensu,\nsummum facinus sine aliquo timore commisit: nam sanctum\nuirum ita fuste percussit, ut sanguis protinus ebulliret. at ille\nparatissimus iram repressit nec uindictae spe prouocatus efferbuit,\nturbatumque potius et adtonitum percussorem blandissimo\ndelinibat affatu. ilico miseram sa clamans et orbatam filio ob\natrocitatem facti Capraria Burconis mater occurrit crederes\neam circa funus pignoris sui illa qua fugatur omne consilium\nin carorum mortibus lamentatione iactari. lambebat uestigia\nsanctissimi iuuenis heiulans mater et \\'parce\\' clamabat iiii,\n\n\n\n\nquem numquam ad indignationem uis ulla conpulerat. at ille\nsupplicantem prohibebat, se sibi inuidiam regando concitaret,\nne se non merentem delati honoris sarcinis inpediret turbata\nest repente ciuitas, omnium Christianorum in furorem uersae\nmentes. Burco ad exitium poscebatur et in tanta hominum\nmultitudine nemo placidus, nisi qui iniuriam fuerat passus,\ninuentus est. flebat egregius pontifex de infirmitatibus suis\net molestiis gaudente discipulo. nam ita satisfaciebat pro eo,\nqui putabatur inimicus, singulis, ut nec gloriam parcendo\niactanter quaereret nec uindicando mandata caelestia praeteriret\nBreui post ad diaconii euectus infulas, uicesimum annum\naetatis ascendit, facie necdum bene barbata. turbabatur suscepti\nhonoris tirocinio homo, qui iam ducem poterat implere\nChristianum: singulorum pro pudore declinabat aspectus quem\nuniuersa ciuitas quasi salutis signum aliquod adtendebat. interea\nsupra dictus antistes omnem ecclesiasticae conuersationis\nsubstantiam et diuitias pauperum suorum in eius potestate\ncommittit, uolens ante episcopatum cognoscere qualem futuris\ntemporibus praepararet episcopum. et cum uix sit, \\'ut ab\neorum personis, de quibus successionis seritur quantulacumque\nsuspicio, inuidia temperetur, in istius gratia sibi credebat\nperire sanctus pater quicquid minus fuisset exhibitum: quaedam\nin illo sua, quaedam uolebat esse maiora. at iste cotidianis\nprofectibus etiam cupidissimi in oratione genitoris uota\ntranscenderat. erat enim genitor, cuius eum per euangelium\nconceptum uerbi caelestis semine feta aluus effuderat. nam de\n\n\n\n\n\n\n\n\npudicitia iuuenis mei quid loquar? in quo domum sibi statuerat\ncastitas et continentia radices fixerat in profundum ? uirum\nse esse nisi per patientiam laboris ignorabat: carnem habere,\nnisi cum moriturum se esse meminerat, nesciebat. quotiens\ntamen illum corporeus adpetitus, sicut ab ipso didici, ludebat\nimaginibus somniorum, ilico ad uigilias sanctas, continuata\nieiunia, standi diutissime necessitatem plena auiditate currebat,\ntalemque bellatrix dextera animae suis certaminibus reddebat\ncarnem, ut illi opus esset postea pro necessitate succurri. nec\ntamen refecto corpusculo indulgebat otio: utebatur lectione\npro requie, librorum uenerabilium pro blandimentis instrumenta\nsuscipiens. memoriter semel transcursa reddebat et\nne crederetur scripturarum diuinarum tramitem uerborum\ntantummodo celeritate transuolasse, pingebat actibus suis\npaginam quam legisset. si propheta fuisset in manibus, prophetantem\nuideres codice amisso lectorem: si testamenti ueteris\nrecensuisset uolumina, Moysi dignus aemulator incedebat,\ntaliter ac si illum Israhelitica per desertum agmina\nsequerentur: si apostolicum lac uerborum et mel dominicae\npassionis seueritatem legis condiens scriptura index reuelasset,\ncontinuo ex ore ipsius dulciora fauis uerba fluxerunt. postremo\nquid libri docuissent, uita signabatur.\nDomum taliter regebat ecclesiae, ut nec profusione immoderata\ncommissam penum exhauriret nec odia sordenti parcitate\ncontraheret. intercessionum etiam tunc certamina proludebat. nam ubicumque pro remediis miserorum episcopi mittebatur\nimperio, tanta exigebat beneficium arte supplicandi, ut sentirent\nsibi in causis profuisse conplurimi, ipsum per se episcopum\nnon uenisse. augebatur circa eum per dies singulos\n\n\n\n\npopularis affectus et magnis successibus cumulabatur amor\nqui ex iudicio descendebat. desiderabatur in illo sacerdotium,\ncum nemo nutritoris eius optaret interitum. ipsum tamen ne\nodor quidem huius opinionis afflauerat: arbitrabatur ad profectum\nsuum sufficere, si cum bona semper aestimatione seruiret.\npostquam tamen inualida senectus et semper de infirmitatibus\nquerula uenerabilem uirum Crispinum pontificem\noccupauit, istius sustentabatur manibus, in huius nitens\nerigebatur amplexus, pes illius erat oculus dextera: cuius\nministerio quicquid optasset fieri ante iussionem suam uidebat\nimpletum, praesentiunt enim bonae mentes eorum desideria,\nquibus cum integritate famulantur. talis in diaconatu a\nuicesimo incipiens octo annos inpleuit. et quidem tunc status\necclesiae Ticinensis bona clericorum fruge pollebat. erant\ncaelestes uiri, quos iste a perfectione incipiens anteibat: fuit\nSiluester archidiaconus ea tempestate, homo in uetusta disciplinarum\ninstructione probatissimus; fuit uir insignissimus\nBonosus presbyter, tam nobilis sanctitate quam sanguine,\nGallus quidem prosapia, sed caelestis indigena: fuere alii et\nnumero plures et uirtute praestantes, quorum idcirco facio\nmentionem, quia parua laude dignus est qui tantum miseris\nantefertur.\nCirca finem tamen uitae, quem spiritu praeuidebat sanctus\nantistes, Mediolanum uicinam expetiit ciuitatem, ubi nobilium\ngermina messe quadam mundae ingenuitatis excreuerant quos\nuisitationis gratia requisitos talibus uir dei sermonibus appellauit:\n\"ecce, fili, iam me aetas conpellit ad transitum: iam\n\n\n\n\n\n\noriginariam ad iis suum reuocat terra particulam. commendo\nciuitatem, commendo ecclesiam, commendo hunc, cuius labori\net gratiae debeo quod usque ad hoc tempus ubi et grandaeuus\net debilis, cuius corporea soliditas et uirtus animae inbecillitatem\nmeam portauit sine fastidio, cuius ambulaui pedibus,\ntenui aliquid manibus, nidi oculis, ordinaui sermone. duo\nuidebamur intuentibus, cum unus per concordiam fieret ex\nduobus\". haec Rusticio inlustri uiro dieta penitus insederunt,\nqui in omni dicendi genere exercitatissimus tali est orsus\neloquio: \"scimus, sancte pater, scimus et profunda consideratione\nperspeximus, iuuenem istam non oportere pro\naetatis inmaturitate censeri nec debere grauis consilii hominibus\nteneros pro quadam obice annos adferri: uir namque cana\nmorum integritate probabilis geminata laude dignus est, si\nilli ad uenerabile mentis imperium puerile corpus obtemperet.\nuiue tu tamen, uiue exemplum et forma bonorum operum, et\nuberiores in eo, si adhuc possunt crescere, lucidae conuersationis\nfructus adiunge\". his dictis conticuit st ille piissimus\npontifex beniuolentiae eius inpendens gratias, quod secum pari\nde discipulo aestimatione sentiret, dicto uale discessit atque\nTicinum quasi ad seulerum festinans regressus est: qui aliquantis\ndiebus emensis morbo regio perfusus, lucem saeculi\nnostri superna habitatione commutauit.\nEx tempore in istam bonorum omnium consensus adducitur:\nmagnus ilico in tota urbe concursus : rapitur a lamentatione\nfunebri ia gaudium populi consecrandus antistes. flebat iste\n\n\n\n\nintemperanter dolore mortis paternae, cui reddi debitas lacrimas\npromiscuae multitudinis laetitia non sinebat, resistebat\nin quantum poterat et indignum se iam apostolica imitatione\nclamitabat: sed tantum magis surgebat in eo dilectio cunctorum,\nquantum in multitudine magna solus erat qui se\nuocitaret indignum, nunc quid pluribus utar qui omnia explicare\nnon ualeo ? finitimarum ciuitatum iunguntur studia et\nadtrahitur tanta collectio, ac si initiandus esset totius orbis\nepiscopus. ducitur Mediolanum adhuc reluctans et magna si\ndimitteretur munera promittens, qui ut fieret, noluit spondere\nuel minima. consecratur cum omni celebritate cunctorum.\nexultabat mundus de tam sanctae ordinationis insignibus\nextranearum habitatores urbium tanto se tripudio iactabant,\nquasi ipsis proprie profuturus infulas sacerdotales exceperit.\naliquos tamen magnarum urbium incolas edax consumebat\ninuidia, quod tantum oppidi Ticinensis angustia habere meruisset\nantistitem, eam apud ipsos sola pontifices metropolitanae\niactantiae uocabuia tuerentur.\nExacto ergo dedicationis suae die Ticinum rediit conuocatisque\nuniuersis presbyteris presbyteris ministris talibus eos instruxit\net confortauit adloquiis: \"quamuis me, fratres carissimi, inter\nprimordia inmatura titubantem iudicii uestri et susceptae\ndignitatis pondus oppresserit, memini tamen quod magna\ngratiae uestrae debeam, cui maxima contulistis. et licet parendi\n\n\n\n\nuobis magis quam iubendi habuerim uoluntatem, mutaui tamen\nper officium personam, seruiendi animum non omisi. estote\npacifici, estote unianimes, onus meum mecum diuidite: fit\nenim ad portandum facilis sarcina, quam multorum colla\nsustentant. meam uobis communionem seruandam cum omni\nhumilitate polliceor, neque futurum esse quemquam, qui me,\nnisi cum deo nostro, possit offendere. auctorem bonorum\noperum seruate pudicitiam et ne iniuriosum putetis quod\ngrandaeuos et presbyteros de continentia et integritate seruanda\npuer appellat. conuersatio, non anni, aut adulescentiam\naperit aut senectam. speculamini meae conuersationis interna\net si indignum aliquid agnoscitis, coercete. nemo ut ecclesiae\nprincipem admonere timeat, si probat errantem\". his ita dictis\nconticuit. surrexerunt omnes et consona quasi ex pristina\nmeditatione sub momentanea tamen uoce dixerunt: \"haue, pater\nprobatissime, haue pontifex singularis: bonum te quidem\nuniuersorum sensit electio, sed optimum etiam tua testantur\nalloquia. crescis sanctis meritis apud conscientiam nostram et\naperiris luce operum supra quam porrigebatur opinio\". quibus\nbreuiter perstrictis suscepto omnes munere discesserunt.\nMox sibi beatus antistes proprio ore leges, quibus se posset\ntenere, dictauit. primum statuit non lauandum, ne nitorem\nanimae et interioris hominis fortitudinem balnea magis sordibus\namica confringerent. deinde decreuerat numquam esse\nprandendum: sed ne propositi sententiam superuenientum uis\n\n\n\n\nulla temeraret et ant iactantiae nebulis aut auaritiae fama\nlaederetur, definiuit numquam sibi cenandum, at commutatio\nhorarum ac per hoc semel in die reficiendi tempus adferret.\ncibos iussit sibi placere uiliores, nihilque in apparatione ferculorum\nnares saporemque suum posset offendere, nisi quod\naromatibus condiretur. holerum et leguminis pascebatur epulis,\nsed neutrum horum usque ad satietatem capiens: uini quiddam\nparum , quam tamen exiguitatem apostolicae admonitionis\nmemor sumebat ob stomachi cauendam debilitatem. procedendum\ncensuit omnibus in quolibet aeris terrore maturius,\nita ut uigiliarum formam lectoribus antecedens ad ecolesiam\npraeberet episcopus. postquam uero ad altaris confinia peruenisset,\nnullam deliberauit futuram esse necessitatem, qua\ninde nisi inpletis sollemnibus posset abduci. iunctis pedibus\nusque ad consummationem mystici operis stare se debere constituit,\nita ut umore uestigiorum locum suum depingeret et\nlonge aspicientibus indicaret. intercessionum tantam sibi\nproposuit curam, ut ipsum se miseris inferre crederet molestiam;\nquam per neglegentiam a quibuscumque permisisset inferri.\nad patientiam laboris tempore otii, necessitati ut sufficeret,\ncorpus aptauit. hoc sibi uiuendi pragmaticum uel disciplinae\ndogma proposuit adgressus est seruauit inpleuit..\nMox uero per uniuersum mundum sanctam illius conuersationem\nilla, quae licet in gloriosis actibus tardior esse solet,\nfama non tacuit, sed ad aures Ricemeris, qui tunc secundis\n\n\n\n\nab Anthemio principe habenis rempublicam gubernabat, detulit.\nnum imperatore Romae posito seminariuminter cos iecit\nscandali illa quae dominates sequestrat inuidia et par dignitas\ncausa discordiae. surrexerat enim tanta rabies atque dissensio,\nut mutuo belia praepararent, et praeterquam origo irarum\nproprios suggerebat stimulos, lis ipsa circumstantium consilio\nnutribatur. nutabat status periclitantis Italiae et adfligebatur\nipsisdiscriminibus grauius, dum expectabat futura discrimina.\ninterea apud Ricemerem patricium Mediolani ea tempestate\nresidentem fit collectio Ligurum nobilitatis, qui flexis genibus\nsoloque prostrati pacem orabant principum et ut ab scandalo\nutraeque partes desinerent, occasiones gratiae ab una precabantur\nofferri quid plura contexam ? mulcetur Ricemer et\nuelle se reparare concordiam permotus multorum fletibus\npollicetur. \"sed qui\" ait \"potissimum huius legationis pondus\nexcipiet? quem tantae molis cura maneat ? quis est qui\nGalatam concitatum reuocare possit et principem? nam semper,\ncum regatur., exuperat qui iram naturali moderationenon\nterminat\". tunc uno omnes ore responderunt: \"uester tantummodo\nad pacem declinetur adsensus est nobis persona nuper\nad sacerdotium Tioinensis urbis adscita, cui. et beluae rabidae\ncolla submittunt, cui ante preces offeratur beneficium, quod a\nquolibet petiturus aduenerit, cui est uultus uitae similis, quem\nuenerari possit quicumque, si est catholicus et Romanus, amare\ncerte, si uidere mereatur, et Graeculus. iam si ad sermonem\nillius ueniamus, numquam sic diras aspides uerborum digitis\n\n\n\n\nincantator Thessalus uiolentis poterit euocare carminibus, quomodo\nille effectum petitionis suae etiam a negaturis extorquet.\npendet in arbitrio eius, cum loqui coeperit, sententia audientis.\nperdet ius suum excusare disposuit, si illi allegandi\ncopia concedatur\". tunc patricius Ricemer ita respondit:\n\"detulit ad me hunc hominem, quem exponitis, fama gloriosum:\net in hoc magis admirationi mihi est, quod cum omnes habeat\nlaudatores, nullos eius quibus per inuidiam abundare solet\nnouitas prodit inimicos. ite ergo et rogate hominem dei, ut\nambulet: iungite etiam meas preces\". egressi de concilio statim\nTicinum petunt, causam narrant. fusis, ut istum laborem\nsusciperet, beatus Epiphanius rogatur lacrimis, qui ne extenuaret\nbeneficium, si filios diutina supplicatione torqueret,\nantecessit desideria postulantum. quos tamen taliter adlocutus\nest: \"quamuis tantae rei necessitas probatissimae personae\npondus inquirat et titubet sub graui fasce portitor inmaturus,\naffectum tamen quem debeo patriae non negabo\". quibus breuiter\nnarratis, quoniam erat loquendi parcus, ad Ricemerem\npatricium perrexit, a quo simul uisus et electus est.\nMandato ergo sibi legationis ordine Romam petiit. in quo\nitinere quid molestiarum sustinuerit quidue uirtutum gesserit,\nfestinans ad maiora praetereo. mox tamen ut supra dictae\nurbis portas ingressus est, fama quae absentem illum notum\nfecerat. digito coepit ostendere. conuersi ilico omnium oculi,\nstupuere mentes adtonitae, quod tantam sibi exhiberi reuerentiam\nimago eius index sanctitatis exquireret inexpiabilis\n\n\n\n\nse culpae reum fatebatur quilibet potentum, si tantum genua\neius amplexus est: tollebatur clamor in caelum: nemo illum\nin mortalium numero conputabat, cui omnia caelestis gratiae\nuidebant bona constare. perfertur ad principem Anthemium,\nstudio legationis episcopum uenisse Liguriae, hominem quem\nnullus possit etiam diues eloquio sufficienter exponere. at ille :\n\"callida mecum Ricemer et in legationibus suis arte decertat:\ntales dirigit, qui supplicatione expugnent quos ille lacessit\niniuriis. perducite tamen ad me hominem dei, qui si possibilia\nprecatur, admittam, si difficilia, supplicabo ne excusationem\nmeam grauetur accipere. dubito tamen an Ricemer apud me\nquod poscit optineat, cuius scio uotorum intemperantem esse\npersonam et in condicionibus proponendis rationis terminum\nnon tenere. sed ueniat directus antistes et laudatam iam pridem\npraesentet eftigiem\". egrediuntur officia palatina tota urbe:\n\"iube, rogaris\" audiebat episcopus.\nAt uenerabilis et saeculis omnibus probatus pontifex posteaquam\nintrogressus est et proferendi sermonis donatus licentia,\nquamuis fugitiuae potestatis insignia ostrum gemmasque rutilantes\nreuerendae imaginis fulgore conpresserit (etenim quasi\nabsente imperatore ita in se oculos traxerat singulorum), tali\ntamen narratione incipiens ianuam oris reserauit: \"summa\ncaelestis domini, uenerande princeps, est ordinatione dispositum,\nut cura tantae reipublicae cura mandabatur per catholicae fidei\ndogma deum et auctorem et amatorem pietatis agnosceret,\nper quem bellorum furorem pacis arma confringunt et calcans\ncolla superbiae concordia superat quod fortitudo non praeualet.\n\n\n\n\nsic namque Dauid praedicabilem parcendi magis inimico animus\nreddidit quam intentio uindicandi: sic perfecti saeculorum\nreges et domini supplicantibus indulgere caelesti arte didicerunt.\nsupernae namque dominationis instar possidet qui imperium\nsuum pietate sublimat. hoc ergo Italia uestra freta iudicio\nuel Ricemer patricius paruitatem meam oratum direxit, in*\ndubitanter coniciens, quod pacem Romanus deo munus tribuat,\nquam precatur et barbarus. erit enim triumphus uestris pro.\nprie profuturus annalibus, si sine sanguine uiceritis. simul\nnescio quae species fortior possit esse bellorum quam dimicare\ncontra iracundiam et ferocissimi Getae pudorem onerare beneficiis.\ngrauius enim percellitur, si postulata inpetret quem\npuduit hactenus supplicare. tractandus deinde anceps bellandi\neuentus: in quo tamen si ita praeualuerint peccata certamine,\nuestro regno defrudabitur quod partes utraeque perdiderint.\nnam quaecumque apud Ricemerem., si amicus est, salua sunt,\ncum ipso a nobis patricio possidentur. cogitate pariter, quia\nbene causae suae ordinem dirigit qui pacem primus obtulerit\".\nHactenus admirandus pontifex prosecutus loquendi finem\nfecit. tunc princeps erigens oculos desertum se omnium uidit\naspectibus atque in eum inuitatos uultus esse cunctorum, quem\nadmirari nec ipse desinebat. tunc alto trahens uerba suspirio\nita orsus est: \"quamuis inexplicabilis mihi, sancte antistes,\naduersus Ricemerem causa doloris sit et nihil profuerit maximis\neum a nobis donatum fuisse beneficiis, quem etiam (quod non\nsine pudore et regni et sanguinis nostri dicendum est) in\nfamiliae stemma copulauimus, dum indulsimus amori reipublicae\nquod uideretur ad nostrorum odium pertinere: quis hoc namque\n\n\n\n\nueterum retro principum fecit umquam ut inter munera, quae\npellite Getae dari necesse erat, pro quiete communi filia poneretur\n? nesciuimus parcere sanguini nostro, dum seruamus\nalienum. nemo tamen hoc credat propriae causa factum esse\nformidinis: nam in tanta circumspectione salutis omnium solum\nparo nobis timere non nouimus. bene enim apud nos conpertum\nest, perire imperatori laudem suae uirtutis, qui pro aliorum\ncautela non metuit. sed ut tuae uenerationi ad liquidum conatus\nillius aperiamus quotiens a nobis maioribus donis cumulatus\neat Ricemer, totiens grauior inimicus apparuit. quanta contra\nrempublicam bella praeparauit ? quantas externarum gentium\nper illum uires furor accepit ? postremo etiam, ubi nocere nos\npotuit, nocendi tamenfementa suggessit huic nos pacem dabimus\n? hunc intestinum sub indumento amicitiarum inimicum\nsustinebimus, quem ad foedus concordiae nec adfinitatis uincula\ntenuerunt? grandis cautio est aduersarii animum cognouisse:\netenim hostem protinus sensisse superasse est perdunt semper\ndeprehensa odia stimulos., quos occultata conceperant. sed si\nin bis omnibus reuerentia tua et uadis et mediator accedit,\nqui potest spiritali indagine consilia nefanda inuenire et inuenta\ncorrigere, pacem, quam et tu poscis, negare non audeo.\npostremo si solitae calliditatis astutia etiam te fefellerit, certamen\niam uulneratus adsumat. me tamen statumque reipublicae\ntuis committo et commendo manibus et gratiam, quam supplicanti\net profuso per se Ricemeri negare disposueram, per te\n\n\n\n\nprimus exhibeo profunda enim deliberatione conpendiis nostris\nin hac parte consulimus, si in incertis procellarum erroribus\nnauem ex boni gubernatoris ordinatione flectamus. quis enim\ntibi excusare praesumat beneficium postulanti, cui oportuerat\nante preces offerri?\" haec imperator. at uenerabilis sacerdos\n\"gratias\" inquit \"omnipotenti domino, qu pacem suam principis\nmenti inseruit, quem ad instar superni dominatus uicarium\npotestatis suae uoluit esse mortalibus\".\nQuibus breuiter narratis accepto etiam pro concordiae firmitate\nab Athemio sacramento discessit, festinans ad Liguriam\nreuerti quoniam resurrectionis dominicae tempus instabat, per\nquod maceratis ieiuniorum cruce corporibus carne frigida spiritus\nhilaris recalescit et, dum a redemptore nostro moriendo\nmors uincitur, fidelis spei cibis anima saginatur. uicesimo a\nse, cum Romam egressus est, futurum Pascha dies promittebat:\ntanta tamen iter celeritate confecit, ut quarto decimo die inprouisus\net famam praeueniens Ticinum ingrederetur, comitibus\nsane plurimis in uia derelictis, quia nec abstinentiam\neius sustinere poterant nec laborem. ecce concursus praestolantium\ntanti antistitis aduentum domi positum uidere, quem\nnondum Romam egressum fuisse cognouerant. laetae urbis\ntripudia adtonito Ricemeri indicantur: pacem factam consono\nomnes ore clamitabant. exultatio infinita prouinciarum et, sicut\nhominum mos est gratius habere quod redditur, quam si omnino\nnon pereat, dulcior erat concordia quae post litem reuocabatur\net pax quae iam paene desperata contigerat.\n\n\n\n\neuocabatur reuerendus pontifex, ut diu expectatum Mediolanensibus\npraesentaret aspectum. at ille, ne uelut debitas gratiarum\nactiones praesens: uideretur exigere, uisitationes eorum sub\ncolorata specie declinabat igitur processu temporis et laboris\ncotidianis successibus. uitae in eum meritum geminabatur. erat\nilli germana natu minor, religione non inpar, Honorata nomine,\ncuius uitam per singula uirtutum genera longum est eloqui\nsufficit tamen ad laudum eius cumulum dignam tanti uiri sororem\ndixisse. hanc in ipso quo de legatione rediit consecrauit\nanno, quam tamen inbuendam disciplinis caelestibus, quasi\nsancta illi natura non sufficeret, Luminosae cuidam feminae\nstupendae sanctitatis et singularis exempli commisit, cuius\noporteret fortassis natalium culmina relegi, nisi insignior fuisset\nuita quam sanguine. haec enim fuit talis, de qua se crederet\nhabere et ipse quod. disceret qui erudiendam consortem uteri committebat. nam breui apud hanc depositum antistitis pignus\neffloruit et ad maturitatem bonae frugis plantaria onusta perduxit.\ninterea per propositum sibi callem uitae cursu praepeti\nsacerdos uenerabilis incedebat, eleemosynis sine retractatione\noperam dans, quod munus accipientibus uultu et animo blandissimo\ncommendabat, ita ut cuicumque sermonis solius gratiam\npraestitisset, nequaquam se indonatum putaret abscedere:\nerat enim summum praemium, talem saltem uidisse pontificem.\ncrescebat in dies singulos fama gloriosis successibus et totum\npaene mundum illius praedicatione conplebat.\nDefuncto tunc Ricemere uel Anthemio successit Olybrius,\nqui in ipsis exordiis diem clausit extremum. post hunc\n\n\n\n\nGlycerius ad regnum accitus est, apud quem quanta pro. salute\nmultorum gesserit, studio breuitatis incido. nam supplicante\nsancto uiro inlatam matri a dicionis suae hominibus concessit\niniuriam cam apud illum reuerentia praefati sacerdotis esset\netiam decessore sublimior. post quem ad. regnum Nepos accessit.\ntunc inter eum et Tolosae alumnos Getas, quos ferrea\nEuricus rex dominatione gubernabat, orta dissensio est, dum\nilli Italici fines imperii, quos trans Gallicanas Alpes porrexerat,\nnouitatem spernentes non desinerent incessere, e diuerso\nNepos, ne in usum praesumptio malesuada duceretur, districtius\ncuperet commissum sibi a deo regnandi terminum\nuindicare. hinc utrimque litium.. coeperunt fomenta consurgere,\net dum neutrae partes conceptum tumorem uincendi studio\ndeponunt, sic exuperabat causa discordiae.\nAdtigerat iam beatissimus uir octauum in sacerdotio annum,\ncum repente Nepotis animum submouendae dissensionis amor\ninfudit, ut repulso simultatis ueneno seruaret inter reges\ncaritas quod tueri arma uix poterant. euocantur ad consilium\nLiguriae lumina, uiri maturitatis, quorum possit deliberatione\nlabans reipublicae status reuiuiscere et in antiquum columen\nsoliditas desperata restitui, tantique ad tractatum coiere ei\niussu principis, quanti poterant esse rectores. seritur de\nordinanda legatione sermo: in beatissimum uirum Epiphanium\nmentes omnium et oculi diriguntur: fiunt cunctorum sententiae,\nquasi unius et ore proferrentur et pectore. quid pluribus ?\ncum laetitia Christi miles occasionem laboris amplectitur et\nspe effectum praecipit : de negotii aestimatione confidens agendi\nspeciem melioraturus inquirit: actionem paene conclamatam\n\n\n\n\net ualde difficilem caelestis potentiae praesidio percontatus\nest suscepit inpleuit. cuius itineris molestias necessitatesque\nnon ualeam per ordinem digerere, nec si mihi centum linguarum\nfluminibus per meatus inriguos uerba. fundantur. nam\negressus de Ticinensi oppido, donec ad destinata loca pertingeret,\ntali uiae suae fatigationem arte geminauit: ut si temperius\niumentorum defectum considerantes in futurae mansionis\ndiuersoria successerunt, praeter psalmorum continuationem,\npraeter lectionis perseuerantiam, quorum nihil nisi stando\nfaciebat, eligebat secessum nemorea fronde conclusum, ubi\nconexis arborum brachiis nox domestica texeretur, quod solum\nrefugus per umbracula opaca sol nesciret, et torum uiridanti\ncespite gratia naturalis sterneret ibi profusus ia oratione\ncontinuis fletibus exortem pluuiarum terram oculorum imbribus\ninrigabat reddebantur arua illa fecunda orationum\ncopia, quae frugum esse non poterant.\nTali exercitio se macerans Tolosanam, in qua Euricus tunc\nrex degebat, urbem ingressus est, quem iam praeuia opinio\nGallorum auribus, qualis esset, intimauerat, sacerdotibus\npraecipue eiusdem regionis, quos adtonitos de aduenientibus\ninquisitio profunda sollicitat. erat praeterea ea tempestate\nconsiliorum principis et moderator et arbiter Leo nomine, quem\nper eloquentiae meritum non una iam declamationum palma\nsusceperat, qui cum summo gaudio aduentum pontificis indicauit\nnotitiae publicae. euocatur ex tempore regi praesentandus\nantistes, ad quem ilico at ingressus, uidit salutauit adgressus\n\n\n\n\nest: \"quamuis te, stupende terrarum princeps, multorum auribus\nreddat uirtutis fama terribilem et gladii, quibus finitimos\ncontinua uastitate premis, segetem quandam inimici germinis\nmetant, nullam tibi tamen superni gratiam numinis dira\nbellandi praestat ambitio nec ferrum fines tuetur imperii, si\ncaelestis dominus offendatur. regem te habere memento cui\noportet considerare quid placeat, qui cum susceptum hominem\nportaret ad caelum, pro inmensae hereditatis munere pacem\ndiscipulis iterata saepius admonitione commendat. cuius nos\npraecepti necesse est esse custodes, praecipue cum nouerimus\nuirum fortem dici non posse quem uicerit indignatio. deinde\nperpendere nos conuenit, quod nemo diligentius propria tuetur\nquam qui aliena non adpetit. quocirca Nepos, cui regimen\nItaliae ordinatio diuina commisit, ad haec nos impetranda\ndestinauit, ut reductis ad fidem mentibus terrae sibi conuenae\ndilectionis iure socientur. qui licet certamina non formidet,\nconcordiam primus exoptat. nostis in communi, quo sit\ndominiorum antiqui(tus uicini)tas limitata confinio, qua sustinuerint\npartes istae illarum rectores famulandi patientia. sufficiat,\nquod elegit aut certe patitur amicus dici qui meruit dominus\nappellari\". haec uir insignissimus Epiphanius.\nAt Euricus, gentile nescio quod murmur infringens, mollitum\nse adhortationibus eius uultus sui serenitate significat. Leo\nuero nominatus superius tanto adlocutionis ipsius tenebatur\nmiraculo, ut crederet uerbis huiuscemodi expugnari posse\nmentes, si fas est dici, etiam si contra iustitiam postularet.\n\n\n\n\n\n\n\n\ntaliter tamen fertur ad interpretem rex locutus: \"licet pectus\nmeum lorica uix deserat et adsidue manum orbis aeratus includat\nnecnon et latus muniat ferri praesidium, inueni tamen\nhominem, qui me armatum possit expugnare sermonibus.\nfallunt qui dicunt Romanos in linguis scutum uel spicula non\nhabere. norunt enim et illa quae nos miserimus uerba repellere\net quae a se diriguntur ad cordis penetralia destinare.\nfacio ergo, uenerande papa, quae poscis, quia grandior est apud\nme legati persona quam potentia destinantis. accipe nunc\nfidem et pro Nepote pollicere, quod seruet intemeratam concordiam,\nquoniam te promisisse iurasse est\". his dictis inito\netiam pactionis uinculo uerendus pontifex uale dicto discessit.\nad quem statim precatorum turba dirigitur, ut secuturo die\nregis epulis interesset, quem ille iam conpererat iugiter per\nsacerdotes suos polluta habere conuiuia: cui excusauit dixitque\nsibi non esse in more positum alienis aliquando prandiis\nuesci, perendie se magis uelle proficisci. quod constitutum\nmaturauit implere et Tolosam tantis comitantibus egressus\nest, ut paene deserta urbs discedente nostro pontifice cerneretur.\ntantos enim in breui deuinxerat sibi caritate sincera,\nut captiuitatem flerent quos apud patriam remanere necessitas\nconstringebat. inde tamen regrediens singula sanctarum habitationum\nloca uisitauit: Medianas insulas, Stoechadas, Lerum\nipsamque nutricem summorum montium planam Lerinum adiit,\n\n\n\n\nunde singulos uitae flosculos decerpsit ex omnibus, quos in\nse boni germinis fomes insereret et ad maturitatis tempus\ngrauida. pomis caelestibus arbor adduceret. interea expectatum\nItalis lumen redditur et reuertente singulari sacerdote per\nsudum rutilans iubar aperitur. Ticinum diu desideratus ingreditur,\nNepoti effectum peractae legationis insinuat, et\ncrescente laudum cumulo humilitas m eo pariter sentiebat\naugmentum.\nIgitur dum talibus se disciplinis et laboribus Christi [et]\ndei nostri operarius exerceret, ecce ille quietis nescius et\nscelerum patrator inimicus magna dolorum incrementa conglutinat\net inquirit quibus uirum integerrimum passionibus\nlacesseret. exercitum aduersus Orestem patricium erigit et\ndiscordiae crimina clandestinus supplantator interserit: spe\nnouarum rerum perditorum animos inquietat. Odouacrem ad\nregnandi ambitum extollit et, ut haeo pernicies in Ticinensi\nciuitate contingeret, Orestem ad eam fiducia munitionis inuitat.\nepiscopus cum omnibus ad se pertinentibus praesens inuenitur:\nfit maximus in urbe concursus, praedandi rabies inardescit:\nubique luctus, pauor ubique et mortis imago plurima. discurrebat\nille sollicitus: poscebatur ad poenam cuius substantiam\nnotiorem fecerat amicitiarum fides antiquior. alii\nflammas ruituris aedibus subponebant: alii ad exitium poscebant\ndominum, pro cuius conuenerat salute pugnari. currunt\nad ecclesiae domum , totis direptionis incendiis aestuantes,\n\n\n\n\n\n\n\n\ndum quem uidebant erogare plurima perinmensa suspicabantur\nabscondere. pro nefas! thesauros cruda barbaries quaerebat in\nterra, quos ille ad caelestia secreta transmiserat. diripitur\netiam sancta eius germana et seorsum ab eo captiuitatis sorte\ndeducitur: omnes nobilium a suis familiae sequestrantur:\nLuminosa gloriosissima femina parili necessitatis condicione\nconstringitur. o dolor! utraeque ecclesiae flammis hostilibus\nconcremantur: tota ciuitas quasi rogus effulgurat. cunctorum\nuoces sacerdotem requirentium audiuntur: nemo periculi sui\nmeminerat, dum maior ab illis salutis portio diuideretur. cui,\nquamuis confusa in singulorum exitium turba fremeret, honor\ntamen et inter gladios inpendebatur. nam ilico non fuerunt\nquos potuit uidere captiuos: uenerabilem germanam suam,\npriusquam in uesperam diei illius lux funesta laberetur, eripuit:\nplurimos etiam ciuium absoluit precatu suo, antequam durissimae\ncondicionis uincla sentirent, matres familias praecipue,\nquas inmanior in hac necessitate poterat manere commoratio.\npostremo status ciuitatis, quem multitudo barbarica succidebat,\nunius fortissimae columnae sustentatus resurgebat auxilio, nec\ntantum ad delendum sufficiebat exercitus, quantum ad reparandum\nunius persona pontificis. sublato tamen Oreste et\npropter Placentinam urbem extincto depraedationis impetus\nconquieuit.\nPost quem adscitus in regnum Odouacris tanto cultu insignem\nuirum coepit honorare, ut omnium decessorum suorum\ncirca eum officia praecederet. interea ne diu fauillis domicilia\ndiuina premerentur, ante gloriosus antistes reaedificandi\n\n\n\n\nsumpsit animum quam expensas aut substantiam. praeparandi.\ningentis pretii fabricas sine nummorum adtollere condito non\nexpauit, apostolicae admonitionis haud inscius, quod caelestia\nregna quaerentibus indeficiens iugiter census exuberet et de\npleno semper inpertiat quem non opprimit in largiendi uoluntate\npaupertas. dicebat enim: \"uix est, ut animum diuitem\npossibilitas deserat, et difficillimum, ut sequatur abundantia\nhominem mente mendicum\". iam iamque tamen fastigia perfectionis\nmaioris ecclesiae opus adtigerat aedificio et dedicationis\ninsignibus adornato, extemplo alterius ecclesiae cum\ncolumnatus repente paries inpulsu callidi serpentis eiectus est.\nuoluit experiri, si multiplici eius possit uexatione subuerti.\nat ille uiolentior, ne malis eius cederet, adsurgebat et continuo\nsine alicuius passionis indicio ad reparationem ipsius\nplena se auiditate succinxit. nimio tamen uniuersitas tenebatur\nmiraculo, quod ab ipso templi tholo artifices cum ingenti\nmachina corruerunt, nullus tamen eorum aut crure debilis\nfactus est aut aliqua membrorum parte truncatus. quod orationibus\nepiscopi contigisse cunctorum sensibus patuit, ut molem\npropriam ruina sustineret et a casu suo lapides suspenderentur.\nstupendo tamen ordinationis eius cursu supra dicti operis perfectionem\nlabor accepit. nam consummato maioris ecclesiae\n(opere) reparationem orditus, raptim ad fastigia priscae incolumitatis\nsurrexisse conspexit domum dei qui necdum conpererat\ninchoatam. quibus tamen ab eo celeriter exactis mox\nse in illum diuinus fauor ostendit. nam in eiusdem anni\ncurriculo summa daemonum turba de obsessis coeperunt\n\n\n\n\nclamare corporibus, flagris se et cruciatibus nimiis, ut fugerent,\nsacerdote Epiphanio imperanto conpelli. quos ille modica cum\nfletu oratione profusa ad extima terrarum confinia transmittebat\nac diuersis uocibus heiulantes meritorum suorum urguebat\nimperio. sed cum talia per Christi gratiam iugiter faceret,\nnihil sibi de praesumptionum flatibus adsumebat. tollit enim\nillis boni meriti potentiam quibus supercilium fiducia benignitatis\nadtulerit.\nInterea ne solis ciuitatem templorum aedibus uideretur\nornasse, fessis eiusdem Urbis habitatoribus remediorum utilitate\nprospexit. nam directa legatione ad Odouacrem quinquennii\nuacationem fiscalium tributorum impetrauit, ad quae beneficia\nper singulos dispertienda tanta se castitate continuit, ut nemo\nex his minus acciperet quam is, quo fuerant inpetrante concessa.\ndum haec tamen gererentur, in perniciem Liguriae\npossessorum Pelagi, qui ea tempestate praetorio praefectus\nerat, repositus malitiae ardor efferbuit nam coemptionum\nenormitate grauissima tributa duplicabat reddebatque onus\ngeminum, quod simplex sustineri non poterat. unde mox ad\nsanctum uirum oppressorum turba confluxit, qui laetus succurrendi\noccasiones amplectitur et pro cunctorum necessitate\nalacer ambulauit poposcit obtinuit. sed quid frustra gestio\nsingulorum species laborum eius uel formas eloqui, dum quod\nnon explicat possibilitas praesumit adfectus datque terminum\nlatiora opinantibus sermonis angustia? P fuerunt tamen ista\nsacratissima uatis desideria, ut, cum innumerabilia faceret,\noptaret de laudibus suis aut nulla aut pauca perstringi. unde\n\n\n\n\nsi quid minus lingua pauper aperui, audientum et legentum\nsensibus derelinquo.\nPost multas tamen quas apud Odouacrem regem legationes\nuiolentia supplicationis exegit dispositione caelestis imperii\nad Italiam Theodericus rex cum inmensa roboris sui multitudine\ncommeauit, ad quem uir integerrimus, dum Mediolani\niam positus esset, excurrit. quem cum ille regum praestantissimus\ncordis oculis inspexisset et solita iudicii sui sacerdotem\nnostrum libra pensaret, inuenit in eo pondus omnium\nconstare uirtutum, cuius integritatem uelut fabrilibus lineis\nad perpendiculum mentis emensus est, quique tali apud suos\nde illo sermone usus est: \"ecce hominem, cui totus Oriens\nsimilem non habet, quem uidisse praemium est, cum quo habitare\nsecuritas. fortissimo muro Ticinensis ciuitas incolumi\nisto uallatur, quos inpugnantum nulla uis possit obruere, quos\nnequaquam Balearis fundae transcendat excursus. si qua necessitas\ninter undas certaminum adcesserit, tutum est apud\nistum matrem familiasque deponere et expeditum excursibus\nmilitare bellorum\".\nInterea perduelles animos dediticii exercitus mutationum\nincendit ambitio, quorum caput Tufa fuit, homo in perfugarum\ninfamio notitia ueteri pollutus: qui concepit mente, ut se\ndesperatis partibus cum ingenti multitudine redderet. quod\ncum Theodericus rex principali sollicitudine cognouisset, continuo\nomnem illam, quam totus Oriens uix sustinuit, contraxit\n\n\n\n\nmanum atque ad Ticinensis ciuitatis se angustiam contulit.\nuideres urbem familiarum coetibus scatentem, domorum inmanium\nculmina in angustissimis resecata tuguriis: cerneres\na fundamentis aedificia inmensa migrare nec ad recipiendam\nhabitantium densitatem solum ipsum posse sufficere.\nInter haec ille in bonis uir exercitatissimus, in quo animorum\namplitudo cunctis pandebat adcessum, opportunum\nsibi coniciens tempus offerri, quo benignitatis suae pleno\naustro uela laxaret et portum gloriae per uariarum notitiam\ngentium et actuum celebritatem secunda nauigatione pertingeret,\nprimore in loco, quod nullae chartae ueterum, nulli\nlibrorum de quocumque locuntur annales, quod cum stupore\nrelator adfirmet uel cum admiratione lector admittat, ut cum\nsagacissima gente habitans et quam nulla suspicionum aura\npraeteruolat, in rebus dubiis, quando metus periculi etiam\nmitia contra quoslibet corda sollicitat, sic illis fidelissimus\nextitit, ut inimicos eorum toto deuinctos teneret affectu et\ninter dissidentes principes solus esset qui pace frueretur amborum.\nadplicabat enim ad conpendium unius quicquid praestabatur\nab altero: et reuerentia personae suae atque dulcedine\nsic largientis temperabat animum, ut nullatenus accenderetur,\nsi aliquid a se beneficii per episcopum et inimicus acciperet.\nille fuit, circa quem concordiam et pugnantes seruarent et\ncuius quietem bella non laederent iam si ad illud ueniamus,\nquod cotidiana et ipsos pascebat humanitate raptores et illis\nintra ciuitatem sumptuum necessaria ministrabat, qui foris\npraedia illius continua uastitate deleuerant. nam tot milia\nhominum uno eodemque tempore, cum diuersa poscerent,\nreficiebat blanditiis, humiliabat adloquio, pascebat muneribus.\nsi cuius liberi uxorque inimicis a qualibet parte fuissent intercipientibus\noccupati, ilico supplicationis illius pretio\n\n\n\n\nreddebantur suis, quos auri redimere non potuisset effusio. regi\naptissimus et prae sanctis omnibus uenerabilis existebat, ut\nquoscumque Romanorum bellandi licentia hominum eius\nfecisset esse captiuos, mox illi restitueret, quem sola intellegebat\naliorum libertate ditari. deinde enumerare nequeam\nquanta ille subiugatorum agmina solo proprio reddidit, quanta\nne uexarentur, imposuit. iam si illa retexam, quas inimicorum\nsustinuit insolentias, quibus laborauit inmissionibus, quali\nprocellas pessimorum uirtute contempsit: ad haec enarranda\nlingua non sufficiet. iuuat enim certa quaeque decerpere, ubi\nsunt omnia admiranda quae referas. sub tali cruce triennium\nduxit, soli deo dolorum suorum secreta manifestans, a quo\nministrari sibi clandestinum poscebat auxilium.\nPost hinc digressis Gothis ciuitas Ticinensis Rugis est tradita,\nhominibus omni feritate inmanibus, quos atrox et acerba\nuis animorum ad cotidiana scelera sollicitabat: diem putabant\nperisse, qui illos sinefacinore casu aliquo interueniente fugisset.\nquos tamen beatissimus antistes sermonum suorum melle\ndelinibat, ut effera corda auctoritati se submitterent sacerdotis\net amare discerent quorum pectora odiis semper fuisse\ndedicata cognouimus. mutata est per meritum illius peruersitas\nnaturalis, dum inhonoris mentibus radix peregrinae apud illos\naffectionis inseritur. quis sine grandi stupore credat dilexisse\net timuisse Rugos episcopum et catholicum et Romanum, qui\nparere regibus uix dignantur? cum quibus tamen integrum\n\n\n\n\npaene biennium exegit taliter, ut ab eo flentes discederent,\netiam ad parentes et familias regressuri.\nPostquam uero perfuncta res est misero exitialique bello et\nuicit is, cuius post triumphum spoliatum uagina gladium\nnullus aspexit, qui praesumptionem exercitus sui cum proelio\nterminauit, ilico adgressus est uenerandus pontifex de urbis\nsuae reparatione tractare, quam at primum dignis conpleret\nhabitatoribus, spiritalis prospexit deliberatione consilii. et licet\neam precatu illius faciente nullus in uastitatem temporalis\nprocellae turbo dispulerat, parum tamen credebat posse sufficere,\nsi post ruinam omnium Liguriae ciuitatum Ticinus suis\ntantum contenta indigenis exultaret. coepit finitimarum urbium\ncertos quosque de ciuibus flosculos legere atque ad suos hortos\ncultor diligens plantaria iam probata portare, de quibus frugi\net idoneus aptissima caperet poma possessor.\nInterea subita animum praestantissimi regis Theoderici\ndeliberatio occupauit, ut illis tantum Romanae libertatis ius\ntribueret, quos partibus ipsius fides examinata iunxisset, illos\nuero, quos aliqua necessitas diuiserat, ab omni iussit et testandi\net ordinationum suarum ac uoluntatum licentia submoueri.qua sententia promulgata et legibus circa plurimos tali lege\ncalcatis uniuersa Italia lamentabili iustitio subiacebat itur\nrursus ad illum, qui manu medica publicis consueuerat subuenire\nuulneribus, cuius fonte aerumnarum saepe fuerat ardor\nextinctus. qui dum se diceret solum ad tantam sarcinam\nsustinendam non posse sufficere, rogatur pariter uenerabilis\n\n\n\n\nLaurentius Mediolanensis episcopus. qui profecti una Rauennam\netiam pariter peruenerunt, suscepti reuerenter. postquam illis\nagendi aditus reclusus est, beatus Laurentius necessarium\nduxit illi potissimum perorandi copiam dari, cuius uestigia\nfrequentium legationum laboriosus callis adtriuerat et per\ntramitem huiuscemodi itineris cursitantem non semel hispidum\ncastrensis puiuis effecerat. qui tali publicas petitiones est\norditus eloquio. \"quantus, inuictissime princeps, per innumerabiles\nsuccessus felicitatem tuam fauor diuinus euexerit, si\nper ordinem relegam, agnoscis te uotorum parcum maiora\nsemper a deo nostro beneficia accepisse quam optasse memineris.\nsufficit tamen horum unum um narrare sed maximum,\nquod apud te principem ibi seruorum tuorum causas agimus,\nubi solebat inimicus tuus huius solii possessione gaudere.\nhabes plurimum Christo redemptori nostro quod debeas: pro\nquibus rogamus ipse largitus est. cauendum nobis est, ne\noffendatur auctor muneris, si quod praestitit non amemus. diu\nsuspendo fiduciam meam: placet ire per singula, quae fando\nconperi quaeque perspexi accessisse tibi diuinitatis auxilio.\nscis quae te pollicebaris acturum, quando confertissimis inimicorum\ncuneis urguebaris et circa muros Ticinensis ciuitatulae\nhostilis litui clangor streperet, quando armis numero aduersarii\npraestantiores subsistere sola tecum dimicante caelitus inuisibili\nuirtute non poterant. audebat te adgredi qui exercitus\n\n\n\n\ntuos nuda aestimatione pensabat: solaciorum tuorum pondus\nomnis bellandi apparatus sustinere non ualuit. quotiens utilitatibus\ntuis aer ipse seruierit, si recenses, tibi caeli serena\nmilitarunt, tibi conuexa pluuias pro uoto fuderunt. quis\nresistere dexterae tuae ausus fuit et cum gratia superna\npugnanti? quotiens inimici tui ceciderunt mucronibus sodalium\nsuorum ? quotiens tibi uicit qui pro hostium tuorum utilitate\ncertabat? his ergo donis caelestibus uicissitudinem inpensa\ncirca homines pietate restitue. mysticae oblationis holocausta\nsunt supplicantum lacrimas non sperni. illud certe perpende,\nqualibus in regno successeris: quos si, ut liquet, malitia expulit,\ncasus illorum necesse est ut sequentes informet ruina\npraecedentium posteros docet: cautio est semper in reliquum\nlapsus anterior. non sine exemplo militat qui respicit qua\ncausa decessor eiectus est. his freta Liguria uestra nobiscum\nprofusa supplicat, ut legum uestrarum beneficia sic tribuatis\ninnocentibus, ut noxios absoluatis. exigua est apud deum\nnostrum misericordia, si illos tantum laesio non sequatur, qui\nreatu carent: culpas dimittere caeleste est, uindicare terrenum\".\npost haec siluit.\nAt eminentissimus rex infit, quo loquente adtonita de\nuoluntate eius corda pauor artabat: \"quamuis te, uenerabilis\nepiscope, pro meritorum tuorum luce suspiciam et multa\napud me confusionis tempore reposuisses beneficia, quibus frui\nte conuenit tranquillitate reuocata, regnandi tamen necessitas\nqua concludimur misericordiae quam suades non ubique pandit\n\n\n\n\naccessum, et inter res duras nascentis imperii pietatis dulcedinem\ncensurae pellit utilitas. exemplorum caelestium testimonio\nassertio mea nititur. offendisse legimus principem, qui\ncaelitus destinatum neci inimicum subduxit exitio: poenam\nmeruit lenitas, quam potuit intulisse districtio. ultionem\nsuscipit qui detractat inferre: uim diuini iudicii aut adtenuat\naut contemnit qui hosti suo, cum potitur, indulget iustitia\ncoercendi sunt quos constat gratiam non secutos. uitia transmittit\nad posteros qui praesentibus culpis ignoscit. nam quod\nde redemptoris nostri patientia loqueris, illos uere amplectitur\nlac gratiae, quos austeritas legis informat. numquam a medico\nad plenissimam curationem aeger adductus est, nisi ab illo,\nqui primum putria ferro membra desecuit et latentem penitus\ne sinu uiscerum produxit inluuiem. qui criminosos patitur\ninpune transire, ad crimina hortatur insontes. tamen quia\nprecibus uestris, quibus superna assentiunt, obsistere terrena\nnon possunt, omnibus generaliter errorem dimittemus. nullius\ncaput noxa prosternet, quoniam potestis et apud deum nostrum\nagere, ut sceleratae mentes a propositi sui peruersitate discedant.\npaucos tamen, quos malorum incentores fuisse cognoui,\nlocorum suorum tantummodo habitatione priuabo, ne forte\nexurgens necessitas uicinos inueniat nutritores et malorum\nadiuta successibus bella consurgant\". his praecellentissimus\nrex dictis uirum inlustrissimum Vrbicum acciri iubet, qui\n\n\n\n\nuniuersa palatii eius onera sustentans, Ciceronem eloquentia,\nCatonem aequitate praecesserat, cui praecepit ut generalis\nindulgentiae pragmaticum promulgaret: quod ille ad omnem\nbenignitatem paratissimus ilico tanta breuitate et luce contexuit,\nut et illa culparum genera cognoscerentur abolita, quae\nputabantur fuisse reseruata.\nInterea secretius rex praestantissimus sacerdotem uenerandum\nEpiphanium imperat euocari, quem tali conpellat affatu : \"iudicii\nnostri ex ipsa sententia, gloriose antistes, pondus intellege,\nut, cum tot in regni nostri circulo pontifices esse uideantur,\ntu potissimum in tanta re quasi unicus eligaris: nec eneruata\nper meritum tuum huiusmodi aestimatores inludit opinio.\nsolus esse iuste crederis, cuius splendore tamquam globis\nlunaribus minorum siderum lumen obtunditur et modicae\nlucis radii praefulgida conscientiae tuae luce fuscantur. quis quaerat noctis lampadam, ubi solis iubar effulgurat ? quis\ncandelae praesidium, ubi caminis indesinentibus fidei pyra\nsuccenditur? postremo talem a me oportet dirigi, qualem\nsuscipiens libenter auscultet. uides uniuersa Italiae loca originariis\nuiduata cultoribus. in tristitiam meam segetum ferax\nspinas atque iniussa plantaria campus adportat, et illa mater\nhumanae messis Liguria, cui numerosa agricolarum solebat\nconstare progenies, orbata atque sterilis ieiunum cespitem\nnostris monstrat obtutibus. interpellat me terra, quocumque\nrespicio uberem uinetis faciem, cum aratris inpexa contristat.\no dolor! nullus umor illorum labris infunditur, quos a uini\n\n\n\n\ncopia Oenotrios uocauit antiquitas. haec quamuis Burgundio\ninmitis exercuit, nos tamen, si non emendamus, admisimus.\npopulatae patriae cessamus succurrere, et aurum apud nos\nhabetur in conditis? quid interest, pecuniis an ferro aduersariorum\nanimos inclinemus ? obtulisse quod mentes capiat\nhosti uicisse est, occuluisse superari. suscipe ergo Christo\nadiuuante huius laboris sarcinam, ex qua communem habeamus\nin caelesti repromissione mercedem, quia nouus iste propriis\ninsignibus titulus laudis adcrescit, per manus tuas de oppugnatoribus\nnostris sine sanguine triumphare. princeps eorum\nGundobadus est, cui reuerentiam tui uetustas inseruit, quem\nuidendi te nimia cupido stimulat. mihi crede, pretium\ncaptiuitatis Italicae erit uester aspectus: redemptos putabo\nesse quos cupio, si ad terras illas talis redemptor accesserit.\nquam magno suffragio uincuntur oculi, quibus te offerimus!\nsed quid demoror manus arua poscentia? polliceor tibi rediuiuum\nstatum Liguriae: polliceor soli laetitiam et post Transalpinam\nperegrinationem reducem fecunditatem: ex accidenti\naurum tibi commodatur pro qua talis legatus acturus es\".\nAd haec episcoporum lux Epiphanius respondit: \"quanto,\nuenerabilis princeps, pectus meum tripudio repleueris, si sermone\nposset ambiri, pro diuitiis meritorum tuorum inmeditata\net continua uerba profunderem. sed quam sermoni meo interceptus\ndenegetur successus, monstrant lacrimae gaudiorum,\nquas dolorum alumnas nunc parturit exultatio. proinde\n\n\n\n\nintellege, ad referendas optimo regi tam pro nobis quam pro\nse ipso gratias plus me sentire posse quam eloqui. iustitia\nprius an bellorum exercitatione an, quod his praestantius est,\nomnes retro imperatores te pietate superasse commemorem?\nhabes unde gentis nostrae rectores accuses: tu redimis quos\nilli persaepe aut permiserunt fieri aut fecerunt ipsi captiuos.\nDauid legimus pro singularis laudationis exemplo idcirco\nmaxime caelorum proximitates indeptum, quod oblato manibus\nsuis Sauli pepercit inimico et in testimonium concessae potestatis\nexuuiarum eius particulam rapuit, per quam et licentiam\nprobaret et uotum. deus bone! in quanta remuneratione\nhuius factum suscipis pro tot milium oppressorum libertate\ntractantis, qui illum pro unius seruati hominis sanguine sublimasti.\nperage ergo coepta festinus et felicitatis tuae oblationem\nlaetus adporta meque, quamuis sim paratus, stimula, ne in\nofferendo tam odorato sacrificio tarditatis obice refreneris.\nChristi redemptoris nostri erit concedere, sicut ex operibus\nfuturum conicimus, ut uere holocausta tua per meas manus\npossis offerre. precor tamen, ut indultu clementiae tuae Victor,\nTaurinatis urbis episcopus, comes mihi et particeps huius\nitineris adiungatur, in quo clarum est epitomam omnium\nuirtutum constare: quo socio adhibito de deo nostro. securus\nspondeo, nullum effectum propriis petitionibus abnegandum\".\nQuibus auditis rex eminentissimus adnuit. at tremendus\npontifex dicto uale discessit. ex tempore portandae pro redemptione\npecuniae destinantur, suscipiuntur: egreditur,\nTicinum inpiger uenit, et quamuis adhuc hiemali torpore\nMartius mensis glaciales fluminibus frenos inponeret et\ncana niuibus iuga Alpium transituris minarentur exitium,\nsed mortiferum frigus et concretas algore glebas fidei ardor\nexuperat. numquam in gelu labitur cuius fundamentum\npetra solidauit. ordinato ergo itineris sui uiatico profectus\nest: diceres quod uniuersa inpelleret quae poterat retinere\nnecessitas, nec cibi ipsius capiendi mora sustinebatur, et\ncum singulos cum ipso positos ille plenus discriminibus\ncallis turbaret, solus inter pericula timere non nouerat quem\nspes uitae certa comitabatur. interea illa quae itineris eius\nfuit semper praeuia et in apparatu diligens praecessit fama\net tanta Gallos insignium eius relatione conpleuit, at quasi\nsuperni numinis aduentu aut praesentia turbarentur. concurrebat\nomnis aetas et sexus et quos a uicinitate uiae ipsius longa\ninterualla seiunxerant ardor animi proximabat. quicquid habuit\nquisque pretiosum obtulit et, si non habuit, aliunde mercatus\nest: patria ubique, ubique opulenta diffusio. inemptis dapibus\nmensae cumulabantur peregrinorum et illis, quas nisi conparatas\nincolae habere non poterant, escis sine pretio utebantur\nexterni. tunc quoscumque indigentum repperit, illis quae\nerant donata dispersit. domi forisque pascebat miseros, neque\n\n\n\n\n\n\n\n\nfieri potuit, ut quod ad ipsum delatum est pauperum usibus\nsubtraheretur.\nHoc ordine mira celeritate Lugdunum ingressus est, ubi\nRusticius tone episcopalem cathedram possidebat, homo qui\net in saecularis tituli praefiguratione sacerdotem semper exhibuit\net sub praetexta fori gubernatorem gessit ecclesiae: qui\ntrans Rhodanum fluuium aduentui ipsius spiritalis laetitiae\ncopia repletus occurrit, causam commeationis inquirit, quae\nessent astutiae regis edocuit quem ne inopinantem obiectionum\naut responsionis calliditas inueniret, intra penetrale pectoris\ncertaminum se prolusione firmabat. quem postquam Gundobadus\nterrae illius dominus uenisse cognouit, \"ite\" inquit ad\nsuos \"et uidete hominem quem et meritis et uultu semper\nego Laurenti martyris personae coniunxi: qui quando nos\nuidere uelit inquirite et cum iusserit inuitate\". mox ad eum\nomnis Christianorum principis adsistentium turba confluxit,\nqui affatim admiratione capiebantur, quod illa tot linguarum\nfama tam minorem se in isto, quamuis esset ampla, monstraret,\ncui numquam sufficeret paupertate sermonum, quamuis\nditior iusto esset in reliquis. constitutus ergo uidendi.\nregem dies: ad quem cum ingressus est, salutauit, et sua\nutrique uisione laetati sunt. dedit summo uiro Victori licentiam,\nei iuberet ipse, principium legationis ordiri: qui ad illum\nomne pondus rettulit, ut fuit ad cunctam humilitatem paratissimus.\nE uestigio decus Italiae antistes noster talibus uerbis regem\ncoepit adfari: \"inexplicabilis mihi dudum, probatissime princeps,\nuestri amor inposuit per iter istud contra naturam et tempus\nbella suscipere et crustati montis pericula non timere, quibus\ndum in metallum aquas artauerit, coagulatum ex liquore\nminatur exitium. transcendi alienis mensibus ninguidos saltus,\nposui gressus quos in suis locis uis frigoris obligabat, postremo\nmortem non timui, ut tibi celer praemium aeternae lucis adferrem.\ninter duos optimos reges testimonium in caelestibus\ndicturus adhibeor, si quod ille misericorditer postulat tu\nclementer adcommodes. munus repromissionis dominicae aequa\nlance diuidite, et cum ambo amplius habueritis, damna nemo\nlugebit. certate, duces inuictissimi, et alterutrum uos exequendo\npraecepta mystica superate. in qua conflictatione sic brauium\nuictor accipiet, ut uictus praemium non amittat. sequimini\nconsilium meum, et ambo superiores, ambo pares extabitis.\nredimere cupit ille captiuos: tu sine pretio redde genitalibus\nglebis. mihi credite, nemo uberius in hac causa, nemo maius\naccipiet quam qui nihil acceperit: defrudabitur praemium\npartis illius, atque ad tua conpendia lucrum transit alterius,\nsi quos et uendere gloriosum est donare disponas. pro quantum\ndispendii de pollicitatione diuina offerenti aurum in hoc negotio,\nsi remittatur, infligit! uel quantam pauperiem, si suscipiatur,\nadportat ! diuites exercitus tuos faciet contempta pecunia,\nadquisita mendicos. audi Italorum supplicum uoces et de te\npraesumentium preces serenus admitte. audi Italiam numquam\n\n\n\n\n\n\na te diuisam et multum de animi tui clementia confidentem,\nquae si una, uoce uteretur, haec diceret: quotiens pro me, si\nreminisceris, ferratum pectus hostibus obtulisti? quotiens\npugnasti consilio, ne bella subriperent, ne aliquis meorum\nduceretur in quacumque orbis parte captiuus? quos nunc\ndetines, tu nutristi: dolose mihi uirtus tua beneficium praestitit\n, si quos ab extraneis tutatus est custos inuasit quis\ncatenarum nexibus inpeditus durae sorti non uberiores lacrimas\nexhiberet, cum se ad condicionem liberator inpelleret? quis\nse subduceret, cum armorum tuorum crepitus audiretur, in\nquo in necessitatibus tutissimum habuere perfugium? elisis\ncollo manibus matrona sublimis, cum traheretur ad uincula,\npromisit sibi uindicem te futurum. uirgo ab stupratoris insidiis\npudorem suum tibi credebat displicere posse si perderet. in\nsummam, capti sunt quos nemo fugientes inuenit. agricolarum\nlaboriosae stirpes et duris exercitatae ligonibus suboles, quos\nper terram suam pascit infabricata simplicitas, cum loris colla\nnecterentur et palmas uinciret arta conexio, nihil pro defensione\nsua aliud clamitabant: scimus et euidenter agnoscimus,\nnonne uos estis Burgundiones nostri? uidete, ne ante pium\nregem quae facitis excusetis et illa urbanorum consuetudine\ncrimina subprimatis. quotiens istae quas ligare praesumitis\nmanus domino communi tributa soluerunt? nouimus quia ille\nfieri ista non iussit. hac auctoritate miseri pro solaciis utebantur.\nmultos tamen integritatis tuae fiducia fecit interimi,\n\n\n\n\ndum capti superbius responderunt redde ergo residuos patriae,\nredde origini, redde gloriae tuae. antiquus dominus prouinciam\ndiligit, quam et modernus amplectitur. remitte quamuis ad\nalienam dicionem, qui se et ibi positi tuos esse cognoscant.\nparum enim gratiae inpendimus illius imperio, cuius misericordiae\nnil debemus. uacua sentibus illam quam bene nosti\nLiguriam et reple culturis. quantum muneribus tuis obnoxia\nsit intellegit, si faciem suam aliquando cognouerit domesticum\ntibi semper est indulgere supplicibus, sicut superbos obprimere.\nsic in utroque fortissimos, ibi per gladium, hic per\ntemperantiam triumphos adquires. nostris nostrorumque\nmouere fletibus. sic in successione regni istius legitimus tibi\nheres adcrescat, et per spem adultae progenies ad Burgundionum\ngubernacula reuiuiscas. et licet hoc deo tribuas, adice et illud,\nquod nec hominibus externis istud inpendis. iam tibi Italiae\ndominus etiam necessitudinis adfinitate coniungitur: sit filii\ntui sponsa Latia largitas, absolutio captiuorum: offerat pactae\nsuae munus quod et Christus accipiat\". haec cum dixisset,\ncommonito sancto collega Victore surrexit, et usque ad pectus\nregium lacrimantes et cum omnibus propter adstantibus capita\nsubmiserunt.\nTunc rex probatissimus, ut erat fando locuples et ei eloquentiae\ndiues opibus et facundus adsertor, uerbis taliter\nuerba reposuit: \"belli iura pacis suasor ignoras et condiciones\ngladio decisas concordiae auctor euisceras: lex est certantium\nquem putas errorem: frenum nesciunt inimicitiae, quem tu,\n\n\n\n\nChirstianae lucis iubar, ostendis. proeliis temperantiam nullus\nadnectit, quae oris tui nitore, egregie moderator, adtollitur.\nstatuta sunt dimicantium quicquid non licet tunc licere. ista\nsibi forte quies uindicet quae narrasti: hostem suum qui non\nlaesit adiuuit. paulatim aduersarius a regni sui mole succiditur,\ncuius imperii radices uiribus amputantur. reposui regi partium\nillarum contumeliam, quam putas inlatam. ludificatus specie\nfoederis nihil egi studiosius, nisi ut, quod est cautelae, apertos\ninimicos agnoscerem. concedat tamen diuinitatis adsensus, at\nsolidatum inter nos foedus longa aetate seruetur: inuenient\npartes illae constantem in amicitia quem senserunt perniciosum\nsibi fuisse dum litigat. uos tamen, sancti uiri, ad domos in\nquibus manetis sine tribulatione discedite, dum ego animae\nmeae et regni utilitate discussa quae me conueniat praestare\npronuntiem\". his auditis pontifices abscesserunt\nAt ille uocato Laconio, cui et rerum et uerborum fides ab\nillo semper tute mandata est, quem et praerogatiua natalium\net auorum curules per magistrae probitatis insignia sublimarunt,\ncum quo confert quotiens et pia et religiosa meditatur,\net sicut non est cum uitiis sociata nobilitas nec adstringitur\nad inlecebras lux naturae, si quid ille benigne facere uoluerit,\nduplicari iste hortatur adhibitus. cui princeps \"uade\" inquit\n\\'\\'Laconi, et tota notorum tuorum uela suspende. et sacerdos\na nobis et beatus Epiphanius libenter auditus est, cuius te\nprecibus fuisse permotum, cum apud nos uerba faceret,\n\n\n\n\nanimorum indices lacrimae testabantur. uade et pleno pectore\ndicta sententias, per quas pactionis illius durissimae nexus\ninrumpas ilicet omnibus Italis: quoscumque Burgundionum\nnostrorum metus captiuitatis fecit esse captiuos, quos famis necessitas,\nquos periculorum timor aduexit, postremo quoscumque\nconcessit aut addixit consensus principis sui, noster absoluat:\nat paucos quos quasi ardore proeliandi tunc ab aduersariorum\nsuorum dominatione rapuerunt, pro illis pretii quantulumcumque\npercipiant, ne detestabiles apud illos fiant certaminum casus,\nquorum cam discrimina sustinuerint, lucra non sentiant\".\nPost praeceptum uenerandi regis inpiger ille uerborum saltibus\nindulgentiae species ant formas exposuit et cartas ad\ninsignem antistitem detulit: quas ille cum expectatissima deuotione\nsuscepit et portitorem tanti doni ambienter amplexus\nest. qui postquam rumor innotuit, tanta istius iam liberae multitudinis\nfrequentia subito adstitit, ut desolata crederes esse etiam\nincolis rura Gallorum: nam testis huius rei ego sum, per cuius\nmanus pictacia ad clusuras iussio sacerdotis elicuit, quadringentos\nhomines die una de sola Lugdunensi ciuitate redituros\nad Italiam fuisse dimissos. identidem per singulas urbes Sapaudiae\nuel aliarum prouinciarum factum indubitanter agnouimus,\nita ut istorum, quos solae preces beatissimi uiri liberarunt,\nplus quam sex milia animarum terris patriis redderentur.\neorum uero, qui redempti auro sunt, numerum ad liquidum\ncognouisse non potui, quia inter eos etiam multos fuga eripuit.\nsic factum est, ut tunc ad liberationem omnium subiugatorum\n\n\n\n\ntranseundi occasio concessa sufficeret. postquam tamen pecuniarum\nille cumulus effusus est, continuo ad expensas redemptionis\nsuggessit necessaria illa, quae ibi est thesaurus ecclesiae,\nSyagria, cuius prolixam quaerit uita narrationem: sufficit tamen\nut ei operibus agnoscatur quam uerba transcendunt dedit\netiam praestantissimus inter Gallos Auitus Viennensis episcopus,\nin quo se peritia uelut in diuorsorio lucidae domus inclusit.\nquid pluribus ? auro illorum ex maxima parte actum est,\nne Gallis diutius seruitum pubes Ligurum. duceretur. meo in\nuno loco summus uir in illa se regione continuit, ne forsitan\nin longinquo degentes dominorum feritas inpediret. fuit Genauae,\nubi Godigisclus germanus regis larem statuerat, qui formam\nfraternae deliberationis secutus bonis operibus eius se socium\ndedit. breui tamen tantae liberatorum phalanges remissae sunt,\nut uideres longe lateque agminibus feruentia itinera cum laude\ndei nostri, tum etiam splendidissimi sacerdotis Epiphani, cuius\nministerio atque labore erepti fuerant, redeuntium. et ne tanti\nlux nostra tropaeo muneris priuaretur atque ab oculis ipsius\npulcherrimum spectaculum tolleretur, ipse cum his remeauit.\nuideres duci in triumphis caelestibus uulgus liberum et pro\nmactandorum sanguine terram madefieri lacrimis exultantum,\ncum Heliae currum istarum cohortium ductor scanderet et\nquadriiugum ad caelestia pro merito suo raperetur excursu. non\nsic Pellaeus princeps Alexander, quem pacatorem orbis uocauit\n\n\n\n\nuana laudatio, captum gentium duxit examen, ut iste reuocauit\necce tunc conperimus armatorum mentes sanctitate superatas\net cessisse precibus electi principem, qui obuium semper lanceis\npectus ingessit. quantum acutior fuit uerborum quam ferri\nlamina, hinc lector agnosce: expugnauit sermo cui se gladii\nsubduxserunt. dam ergo tertio mense cum tali tropaeo Ticinum\nremearet antistes, ut Tarantasiam uenit (sic enim uocitatur\noppidum Alpibus uicinum), ibi quaedam mulier graui inmundi\nspiritus uexatione laborabat, quae continuo percepta benedictione\nabsoluta discessit. ipse tamen suis inopinatus nec suspicantium\noculis adstitit. uisus est subito, de quo uix credebatur aliqui\nposse rumor audiri.\nMox tamen ut rediit, curis ex more animum fatigat, ne forte\nquibus absolutionem deus noster per illum dederat proprii\ncensus possessione turbarentur, praecipue ob nobilium considerationem\npersonarum, quibus inmanior apud suos poterat constare\ncalamitas, si uitam inopem reduces sustinerent et de\nperegrinationis incommodis sola misericordiae solacia perdidissent.\nad regem inuictissimum Theodericum per se mox ire\nnoluit, ne forte laboris sui uicissitudinem in relatione gratiarum\naut in exhibitione munerum coram positus uideretur\nexigere: flagitat enim quasi debitam retributionem qui profligatis\nprincipum iussionibus ipse quid actum sit actor adnuntiat\nhoc ergo ille totius acuminis uir prospiciens declinare\ngestiebat scripsit tamen et quae gesta sint loqui commisit\nepistolis, ne aut tacendo contemptor aut occurrendo per adrogantiam\npronuntiaretur intemperans. quantum tunc, admirande\n\n\n\n\npontifex, tua plus egit absentia, quantum imperauit humilitas\ndeprehensa, dicant illi, quos de exulibus ditissimos reddidisti.\nigitur omnia, quae a piissimo rege pro miseris per paginam\npetiit singularis antistes, incunctanter obtinuit. serenus praestitit\ncopiam supplicanti, cui pro conpensatione laboris sui hoc\ncredebatur posse sufficere, quicquid per illum beneficii redemptus\net pauper acciperet.\nPostquam tamen omnes qui reuocati fuerant indultu praeferendi\nprincipis iure suo donati sunt, perfunctam molestiarum\nsuarum molem admirabilis censebat episcopus, cum necdum\nbiennio exacto a deliberatae quietis gremio tamquam a portu\ncumba aliis inlata tempestate propellitur. nam infirmis Ligurum\net labantibus humeris uix ferenda tributorum sarcina\nmandabatur. rursus ad te, adflictorum consolator, adcurritur.\ndoceres frustra reddidisse patriae ciues, si illis in solo auito\npericlitantibus non adesses. et quia apud te numquam fatigatus\nest qui rogauit, suscepisti causas infelicium et te protinus ad\nrecidiua onera praeparasti. Rauennam pro nobis regem rogaturus\nexcurris, quam, ne te ibi quisquam post Gallicana insignia\nlaudaret, effugeras. minas caeli procellarumque discrimina,\nadhuc quasi aeui integer aut ualentia corporis munitus,\nexuperas. numquam tibi ad officium animorum se membra\nquamuis inualida subduxerunt: frigus, pluuiae, Padus, ieiunia,\nnauigatio, periculum, tonitrua, sine tecto mansio in ripis\nfluminis, incerti paene sine terra portus, uirtuti tuae dulcia\nfuerunt et grata successui. contristatus est de praesentia tui\n\n\n\n\net ille eminentissimus rex, qui te uidere ambienter optabat.\nexposuisti necessitates nostras aduentu tuo, antequam diceres,\net quales tecum habitantium lacrimae te conpulerint, docuerunt\nsuperata discrimina.\nAst ubi ad principem tamen ingressus est, ita loqui coepit:\n\"solita, rex uenerabilis, mentis tranquillitate famulorum preces\nintellege. et me ad postulanda necessaria et nos ad tribuenda\nusus informat. lex tua est, ductor inuicte, misereri iugiter:\ntu semper nutristi spem intercessionum in posterum, dum\npraesentibus non resistis: uiam supplicationi nostrae patefecit\nad reliqua semper apud uos beneficii fides impetrati. Liguribus\ntuis largire quod proferas, tribue quod reponas: futurorum\nquaestus est temporalis indulgentia. boni principis mos est\ncum uirtutibus amare famam et regnum ita ordinare, tamquam\nad stirpis suae posteros transiturum. nutantes domini haec\ntantum quae accipiunt diligunt, firmissimi illa potius quae\ndimittunt. sic terris semina parua committimus, ut multiplicata\ncapiamus: fenus sine crimine fit triplicatum: boni imperatoris\nest possessoris opulentia. concede immunitatem anni\npraesentis Liguriae, qui eos ab externis, qui supplicant, reduxisti.\nquam uberem praesentem natiuitatem habuerimus, clementia\nuestra adstantes interroget. nemo illi mentitur, cui\nseruiunt qui conuincant\". ad haec princeps: \"licet nos inmanium\nexpensarum pondus inlicitet et pro ipsorum quiete legatis indesinenter\nmunera largiamur, tamen uis meritorum tuorum\ntractatibus nostris reuerenter interuenit. opus est fieri quicquid\niniunxeris: iuuat omne quod praecipis. aestimamus enim\nconpendiis nostris adici illud, quod ipse decerpseris. nihil tu\n\n\n\n\nquasi ex accidenti depreceris, qui habes a nobis plurima quae\nreposcas. duas tamen praesentis indictionis fiscalis calculi\npartes cedemus, tertiam tantummodo suscepturi, ne aut aerarii\nnostri angustia Romanis pariat maiora dispendia aut supplicatio\ntua expectata patriae gaudia non reportet\". taliter praefato regi\negit gratias summus antistes, a quo uale dicens abscessit. heu\ndolor atque gemitus! omnibus quasi supremi officii uel ultimae\nuisitationis studio inpiger occurrebat. et cum domus ipsius\n\\'Christianae multitudinis turbas euomeret, ipse tamen omnium\npenetralia adibat. nullum humanae mentis crassitudine hebetatum\ntangebat tam funesta suspicio, quod instaret transitus\neius, quem ille spiritus reuelatione cernebat ninguido aere\net quali solent homines ad tecta confugere Rauennam egressus\nest et per omnes Aemiliae ciuitates celer uenit, tamquam ad\nsepulcri receptaculum properans: omnibus sacerdotibus in itinere\npositis munificus communis adfabilis et quasi exagellam relingens\nse ipso praestantior. ut Parmam tamen eiusdem uiae ingressus\nest ciuitatem, continuo eum coagulatus in uitalibus\numor infudit, quem catharrum medici uocant, qui se medullitus\ninserens in ruinam publicam saeuiebat. sed quid formidas,\noratio? quid uelut (nauta) nauifragos scopulos perhorrescis\n? uelis nolis cuius uita etsi strictim dicta est, narrandus\nest obitus, quoniam nulla protensione libelli, nullis dilatationibus\npromulgatae laudis, transitus ipsius poterit occultari.\n\n\n\n\net quamuis uelut Scyllaeos canes et patulas Charybdis fauces\nfragoso discrimina murmure minitantes uelificans carina diffugiat,\nobitus eius naufragium non omittit. quid fletus narrare\nmetuo, quos continua semper necesse est ut monstret effusio?\nergo dum se oppido Ticinensi nunc misero propinquauit, quasi\nalacer et sanus apparuit: quod licet cum omnium exultationibus\nob reditum suum introisset, ilico gaudia uertit in lacrimas,\naegrum se esse die ipsa significans, altera grauiorem. et cum\ngrandior per dies singulos appareret infirmitas, adiuta est inperitia\nmedicorum. stabant mussitantes et adtoniti populi,\ncasum in uno homine totius prouinciae considerantes et funus\nmundi metuentes. septimo tamen die inopinatum scelus, ineffabilis\ncalamitas, inexplicabilis luctus accessit. sed cum beatissimus\ncerneret pontifex sarcina carnis abiecta maturius se\nad purum aetheris euolare fulgorem, cuius uox semper illa\nfuit mihi uiuere Christus est et mori lucrum, laeto\nanimo ac uultu sereno illos uersiculos Dauiticos saepius repetebat:\nmisericordiastuas, domine, inaeternum cantabo.\nin generatione et progenie adnuntiabo ueritatem\ntuam in ore meo, et illud: in manus tuas,\ndomine, commendo spiritum meum. nec non adiciebat\nde perfectione securus: confirmatum est cor meum in\ndomino, et exaltatum est cornu meum in deo salutari\nmeo, ut hymnis et canticis et in morte resonans ad\n\n\n\n\n\n\nsedem suam caelestis anima remearet, quae quinquagesimum\noctauum aetatis annum duxit ad tumulum, triginta in hac\nsacerdotali, qualem etsi excerptim lector adtendis scalptam,\nconuersatione exemit.\nIllud namque silentio praeterire non debeo, quod eius sanctae\nreliquiae usque in diem tertium, quo cam summa ueneratione\nreconditae dinoscuntur, tanto lumine ac decore uestitae cunctorum\nuisae sunt oculis, at splendorem uitae uultus signaret\ndefuncti et depositam gloriam iam nunc percepisse gloriosum\nuas crederetur, in quo uere fuit thesaurus magni regis inclusus.\nquae ibi fuerunt flumina lacrimarum, quanti planctus, silebo,\nne post annosa curricula nouellum dolorem scriptor incutiam.\nquaecumque ibi mater uenit, liberatum clamauit ab illo filium:\nquaecumque uxor, maritum: quaecumque soror, fratrem: qui\ncaelebs, se ipsum. postremo in illa tanta hominum multitudine\net conuentu, ut audenter dicam, totius orbis nemo fuit qui\nbeneficiis illius aliquid non deberet.\nSed quaeso iam temperemus a luctibus: contractam tristitia\nresoluamus frontem. excelsa cum deo possidet ob cuius obitum\nmaeremus in terris. sed quid faciam, quod remediatoris uestri\nsingultus uerba dissiciunt, lacrimae ora perfundunt, mugitum\n- resonat omne quod eloquor?et intellego quod numquam ad\nflentem flens bene ueniat consolator. haec sancto patri et\ndoctori peritissimo idoneus affectu non scientia inpendi, ut\naliquos de conuersatione illius flosculos relegerem, ut est longum\niter agentibus in usu positum, qui non omnes obuios\nconsalutant. tu mihi, anima apud redemptorem nostrum\n\n\n\n\npraepotens, tribue, ut cura uacuus et pectore liber munda tibi\nsicut debentur praeconia mundus exsoluam. de cetero habentem\nin te post deum fiduciam non relinquas et quem religionis\ntitulis insignisti religiosorum in diuinam repromissionem redde\nparticipem.\n"};
