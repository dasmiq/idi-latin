var sequence = {"name":"Arnobius of Sicca. Arnobii adversus nationes Libri VII","data":"Quoniam comperi nonnullos, qui se plurimum sapere suis\npersuasionibus credunt, insanire, bacchari et uelut quiddam\npromptum ex oraculo dicere: postquam esse in mundo Christiana\ngens coepit, terrarum orbem perisse, multiformibus malis\naffectum esse genus humanum, ipsos etiam caelites derelictis\ncuris sollemnibus, quibus quondam solebant inuisere res nostras,\nterrarum ab regionibus exterminatos: statui pro captu ac\nmediocritate sermonis contraire inuidiae et calumniosas dissoluere\ncriminationes, ne aut illi sibi uideantur, popularia dum\nuerba depromunt, magnum aliquid dicere aut si nos talibus\ncontinuerimus ab litibus, obtinuisse se causam putent uictam\nsui uitio non adsertorum silentio destitutam. neque enim negauerim\nualidissimam esse accusationem istam hostilibusque condignos\nodiis nos esse, si apud nos esse constiterit causas, per\nquas suis mundus aberrauit ab legibus, exterminati sunt dii\nlonge, examina tanta maerorum mortalium inportata sunt\nsaeculis.\ninspiciamus igitur opinionis istius mentem et hoc\nquod dicitur quale sit summotisque omnibus contentionum\nstudiis, quibus obscurari et contegi contemplatio rerum solet,\nan sit istud quod dicitur uerum, momentorum parium examinatione\npendamus. efficietur enim profecto rationum consequentium\ncopulatu, ut non impii nos magis sed illi ipsi\n\n\n\n\n\n\nreperiantur criminis istius rei, qui se numinum profitentur esse cultores\natque inueteratis religionibus deditos. ac primum ab his\nillud familiari et placida oratione perquirimus: postquam esse\nnomen in terris Christianae religionis occepit, quidnam\ninusitatum, quid incognitum, quid contra leges principaliter\ninstitutas aut sensit aut passa est rerum ipsa quae dicitur\nappellaturque natura? numquid in contrarias qualitates prima\nilla elementa mutata sunt, ex quibus res omnes consensum est\nesse concretas ? numquid machinae huius et molis, qua uniuersi\ntegimur et continemur inclusi, parte est in aliqua relaxata\naut dissoluta constructio? numquid uertigo haec mundi\nprimigenii motus moderamen excedens aut tardius repere aut\npraecipiti coepit uolubilitate raptari? numquid ab occiduis\npartibus attollere se astra atque in ortus fieri signorum coepta\nest inclinatio? numquid ipse siderum sol princeps, cuius omnia\nluce uestiuntur atque animantur calore, exarsit aut intepuit\natque in contrarios habitus moderaminis soliti temperamenta\ncorrupit? numquid luna desiuit redintegrare se ipsam atque in\nueteres formas nouellarum semper restitutione traducere? numquid\nfrigora, numquid calores, numquid tepores medii inaequalium\ntemporum confusionibus occiderunt? numquid longos\nhabere dies bruma et reuocare tardissimas luces nox coepit\naestatis? numquid suas animas expirauerunt uenti emortuisque\nflaminibus neque caelum coactatur in nubila nec madidari ex\nimbribus arua â€  succedunt? commendata semina tellus recusat\naccipere aut frondescere arbores nolunt? sapor frugibus esculentis\net uitis liquoribus mutatus est? olearum ex baculis cruor\ntaeter exprimitur nec lumini subministratur extincto?\n\n\n\n\nanimalia terris sueta atque in aquis degentia non suriunt, non\nconcipiunt, fetus non in uteris sumptos suis moribus et sua\nlege custodiunt? ipsi homines denique, quos per duas habitabiles\noras terrae sparsit prima incipiensque natiuitas, non\nmatrimonia copulant nuptiarum sollemnibus iustis? non dulcissimas\nprocreant liberorum stirpes? non negotia publica, non\npriuata et familiares res agunt? non, ut cuique libitum est,\nper diuersas artium disciplinarumque rationes et ingenia derigunt\net studiosae referunt nauitatis usuras? non regnant, non\nimperant quibus sors rerum adtributa est talium? non auctiores\ncotidie dignitatibus et potestatibus fiunt, iudiciorum disceptationibus\npraesunt, leges interpretantur et iura? nonne omnia\ncetera, quibus uita succingitur et continetur humana, suis omnes\nin gentibus patriorum celebrant institutionibus morum?\ncum igitur haec ita sint neque ulla inruperit nouitas, quae\ntenorem perpetuum rerum dissociata continuatione diduxerit,\nquid est istud, quod dicitur inuectam esse labem terris, postquam\nreligio Christiana intulit se mundo et ueritatis absconditae\nsacramenta patefecit? sed pestilentias, inquiunt, et siccitates,\nbella frugum inopiam locustas mures et grandines\nresque alias noxias, quibus negotia incursantur humana, dii\nnobis inportant iniuriis uestris atque offensionibus exasperati.\nsi in rebus perspicuis et nullam desiderantibus defensionem\nnon stoliditatis esset diutius inmorari, ostenderem profecto\nreplicatis prioribus saeculis, mala ista quae dicitis non esse\nincognita, non repentinas et postquam gens nostra felicitate\ndonari huius uocaminis meruit inrupisse has labes et infestare\ncoepisse discriminum uarietate mortalia. si enim nos\nsumus in causa et in nostri criminis meritum excogitatae sunt\n\n\n\n\nhae pestes, unde nouit antiquitas miseriarum haec nomina, unde\nbellis significatum dedit? pestilentiam, grandines qua potuit\nratione signare aut inter suas uoces quibus oratio explicabatur\nadsumere? nam si nouella sunt haec mala et ab recentibus\nducunt offensionibus causas, qui potuit fieri ut eis rebus uerba\nformaret, quas nec ipsa sciebat expertam se esse neque ullis\ncomperisset maiorum in temporibus factitatas? penuria, inquit,\nfrugum et angustiae frumentariae artius nos habent. antiqua\nenim et uetustissima saecula necessitatis istius aliquando fuerunt\nexpertia? nonne ipsa nomina, quibus censentur haec mala,\ntestificantur et clamant nullum ab his umquam immunem\nabisse mortalium? quodsi ad credendum difficilis res esset,\ntestimoniis agere possemus auctorum, quantae quoties et quae\ngentes famem senserint horridam et aggerata interierint uastitate.\ncasus frequentissimi grandinis accidunt atque adterunt\ncuncta. in litteris enim priscis comprehensum et compositum\nnon uidemus, etiam imbres saxeos totas saepe comminuisse\nregiones? difficiles pluuiae sata faciunt emori et sterilitatem\nindicunt terris. inmunis enim antiquitas malis ab his fuit, cum\netiam flumina cognouerimus ingentia limis inhorruisse siccatis ?\npestilentiae contagia urunt genus humanum. annalium scripta\npercurrite linguarum diuersitatibus scripta: uniuersas discetis\ngentes saepenumero desolatas et uiduatas \\'suis esse cultoribus.\nab locustis, a muribus genus omne acciditur atque.\nadroditur frugum. historias ite per uestras et ab istis pestibus\ninstruemini quotiens prior aetas adfecta sit et paupertatis ad\nmiserias uenerit. terrarum ualidissimis motibus tremefactae\nnutant usque ad periculum ciuitates: quid, hiatibus maximis interceptas\nurbes cum gentibus superiora tempora non uiderunt\n\n\n\n\naut ab huiusmodi casibus fortunas habuere securas?\nquando\nest humanum genus aquarum diluuiis interemptum ? non ante\nnos ? quando mundus incensus in fauillas et cineres dissolutus\nest? non ante nos? quando urbes amplissimae marinis coopertae\nsunt fluctibus? non ante nos? quando cum feris bella et\nproelia cum leonibus gesta sunt? non ante nos? quando\npernicies populis uenenatis ab anguibus data est? non ante\nnos? nam quod nobis obiectare consuestis bellorum frequentium\ncausas, uastationes urbium, Germanorum et Scythicas inruptiones,\ncum pace hoc uestra et cum bona uenia dixerim, quale\nsit istud quod dicitur calumniarum libidine non uidetis.\nut\nante milia annorum decem ab insula quae perhibetur Atlantica\nNeptuni, sicut Plato demonstrat, magna erumperet uis\nhominum et innumeras funditus deleret atque extingueret\nnationes, nos fuimus causa? ut inter Assyrios et Bactrianos\nNino quondam Zoroastreque ductoribus non tantum ferro\ndimicaretur et uiribus, uerum etiam Magicis et Chaldaeorum\nex reconditis disciplinis, inuidia nostra haec fuit? ut Helena\ndiis ducibus atque inpulsoribus rapta et suis esset dirum et\nuenturis temporibus fatum, religionis nostrae attributum est\ncriminibus? ut ille immanis Xerses mare terris immitteret et\ngressibus maria transiret, nostri nominis effectum est iniuria?\nut ex Macedoniae finibus unus exortus adolescens Orientis regna\net populos captiuitate ac seruitio subiugaret, nos fecimus atque\nexcitauimus causas? ut modo Romani uelut aliquod flumen\ntorrens cunctas summergerent atque obruerent nationes, nos\nuidelicet numina praecipitauimus in furorem? quodsi hominum\nnullus est, qui quae iamdudum gesta sunt nostris audeat\n\n\n\n\n\n\ntemporibus imputare, quemadmodum possimus miseriarum esse\npraesentium causae, cum noui fiat nihil, sed sint omnia uetera\net nullis antiquitatibus inaudita?\nquamquam ista quae dicitis\nbella religionis nostrae ob inuidiam commoueri non sit difficile\ncomprobare post auditum Christum in mundo non tantum\nnon aucta. uerum etiam maiore de parte furiarum compressionibus\nimminuta. nam cum hominum uis tanta magisteriis eius\nacceperimus ac legibus, malum malo rependi non oportere, iniuriam\nperpeti quam inrogare esse praestantius, suum potius\nfundere quam alieno polluere manus et conscientiam cruore\nhabet a Christo beneficium iamdudum orbis ingratus, per quem\nferitatis mollita est rabies atque hostiles manus cohibere a\nsanguine cognati animantis occepit. quodsi omnes omnino qui\nhomines se esse non specie corporum sed rationis intellegunt potestate,\nsalutaribus eius pacificisque decretis aurem uellent\ncommodare paulisper et non fastu et supercilio tumidi suis\npotius sensibus quam illius commonitionibus crederent, uniuersus\niamdudum orbis mitiora in opera conuersis usibus ferri\ntranquillitate in mollissima degeret et in concordiam salutarem\nincorruptis foederum sanctionibus conueniret.\nsed si per uos,\ninquiunt, nihil rebus incommodatur humanis, unde sunt haec\nmala, quibus urgetur et premitur iamdudum miseranda mortalitas?\nsententiam me poscis huic necessariam nihil causae. neque\nenim praesens atque in manibus posita disceptatio nec in id\nsumpta est a me ut ostenderem uel probarem, quibus unaquaeque\nres causis et rationibus fieret, sed ut maledicta criminis\ntanti procul esse ab nobis ostenderem. quod si praesto, si facio\net argumentis insignibus rei ueritas explicatur, unde sint haec\nmala uel ex quibus profluant fontibus principiisque non curo.\nac ne tamen omnino quid de rebus huiusmodi sentiam nihil\nuidear interrogatus expromere, possum dicere: quid enim, si\nprima materies, quae in rerum quattuor elementa digesta est,\nmiseriarum omnium causas suis continet in rationibus inuolutas?\nquid si siderum motus certis signis partibus temporibus\nlineis pariunt haec mala et subiectis adferunt uariorum discriminum\nnecessitates? quid si statis temporibus rerum uicissitudines\nfiunt atque ut in maritimis aestibus modo secundae.\nres adfluunt modo rursus refluunt malis reciprocantibus prospera?\nquid si materiae faex ista, quam sub nostris calcamus\ningressibus, hanc habet sibi legem datam ut expiret nocentissimos\nhalitus, quibus corruptus aer iste et corporibus labem\nferat et negotia infirmet humana? quid si, quod proximum\nuero est, quicquid nobis uidetur aduersum, mundo ipsi non\nest malum omniaque quae fiunt nostris commoditatibus statuentes,\nopinionibus inprobis criminamur euenta naturae? Plato\nille sublimis apex philosophorum et columen saeua illa diluuia\net conflagrationes mundi purgationem terrarum suis esse in\ncommentariis prodidit nec uir prudens extimuit humani. generis\nsubuersionem cladem ruinas interitus funera rerum innouationem\nuocare, etenim iuuentutem his quandam redintegratis\nuiribus comparari.\nnon pluit, inquit, caelum et frumentorum\ninopia nescio qua laboramus. quid enim inseruire elementa tuis\nnecessitatibus postulas atque ut uiuere mollius et delicatius tu\npossis, obsequia temporum tuis debent commoditatibus se dare?\nquid enim si hoc pacto nauigationis cupidissimus conqueratur\nuentos iamdiu non esse et caeli conquieuisse flaturas? numquid\nideo dicendum est, perniciosam esse tranquillitatem illam mundi,\nquia uectoribus impediat uota? quid si sole aliquis torrere se\n\n\n\n\n\n\nsuetus et adquirere corpori siccitatem ratione consimili conqueratur\nfrequentissimis nubilis iucunditatem serenitatis ablatam?\nnumquid ideo dicenda sunt nubila inimica obductione pendere,\nquia libidini non permittitur otiose rutilare se flammis\net causas potionibus praeparare? euenta haec omnia quae fiunt\net accidunt mole sub hac mundi commodulis non sunt nostris\nsed ipsius pendenda sunt rationibus ordinibusque naturae.\nnec\nsi aliquid accidit quod nosmet ipsos aut res nostras parum\nlaetis successibus fouit, continuo malum est et in exitiabilis\nrei opinione ponendum. pluit mundus ant non pluit: sibimet\npluit aut non pluit, et quod forsitan nescias, aut uliginem\nnimiam siccitatis ardore decoquit aut longissimi temporis ariditatem\npluuiarum effusionibus temperat. pestilentias morbos\nfames atque alias suggerit malorum exitiabiles formas: unde\ntibi est scire, ne quod exuberat sic tollat ut per sua dispendia\nmodum rebus luxuriantibus figat?\ntu audeas dicere: hoc et\nillud est in mundo malum, cuius explicare, dissoluere neque\noriginem ualeas neque causam, et quia tuas impediat deliciarum\nforsitan et libidinum uoluptates, perniciosum esse atque\nasperum dicas? quid ergo, quia frigus membris tuis aduersum\nest et congelare, constringere sanguinis tui feruorem solet,\nidcirco in mundo hiemps esse non debet? et quia sustinere,\nperferre flagrantissimos soles nequis, ex anno aestas tollenda\nest atque aliis legibus alia rursus ordinanda natura? ueratrum\nuenenum est hominibus: numquid ob hanc causam. non debuit\nnasci? ouilibus insidiatur lupus: numquid in culpa\nnatura est, quod lanitiis extulit inportunissimam beluam?\nmorsu animam serpens tollit: maledicas primordiis rerum,\n\n\n\n\nquod tam saeua prodigia genituris spirantibus addiderunt.\nsuperciliosa nimium res est, cum ipse sis non tuus, aliena\netiam in possessione uerseris, potentioribus dare condicionem\nuelle, ut id fiat quod cupias, non quod in rebus inueneris\nantiquis constitutionibus fixum. quare habere si locum uestras\nuultis querimonias, homines, prius est ut doceatis, unde uel\nqui sitis, uobisne sit genitus et fabricatus mundus an in eum\nueneritis alienis ex regionibus inquilini. quod cum dicere non\nsit uestrum neque explicare possitis cuius rei causa sub hac\ncaeli conuexione uersemini, desistite arbitrari pertinere ad uos\nquicquam, cum ea quae fiunt non partiliter fiant, sed ad census\nsummam redeant referanturque totius.\nChristianorum, inquiunt,\ncausa mala omnia di ingerunt et interitus comparatur\nab superis frugibus. rogo, cum haec dicitis, non calumniari uos\nimprobe in apertis conspicitis manifestisque mendaciis? trecenti\nsunt anni ferme minus uel plus aliquid, ex quo coepimus esse\nChristiani et terrarum in orbe censeri : numquid omnibus his\nannis continua fuerunt bella, continuae sterilitates, pax nulla\nin terris,\\' nulla protinus uilitas aut abundantia rerum fuit? hoc.\nenim primum efficiendum est ei qui\\' nos arguit, perpetuas et\niuges calamitates fuisse has, numquam omnino respirasse mortalia\net sine ullis ut dicitur feriis multiplicium formas\nsustinuisse discriminum.\natquin uidemus mediis his annis\nmediisque temporibus ex uictis hostibus innumerabiles esse uictorias\nreportatas, prolatos imperii fines et in potestatem redactas\ninauditi nominis nationes: saepenumero maximos annorum fuisse\nprouentus, uilitates atque abundantias rerum tantas ut commercia\nstuperent uniuersa pretiorum auctoritate prostrata.\n\n\n\n\nquemadmodum enim res agi et usque ad hoc tempus genus quisset\ndurare mortalium, si non omnia quae usus uitae posceret subministraret\nfertilitas rerum?\nsed fuerunt aliquando nonnulla\nin necessitatibus tempora: et relaxata sunt abundantiis rursus;\ncontra uoluntatem quaedam bella administrata: et uictoriis\npostmodum successibusque correcta. quid ergo, dicemus iniuriarum\nnostrarum deos modo memores esse modo esse rursus\nimmemores? si quo tempore fames est irati esse dicuntur,\nsequitur ut abundantiae tempore irati et difficiles non sint: atque\nita perducitur res eo ut uicibus ludicris et ponant et repetant\niras et in integrum se semper offensionum * recordatione\nrestituant.\nquamquam istud quod dicitur quale sit explicabili\nnon potest conprehensione cognosci. si Alamannos Persas\nScythas idcirco uoluerunt deuinci, quod habitarent et degerent\nin eorum gentibus Christiani: quemadmodum Romanis tribuere\nuictoriam, cum habitarent et degerent in eorum quoque gentibus\nChristiani? si in Asia, Syria idcirco mures et locustas\nefferuescere prodigialiter uoluerunt, quod ratione consimili habitarent\nin eorum gentibus Christiani: in Hispania, Gallia cur\neodem tempore horum nihil natum est, cum innumeri uiuerent\nin his quoque prouinciis Christiani? si apud Gaetulos, â€  cum\naquitanos huius rei causa siccitatem satis ariditatemque miserunt,\neo anno cur messes amplissimas Mauris Nomadibusque\ntribuerunt, cum religio similis his quoque in regionibus uerteretur?\nsi in ciuitate unaqualibet fame plurimos emori nostri\nnominis auersione fecerunt, cur ibidem annonaria caritate non\ntantum corporis non nostri uerum etiam Christianos ditiores\net locupletissimos reddiderunt? aut igitur cuncti nihil laetum\n\n\n\n\nhabere debuerunt, si malorum causa nos sumus, nationibus\nenim sumus in cunctis, aut cum mixta uideatis cum incommodis\nlaeta, desinite nobis adscribere id quod offendit res\nuestras, cum nihil laetis officiamus et prosperis. si enim ego\nut male sit facio, cur ut bene sit non obsto? si ut inopia\nmagna sit meum nomen in causa est. cur nihil impedio ut\nsit feracitas maxima? si ut in bellis accipiatur uulnus ego\ndicor adferre fortunam, cur, duelles cum pereant, laeuum augurium\nnon sum nec in aduersas res bonas mali ominis obscenitate\ntraduco?\net tamen o magni cuitores atque antistites\nnuminum, cur irasci populis Christianis augustissimos illos\nadseueratis deos? ita, non aduertitis non uidetis, adfectus quam\nturpes, quam indecoras numinibus attribuatis insanias? quid est\nenim aliud irasci, quam insanire, quam furere, quam in ultionis\nlibidinem ferri et in alterius doloris crucibus efferati pectoris\nalienatione bacchari? hoc ergo dii magni norunt perpetiuntur\net sentiunt, quod ferae, quod beluae, quod mortiferae continent\nuenenato in dente natrices. quod leuitatis in homine, quod\nterreno in animante culpabile est, praestans illa natura et in\nperpetuae uirtutis firmitate consistens scire adseueratur a uobis\net quid ergo sequitur necessario, nisi ut ex eorum luminibus\nscintillae emicent flammeae, aestuet anhelum pectus, spumae\niactentur ex ore et ex uerbis ardentibus labrorum siccitas\nnalbescat?\nquod si uerum est istud et est exploratum et cognitum,\necferuescere deos ira et huiusmodi motu, perturbatione iactari,\nimmortales et perpetui non sunt nec in diuinitatis alicuius\n\n\n\n\nexistimatione ponendi. ubi enim est ullus, sicut sapientibus\nuidetur, adfectus, ibi esse necesse est passionem: ubi passio\nsita est, perturbationem consentaneum est consequi: ubi perturbatio\nest, ibi dolor et aegritudo est: ubi dolor et aegritudo\nest, imminutioni et corruptioni iam locus est: quae duo si\nuexant, adest uicinus interitus , mors omnia finiens et cunctis\nadimens sentientibus uitam.\nquid? quod isto modo non tantum\nillos leues ac feruidos, uerum, quod ab diis conuenit procul esse\ndimotum, et iniquos inducitis et iniustos et aequitatis uel modicae\nnullam prorsus optinere rationem. quid est enim tam\niniustum, quam aliis irasci et alios laedere, de hominibus conqueri\net innoxia dilacerare frumenta, Christianum nomen odisse\net dispendiis omnibus suos labefactare cultores? an numquid\nidcirco in nos etiam saeuiunt,\nut intestinis uulneribus\nconcitati in ultionem consurgatis illorum? ergo humana patrocinia\ndii quaerunt, et nisi uestra fuerint adsertione protecti,\nidonei non sunt ipsi, qui propulsare, defendere suas ualeant\ncontumelias. quinimmo si uerum est ardere illos ira, permittite\nillis potestatem sui, defendant se ipsi atque in ultionem\nmaiestatis offensae intestinas exerant experianturque uirtutes.\npossunt nos, si uoluerint, aestu, possunt nocentissimo frigore,\npossunt auris pestilibus, possunt morborum obscurissimis causis\nenecare, consumere atque ab omni penitus coetu exterminare\nmortali, aut si malum consilium est adgredi nos ui, emittant\naliquod iudicationis signum, per quod esse liquidum cunctis\npossit, inuitissimis nos eis habitare sub caelo.\nnobis secundas\ntribuant ualetudines, aduersas nobis ac pessimas. opportunis\n\n\n\n\nimbribus uestra inrigent rura, pluuiarum quicumque sunt rores\nnostris ab agellulis abigant. lanitia curent uestra numerosis\nfetibus multiplicari, sterilitatem infaustam nostris pecuariis inferant.\nex oliuetis uestris atque uinetis plenam faciant autumnitatem\nfundi, at ex nostris exprimi unum prohibeant palmitibus\nrorem. ad extremum et ultimum in uestro ore praecipiant\nsuam fruges retinere naturam, at uero in nostro mel amarum\nfieri, olearum fluenta rancescere et sub ipsius poculi labris\nin acoris perfidiam uinum repente mutari.\nquod cum minime\nfieri testificentur res ipsae neque minus ad nos quicquam\nneque ad uos plurimum redundare uitalibus ex beneficiis constet,\nlibido quae tanta est inimicos atque hostes deos esse contendere\nChristianis, quos in rebus tristissimis atque laetis nihil\nabs te uideas ratione in aliqua discrepare ? si uerum uobis permittitis\nac sine ullis adsentationibus dici: uerba sunt haec,\nuerba sunt, res immo per calumnias creditae, non cognitionis\nalicuius testimonio comprobatae.\nceterum dii ueri et qui habere,\nqui ferre nominis huius auctoritatem condigni sunt, neque\nirascuntur neque indignantur neque quod alteri noceat insidiosis\nmachinationibus construunt. etenim reuera est impium et sacrilegia\ncuncta transcendens, sapientem illam credere beatissimamque\nnaturam magnum aliquid putare, si se sibi aliquis adulatoria\nhumilitate summittat: et si fuerit non factum, despectam\nse credere et ab summi culminis decidisse fastigio. puerile,\npusillum est et exile, uix et illis conueniens, quos iamdudum\nexperientia doctorum daemonas appellat et heroas, non nosse\ncaelestia et in hac rerum materia crassiore condicionis suae\n\n\n\n\nsorte uersari.\nuestra sunt haec, uestra sunt inreligiose opinata\net inreligiosius credita. quinimmo, ut uerius proloquar, haruspices\nhas fabulas, coniectores harioli uates et numquam non\nuani concinnauere fanatici, qui ne suae artes intereant ac ne\nstipes exiguas consultoribus excutiant iam raris, si quando uos\nuelle rem uenire in inuidiam compererunt, negleguntur dii, clamitant,\natque in templis iam raritas summa est, iacent antiquae\nderisui caerimoniae et sacrorum quondam ueterrimi ritus religionum\nnouarum superstitionibus occiderunt, et merito humanum\ngenus tot miseriarum angustiis premitur, tot, laborum excruciatur\naerumnis: et homines, brutum genus et quod situm sub\nlumine est caecitate ingenita nequeuntes uidere, audent adseuerare\nfuriosi quod uos credere non erubescitis sani.\nac ne\nquis nos tamen diffidentia responsionis tranquillitatis existimet\ndeos donare muneribus, innoxias adfingere his mentes atque\nab omni perturbatione dimotas, concedamus, sicut libitum uobis\nest, intendere in nos iras, sanguinem illos sitire nostrum et\niamdudum nos cupere mortalium submouere de saeculis. sed\nsi non est molestum, non graue, si communis officii res\nest, non ex gratia, sed ex uero disceptationis huius disceptare\nmomenta, audire a uobis exposcimus, quaenam sit haec ratio,\nquae causa propter quam in nos tantum et dii saeuiant superi\net asperati homines inardescant. religiones, inquiunt, impias\natque inauditos cultus terrarum in orbe tractatis. quid o participes\nrationis audetis homines proloqui, quid effutire, quid\npromere temerariae uocis desperatione temptatis? deum principem,\nrerum cunctarum quaecumque sunt dominum, summitatem\nomnium summorum obtinentem, adorare, obsequio uenerabili\ninuocare, in rebus fessis totis ut ita dixerim sensibus\namplexari amare suspicere execrabilis religio est et infausta,\n\n\n\n\nimpietatis et sacrilegii plena, caerimonias antiquitus institutas\nnouitatis suae superstitione contaminans ?\nhoccine est quaeso\naudax illud facinus et inmane, propter quod maximi caelites\naculeos in nos intendunt irarum atque indignationum suaram,\npropter quod uos ipsi, cum libido incesserit saeua,\nexuitis nos bonis, exterminatis patriis sedibus, inrogatis supplicia\ncapitalia, torquetis dilaceratis exuritis et ad extremum\nnos feris et beluarum laniatibus obiectatis? quisquis istud in\nnobis damnat aut in aliqua ducit criminatione ponendum,\naut nomine appellandus est hominis, quamuis ille uideatur\nsibi, aut deus esse credendus est, quamuis ipse se esse mille\nprofiteatur in uatibus? profanos nos, impios Dodonaeus aut\nIuppiter nominat, et ipse dicetur deus atque in ordine conputabitur\nnuminum, qui aut summo seruientibus regi crimen\nimpietatis adfingit aut sibi torquetur maiestatem eius cultumque\npraeponi? Delius Apollo uel Clarius, Didymaeus Philesius\nPythius â€  ethis habendus diuinus est, qui aut summum imperatorem\nnescit aut ignorat a nobis cotidianis ei precibus supplicari?\nqui si pectorum secreta nesciret nec quid in intimis\nsensibus contineamus agnosceret, summum tamen inuocare nos\ndeum et ab eo quod postulamus orare uel auribus potuit scire\nuel ipsius uocis sono qua utimur in precibus noscitare.\nnondum\nest locus ut explicemus, omnes isti qui nos damnant\nqui sint uel unde sint, quantum possint uel nouerint, cur ad\nChristi paveant mentionem, discipulos cur eius inimicos habeant\net inuisos: quod tamen humanum pollicentibus sensum\nuna pariter definitione figamus: nihil sumus aliud Christiani\nnisi magistro Christo summi regis ac principis ueneratores;\nnihil, si consideres, aliud inuenies in ista religione\n\n\n\n\n\n\n\n\nuersari. haec totius summa est actionis, hic propositus terminus\ndiuinorum officiorum, hic finis, huic omnes ex more prosternimur,\nhunc conlatis precibus adoramus, ab hoc iusta et\nhonesta et auditui eius condigna deposcimus, non quo ipse\ndesideret supplices nos esse ant amet substerni tot milium\nuenerationem uidere: utilitas haec nostra est et commodi nostri\nrationem spectans. nam quia proni ad culpas et ad libidinis\nuarios adpetitus uitio sumus infirmitatis ingenitae, patitur se\nsemper nostris cogitationibus concipi ut, dum illum oramus et\nmereri eius contendimus munera , accipiamus innocentiae uoluntatem\net ab omni nos labe delictorum omnium amputatione\npurgemus.\nquid dicitis o sacri, quid diuini interpretes iuris?\nmeliorisne sunt causae, qui Grundulios adorant Lares, Aios\nLocutios, Limentinos, quam sumus nos omnes, qui deum colimus\nrerum patrem atque ab eo deposcimus rebus fessis languentibusque\ntutamina? et illi cati sapientes prudentissimi\nuobis uidentur nec reprehensionis ullius, qui Faunos, qui\nFatuas ciuitatumque genios, qui Pauores reuerentur atque\nBellonas: nos hebetes stolidi fatui obtunsi pronuntiamur et\nbruti, qui dedidimus nos deo, cuius nutu et arbitrio omne quod\nest constat et in sententiae suae perpetuitate defixum est? hanccine\nsententiam promitis, hanc legem constituitis, hanc promulgatis,\nut honoribus adficiatur amplissimis quisquis uestros\nadorauerit seruulos: crucem mereatur extremam quisquis uobis\nipsis dominis supplicarit? in ciuitatibus maximis atque in\npotentioribus populis sacra publice fiunt scortis meritoriis\nquondam atque in uolgarem libidinem prostitutis: nullus tumor\nindignationis in diis est. templa faelibus scarabeis et\n\n\n\n\nbuculis sublimibus sunt elata fastigiis: silent inrisae numinum\npotestates nec liuore afficiuntur ullo, quod sibi comparatas\nanimantium uilium conspiciunt sanctitates. nobis solis sunt\ninimici, nobis asperrimi dii hostes, quia patrem ueneramur\nillorum, per quem, si sunt, esse et habere substantiam sui\nnuminis maiestatisque coeperunt, a quo ipsam deitatem, ut\nita dicam, sortiti esse sentiuntur et in rerum numero recognoscuntur,\ncuius uoluntate et arbitrio et interire et solui nec\nsolui possunt nec interire? nam si omnes concedimus unum\nesse principem solum, quem nulla res alia uetustate temporis\nantecedat, post illum necesse est cuncta et nata esse et prodita\net in sui nominis prosiluisse naturam. quod si fixum et\nratum est, erit nobis consequens confiteri et deos esse natiuos\net a principe rerum fonte ortus sui originem ducere. qui si\nsunt natiui et geniti, et interitionibus utique periculisque uicini.\nat enim esse creduntur immortales perpetui et nullius umquam\nparticipes finis. ergo istud munus dei patris et donum\nest, ut infinita meruerint idem esse per saecula, cum sint\nlabiles solubilesque natura.\natque utinam daretur in unius\nspeciem contionis toto orbe contracto oratione hac uti et humani\nin generis audientia conlocari. ergone impiae religionis\nsumus apud uos rei, et quod caput rerum et columen uenerabilibus\nadimus obsequiis, ut conuicio utamur uestro, infausti\net athei nuncupamur? et quis magis rectius horum feret inuidiam\nnominum, quam qui alium prae hoc deum aut nouit\naut sciscitatur aut credit? nonne huic omnes debemus hoc\nipsum primum, quod sumus, quod esse homines dicimur, quod\nab eo uel missae animae uel lapsae caecitate huius in corporis\ncontinemur? non quod incedimus, quod spiramus et uiuimus,\nab eo ad nos uenit uique ipsa uiuendi efficit nos esse et animali\nagitatione motari? nonne ab hoc effluunt causae, per\n\n\n\n\n\n\nquas nostra fulcitur salus uariarum munificentia uoluptatum P\nmundus iste in quo degitis, cuius est aut quis eius uobis attribuit\nfructum possessionemque retinere? quis, ut subiectas\nres cernere, ut contrectare, ut considerare possetis, publicum\nistud lumen dedit? quis, ne fixa pigritiae stupore torpescerent\nelementa uitalia, solis ignes constituit ad rerum incrementa\nfuturos? solem deum cum esse credatis, conditorem eius opificemque\nnon quaeritis? luna cum apud uos dea sit, non similiter\nscire curatis genitor eius et fabricator quis sit?\nnonne\ncogitatio uos subit considerare, disquirere, in cuia possessione\nuersemini, cuia in re sitis, cuius ista sit quam fatigatis terra,\ncuius aer iste quem uitali reciprocatis spiritu, cuius abutamini\nfontibus, cuius liquore, quis uentorum disposuerit\nflamina, quis undosas excogitauerit nubes, quis seminum\nfrugiferas potestates rationum proprietate distinxerit? Apollo\nuobis pluit, Mercurius uobis pluit, Aesculapius, Hercules aut\nDiana rationem imbrium tempestatumque finxerunt? et hoc\nfieri qui potest, cum in mundo profiteamini eos natos certoque\ntempore sensum adripuisse uitalem ? si enim temporis antiquitate\nmundus eos anteuenit et priusquam nati sunt iam nouerat\npluuias tempestatesque natura, nullum serius nati pluendi\nius habent neque eis inserere rationibus se possunt quas inuenerunt\nhic agi et maiore ab auctore tractari.\no maxima, o\nsumme rerum inuisibilium procreator, o ipse inuisus et nullis\numquam conprehense naturis, dignus, dignus es uere, si modo\nte dignum mortali dicendum est ore, cui spirans omnis intelligensque\nnatura et habere et agere numquam desinat gratias,\ncui tota conueniat uita genu nixo procumbere et continuatis\nprecibus supplicare. prima enim tu causa es, locus rerum\nac spatium, fundamentum cunctorum quaecumque sunt,\n\n\n\n\n\n\ninfinitus ingenitus inmortalis perpetuus solus, quem nulla deliniat\nforma corporalis, nulla determinat circumscriptio, qualitatis\nexpers, expers quantitatis, sine situ motu et habitu, de\nquo nihil dici et exprimi mortalium potis est significatione\nuerborum, qui ut intellegaris tacendum est atque ut per umbram\n. te possit errans inuestigare suspicio, nihil est omnino\nmuttiendum. da ueniam, rex summe, tuos persequentibus\nfamulos, et quod tuae benignitatis est proprium, fugientibus\nignosce tui nominis et religionis cultum. non est mirum, si\nignoraris, maioris est admirationis, si sciaris, nisi forte audet\nquisquam — hoc enim furiosae restat insaniae — ambigere,\ndubitare, an sit iste deus an non sit, explorata fidei ueritate .\nan rumoris cassi opinatione sit creditus. audimus enim quosdam\nphilosophandi studio deditos partim ullam negare uim esse.\ndiuinam partim an sit cotidie quaerere; alios casibus fortuitis\net concursionibus temerariis summam rerum construere atque\ndiuersitatis impetu fabricari, cum quibus hoc tempore nullum\nnobis omnino super tali erit obstinatione certamen. aiunt enim\nsana sentientes contradicere rebus stultis stultitiae esse maioris.\nsermo cum his nobis est, qui unum esse consentientes genus\nde maioribus dubitant, cum idem esse plebeia atque humiliora\nfateantur. quid ergo, res tantas argumentis nitemur atque\nelaborabimus obtinere? discedat haec longe atque a nobis procul,\nprocul inquam, ut dicitur, auerruncetur amentia. tam est\nenim periculosum argumentis adgredi deum principem conprobare\nquam ratione huiusmodi esse illum uelle cognoscere.\nnec quicquam refert aut discrepat, utrumne neges illum an\nasseras atque existere fatearis, cum in eadem culpa sit et adsertio\ntalis rei et abnegatio refutatoris increduli.\nquisquamne\nest hominum, qui non cum istius principis notione diem primae\nnatiuitatis intrauerit? cui non sit ingenitum, non adfixum,\nimmo ipsius paene in genitalibus matris non impressum, non\n\n\n\n\ninsitum, esse regem ac dominum cunctorum quaecumque sunt\nmoderatorem? ipsa denique hiscere si animantia muta potis\nessent, si in linguarum nostrarum facilitatem solui, immo si\narbores glaebae saxa sensu animata uitali uocis sonitum quirent\net uerborum articulos integrare, ita non duce natura et\nmagistra, non incorruptae simplicitatis fide et intellegerent esse\ndeum et cunctorum dominum solum esse clamarent?\nsed\nfrustra, inquit, nos falso et calumnioso incessitis et adpetitis\ncrimine, tamquam eamus infitias esse deum maiorem, cum a\nnobis et Iuppiter nominetur et optimus habeatur et maximus\ncumque illi augustissimas sedes et Capitolia constituerimus\nimmania. dissimilia copulare atque in unam speciem cogere\ninducta confusione conamini. nam deus omnipotens mente una\nomnium et communi mortalitatis adsensu neque genitus scitur\nneque nouam in lucem aliquando esse prolatus nec ex aliquo\ntemporis puncto coepisse esse uel saeculo. ipse est enim fons\nrerum, sator saeculorum ac temporum. non enim ipsa per se\nsunt sed ex eius perpetuitate perpetua et infinita semper continuatione\nprocedunt. at, uero Iuppiter ut uos fertis et patrem\nhabet et matrem, auos auias fratres, nunc nuper in utero\nmatris suae formatus, absolutus mensibus et consummatus\ndicitur decem ignotam sibi in lucem sensu inruisse uitali. ergo,\nsi haec ita sunt, Iuppiter esse deus qui potest, cum illum\nesse perpetuum constet et perhibeatur alter a uobis et dies\nhabuisse natales et pauefactus re noua lamentabilem extulisse\nuagitum?\nsed sint, ut uultis, unum nec in aliqua ui numinis\net maiestate distantes: ecquid ergo iniustis persequimini nos\nodiis? quid ut ominis pessimi nostri nominis inhorrescitis mentionem,\nsi quem deum colitis, eum et nos? aut quid in eadem\ncausa nobis esse contenditis familiares deos, inimicos atque\n\n\n\n\ninfestissimos nobis? etenim si una religio est nobis uobisque\ncommunis, cessat ira caelestium: sin nobis infesti sunt solis,\nmanifestum est nescire et uos et illos deum, quem Iouem non\nesse ipsis clarum est indignationibus numinum.\nsed non, inquit,\nidcirco dii uobis infesti sunt, quod omnipotentem colatis\ndeum, sed quod hominem natum et, quod personis infame est\nuilibus, crucis supplicio interemptum et deum fuisse contenditis\net superesse adhuc creditis et cotidianis supplicationibus\nadoratis. si nobis iucundum est, amici, edissertate, quinam\nsint hi dii, qui a nobis Christum coli suam credant ad iniuriam\npertinere. Ianus Ianiculi conditor et ciuitatis Saturniae Saturnus\nauctor? Fenta Fatua, Fauni uxor, Bona Dea quae dicitur\nsed in uini melior et laudabilior potu? Indigetes illi qui\nin flumen repunt et in alueis Numici cum ranis et pisciculis degunt?\nAesculapius et Liber pater, Coronide ille natus et ex\ngenitalibus matris alter fulmine praecipitatus? Mercurius utero\nfusus Maiae et, quod est diuinius, candidae? arquitenentes\nDiana et Apollo, circumlati per fugas matris atque in insulis\nerrantibus uix tuti? Dioneia Venus proles, uiri materfamilias\nTroici atque intestini decoris publicatrix? in Trinacriae\nfinibus Ceres nata atque in floribus legendis occupata Proserpina?\nThebanus aut Tyrius Hercules, hic in finibus sepultus\nHispaniae, flammis alter concrematus Oetaeis? Tyndaridae Castores,\nequos unus domitare consuetus, alter pugillator bonus\net crudo inexuperabilis caestu? Tisianes et Bucures Mauri et\n\n\n\n\nouorum progenies dii Syri? Apis Peloponensi proditus et in\nAegypto Serapis nuncupatus? Aethiopicis solibus Isis furua\nmaerens perditum filium et membratim coniugem lancinatum?\npraeterimus et transgredimur Opis suboles regias, quas in libris\nauctores uestri quae fuerint et quales uobis ediscentibus prodiderunt:\nhine ergo Christum coli et a nobis accipi et existimari\npro numine uulneratis accipiunt auribus, et obliti paulo\nante sortis fuerint et condicionis cuius, id quod sibi concessum\nest inpertiri alteri nolunt? haec est iustitia caelitum, hoc deorum\niudicium sanctum? nonne istud liuoris est atque auaritiae\ngenus, non obtrectatio quaedam sordens, suas eminere\ntantummodo uelle fortunas, aliorum res premi et in contempta\nhumilitate calcari?\nnatum hominem colimus. quid enim, uos\nhominem nullum colitis natum? non unum et alium? non\ninnumeros alios? quinimmo non omnes, quos iam templi\nhabetis uestris, mortalium sustulistis ex numero et caelo sideribusque\ndonastis? si enim forte uos fugit, sortis eos humanae\net condicionis fuisse communis, replicate antiquissimas\nlitteras et eorum scripta percurrite qui uetustati uicini sine\nullis adsentationibus cuncta ueritate in liquida prodiderunt.\niam profecto discetis, quibus singuli patribus, quibus matribus\nfuerint procreati, qua innati regione, qua gente, quae fecerint;\negerint pertulerint actitarint, quas in rebus obeundis aduersorum\nsenserint secundantiumque fortunas. sin autejn scientes\nuteris, esse gestatos et frugibus eos uictitasse terrepis nihilominus\ntamen nobis nati hominis obiectatis cultum, res agitis\nsatis iniustas, ut id in nobis constituatis esse damnabile quod\net ipsi uos factitatis, aut quae uobis licere permittitis consimiliter\naliis licitum esse nolitis.\nsed concedamus intejdum manum\nuestris opinationibus dantes, unum Christum fuisse de nobis, 30\nmentis animae corporis fragilitatis et condicionis unius: nonne\n\n\n\n\ndignus a nobis est. tantorum ob munerum gratiam deus dici\ndeusque sentiri? si enim uos Liberum, quod usum reppererit\nuini, si quod panis, Cererem, si Aesculapium, quod herbarum,\nsi Mineruam, quod oleae, si Triptolemum, quod aratri, si\ndenique Herculem, quod feras, quod fures, quod multiplicium\ncapitum superauit conpescuitque natrices, diuorum retulistis in\ncensum: honoribus quantis adficiendus est nobis, qui ab erroribus\nnos magnis insinuata ueritate traduxit, qui uelut caecos\npassim ac sine ullo rectore gradientes ab deruptis, ab deuiis\nlocis planioribus reddidit, qui, quod frugiferum primo atque\nhumano generi salutare, deus monstrauit quid sit, quis, quantus\net qualis, qui profundas eius atque inenarrabiles altitudines,\nquantum nostra quiuit mediocritas, capere et intellegere permisit\net docuit, qui quo auctore, quo patre mundus iste sit\nconstitutus et conditus, fecit benignissime sciri, qui natiuitatis\neius exprompsit genus et nullius aliquando cognitione praesumptam\nmateriam illius, unde ignibus solis genitalis feruor\nadscitus, cur luna semper in motu, isdemne quis creditur an\naliis causis lucem semper atque obscuritatem resumens, animalium\norigo quae sit, rationes quas habeant semina, quis\nipsum finxerit hominem, quis informarit uel ex materiae quo\ngenere constructionem ipsam confirmauerit corporum, quid sit\nsensus, quid anima, aduolaritne ad nos sponte an cum ipsis\nsata sit et procreata uisceribus, mortis particeps degat an\ninmortalitatis perpetuitate donata sit, qui status nos maneat,\ncum dissolutis abierimus a membris, uisurine nos simus an\nmemoriam nullam nostri sensus et recordationis habituri. qui\n\n\n\n\nadrogantiam constrinxit nostram et elatas supercilio ceruices\nmodum fecit suae infirmitatis agnoscere, qui animantia monstrauit\ninformia nos esse, uanis opinionibus fidere, nihil comprehensum\nhabere, nihil scire et quae nostros sita sunt ante\noculos non uidere, qui quod omnia superauit et transgressum\nest munera, ab religionibus nos falsis religionem transduxit ad\nueram, qui ab signis inertibus atque ex uilissimo formatis luto\nad sidera subleuauit et caelum et cum domino rerum deo\nsupplicationum fecit uerba atque orationum conloquia miscere.\nuenerabar, o caecitas, nuper simulacra modo ex fornacibus\nprompta, in incudibus deos et ex malleis fabricatos, elephantorum\nossa, picturas, ueternosis in arboribus taenias; si quando conspexeram\nlubricatum lapidem et ex oliui unguine sordidatum,\ntamquam inesset uis praesens, adulabar, adfabar et beneficia\nposcebam nihil sentiente de trunco, et eos ipsos diuos quos\nesse mihi persuaseram adficiebam contumeliis grauibus, cum\neos esse credebam ligna lapides atque ossa aut in huius Â»\nrerum\\' habitare materia. nunc doctore tanto in uias ueritatis\ninductus omnia ista quae sint scio, digna de dignis sentio,\ncontumeliam nomini nullam facio diuino, et quid cuique debeatur\nuel personae uel capiti, inconfusis gradibus atque auctoritatibus\ntribuo. ita ergo Christus non habeatur a nobis deus\nneque omni illo qui uel maximus potest excogitari diuinitatis\nadficiatur cultu, a quo iamdudum tanta et accepimus dona\nuiuentes et expectamus, dies cum uenerit, ampliora?\nsed patibulo\nadfixus interiit. quid istud ad causam? neque enim qualitas\net deformitas mortis dicta eius immutat aut facta, aut\n1 eo minor uidebitur disciplinarum eius auctoritas, quia uinculis\ncorporis non naturali dissolutione digressus est sed ui\n\n\n\n\ninlata decessit. Pythagoras Samius suspicione dominationis\niniusta uiuus concrematus in fano est: numquid ea quae docuit\nuim propriam perdiderunt, quia non spiritum sponte sed crudelitate\nadpetitus effudit? similiter Socrates ciuitatis suae\niudicio damnatus capitali adfectus est poena: numquid inrita\nfacta sunt quae sunt ab eo de moribus uirtutibus et officiis\ndisputata, quia iniuria expulsus e uita est? innumerabiles alii\ngloria et uirtute et existimatione pollentes acerbissimarum\nmortium experti sunt formas, ut Aquilius Trebonius Regulus:\nnumquid idcirco post uitam iudicati sunt turpes, quia non\npublica lege fatorum sed mortis asperrimo genere lacerati excruciatique\nperierunt? nemo umquam innocens male interemptus\ninfamis est, nec turpitudinis alicuius conmaculatur\nnota, qui non suo merito poenas graues sed cruciatoris perpetitur\nsaeuitate.\net tamen, o isti, qui hominem nos colere\nmorte functum ignominiosa ridetis, nonne Liberum et uos\npatrem membratim ab Titanis dissipatum fanorum consecratione\nmactatis? nonne Aesculapium medicaminum repertorem post\npoenas et supplicia fulminis custodem nuncupauistis et praesidem\nsanitatis ualetudinis et salutis? nonne ipsum Herculem\nmagnum sacrificiis hostiis et ture inuitatis incenso, quem ipsi\nuos fertis uiuum arsisse post poenas et concrematum in funestis\nbusticetis? nonne illum Attin Phrygem abscisum et spoliatum\nuiro magnae matris in adytis deum propitium, deum sanctum\nGallorum conclamatione testamini? nonne ipsum Romulum\npatrem senatorum manibus dilaceratum centum et Quirinum\nesse Martium dicitis et sacerdotibus et puluinaribus honoratis\net in aedibus adoratis amplissimis et post haec omnia caelum\nascendisse iuratis ? aut igitur ridendi et uos estis, qui homines\ngrauissimis cruciatibus interemptos deos putatis et colitis, aut\n\n\n\n\nsi certa est ratio, cur id nobis faciendum putetis, et nobis\npermittite scire, quibus istud causis rationibusque faciamus.\n; natum hominem colitis. etiamsi esset id uerum, locis ut in\nsuperioribus dictum est, tamen pro multis et tam liberalibus\ndonis quae ab eo profecta in nobis sunt deus dici appellarique\ndeberet. cum uero deus sit re certa et sine ullius seriae dubitationis\nambiguo, infitiaturos arbitramini nos esse, quam maxime\nillum ab nobis coli et praesidem nostri corporis nuncupari ?\nergone, inquiet aliquis furens iratus et percitus, deus ille est\nChristus? deus, respondebimus, et interiorum potentiarum deus\net quod magis infidos acerbissimis doloribus torqueat, rei\nmaximae causa a summo rege ad nos missus. postulabit forsitan\ninsanior et furiosior factus, an se ita res habeat, quemadmodum\ndicimus, comprobari. nulla maior est comprobatio,\nquam gestarum ab eo fides rerum, quam uirtutum nouitas,\nquam omnia uicta decreta dissolutaque fatalia, quae populi\ngentesque suo geri sub lumine nullo dissentiente uiderunt,\nquae nec ipsi audent falsitatis arguere, quorum antiquas et\npatrias leges uanitatis esse plenissimas atque inanissimae\nsuperstitionis ostendit.\noccursurus forsitan rursus est cum aliis\nmultis calumniosis illis et puerilibus uocibus: magus fuit,\nclandestinis artibus omnia illa perfecit, Aegyptiorum ex adytis\nangelorum potentium nomina et remotas furatus est disciplinas.\nquid dicitis, o paruuli, incomperta uobis et nescia temerariae\nuocis loquacitate garrientes? ergone illa quae gesta sunt daemonum\nfuere praestigiae et magicarum artium ludi? potestis\naliquem nobis designare, monstrare ex omnibus illis magis,\nqui umquam fuere per saecula, consimile aliquid Christo millesima\nex parte qui fecerit? qui sine ulla ui carminum, sine\nherbarum et graminum sucis, sine ulla aliqua obseruatione\n\n\n\n\nsollicita sacrorum libaminum temporum ? non enim urgemus\net quaerimus quae sese spondeant facere uel in quibus generibus\nactuum soleat omnis illorum doctrina et experientia contineri.\nquis enim hos nesciat aut inminentia studere praenoscere,\nquae necessario uelint nolint suis ordinationibus ueniunt,\naut mortiferam inmittere quibus libuerit tabem aut\nfamiliarum dirumpere caritates aut sine clauibus reserare quae\nclausa sunt aut ora silentio uincire aut in curriculis equos\ndebilitare incitare tardare aut uxoribus et liberis alienis, f.\nsiue illi mares sunt siue feminei generis, inconcessi amoris\nflammas et furiales immittere cupiditates aut si utile aliquid\nuideantur audere, non propria ui posse sed eorum quos inuocant\npotestate?\natquin constitit Christum sine ullis admimcutis\nrerum, sine ullius ritus obseruatione uel lege omnia illa\nquae fecit nominis sui possibilitate fecisse et quod proprium\nconsentaneum dignum deo fuerat uero, nihil nocens aut noxium\nsed opiferum, sed salutare, sed auxiliaris plenum nobis potestatis\nmunifica liberalitate donasse. quid dicitis o iterum?\nergo ille mortalis aut unus fuit e nobis, cuius imperium, cuius\nuocem popularibus et cotidianis uerbis missam ualetudines\nmorbi febres atque alia corporum cruciamenta fugiebant? unus\nfuit e nobis, cuius praesentiam, cuius uisum gens illa nequibat\nferre mersorum in uisceribus daemonum conterritaque ui nona\nmembrorum possessione cedebat? unus fuit e nobis, cuius\nfoedae uitiligines iussioni obtemperabant pulsae statim et concordiam\ncolorum commaculatis cutibus relinquebant? unus fuit\ne nobis, cuius ex leui tactu stabant profluuia sanguinis et inmoderatos\ncohibebant fluores? unus fuit e nobis, cuius manus\nintercutes et ueternosae fugiebant undae, penetrabilis ille uitabat\nliquor et turgentia uiscera salutari ariditate deflabant?\n\n\n\n\nunus fuit e nobis, qui claudos currere praecipiebat, et iam â€  operis\nres erat, porrigere mancos manus, et articuli mobilitates\niam ingenitas explicabant; captos membris adsurgere, et iam\nBUOS referebant lectos alienis paulo ante ceruicibus lati;\nuiduatos uidere luminibus, et iam caelum diemque cernebant\nnullis cum oculis procreati?\nunus, inquam, fuit e nobis, qui\ndebilitatibus uariis morbisque uexatos centum aut hoc amplius\nsemel una intercessione sanabat? cuius uocem ad simplicem\nfuribunda et insana explicabant se maria, procellarum turbines\ntempestatesque sidebant? qui per altissimos gurgites pedem\nferebat, inlutum, calcabat ponti terga undis ipsis stupentibus\nin famulatum subeunte natura? qui sequentium se milia quinque\nquinque saturauit e panibus, ac ne esse praestigiae incredulis\nillis uiderentur et duris, bis senarum sportarum sinus\nreliquiarum fragminibus aggerabat? unus fuit e nobis, qui\nredire in corpora iamdudum animas praecipiebat efflatas, prodire\nab aggeribus conditos et post diem funeris tertium\npollinctorum uelaminibus expediri? unus fuit e nobis, qui\nquid singuli uoluerent, quid sub obscuris cogitationibus continerent\ntacitorum in cordibus peruidebat? unus fuit enobis,\nqui cum unam emitteret uocem, ab diuersis populis et dissona\noratione loquentibus familiaribus uerborum sonis et suo cuique\nutens existimabatur eloquio? unus fuit e nobis, qui cum officia\nreligionis certae suis sectatoribus traderet, mundum totum\nrepente conplebat quantusque et qui esset reuelata nominis\ninmensitate monstrabat? unus fuit e nobis, qui deposito corpore\ninnumeris se hominum prompta in luce detexit, qui\n\n\n\n\nsermonem dedit atque accepit, docuit castigauit admonuit, qui\nne illi se falsos uanis imaginationibus existimarent, se semel\niterum saepius familiari conlocutione monstrauit, qui iustissimis\nuiris etiamnunc inpollutis ac diligentibus sese non per\nuana insomnia sed per purae speciem simplicitatis apparet,\ncuius nomen auditum fugat noxios spiritus, inponit silentium\nuatibus, haruspices inconsultos reddit, adrogantium magorum\nfrustrari efficit actiones, non horrore ut dicitis nominis sed\nmaioris licentia potestatis?\net haec quidem summatim exposita\nnon ea ratione protulimus, tamquam magnitudo facientis solis.\nin his esset perspicienda uirtutibus. quanta sint enim haec\nuel exilitatis cuius reperientur et ludi, si traditum fuerit nosci,\nex quibus ad nos regnis, cuius numinis ministrator aduenerit.\nquae quidem ab eo gesta sunt et factitata, non ut se uana\nostentatione iactaret sed ut homines duri atque increduli scirent\nnon esse quod spondebatur falsum et ex operum benignitate\nquid esset deus uerus iam addiscerent suspicari. simul\net illud uolumus sciri, cum summatim ut dictum est enumeratio\nfacta gestorum est, non ea Christum * potuisse quae\nfecit, sed constituta etiam exsuperasse fatorum. nam si, ut\nliquet et constat, debilitates et corporum passiones [surdi\nmanci et muti], neruorum contractio et amissio luminis fatalibus\naccidunt inroganturque decretis, si, solus haec Christus\ncorrexit restituit atque sanauit: sole ipso est clarius, potentiorem\nillum fuisse quam fata sunt, cum ea soluit et uicit\nquae perpetuis nexibus et immobili fuerant necessitate deuincta.\nsed frustra, inquit nescio quis, tantum adrogas Christo, cum\nsaepe alios sciamus et † scierimus deos et laborantibus\n\n\n\n\nplurimis dedisse medicinas et multorum hominum morbos ualetudinesque\ncurasse. non inquiro, non exigo, quis deus aut quo\ntempore cui fuerit auxiliatus aut quem fractum restituerit\nsanitati: illud solum audire desidero, an sine ullius adiunctione\nmateriae id est medicaminis alicuius ad tactum morbos iusserit\nab hominibus euolare, imperio aut fecerit et emori ualetudinum\ncausam et debilium corpora ad suas remeare naturas. Christus\nenim scitur aut admota partibus debilitatis manu aut uocis\nsimplicis iussione aures aperuisse surdorum, exturbasse ab\noculis caecitates, orationem dedisse mutis, articulorum uincula\nrelaxasse, ambulatum dedisse contractis, uitiligines querqueras\natque intercutes morbos omniaque alia ualetudinum genera,\nquae humana corpora sustinere nescio qua uoluit inportuna\n-4 crudelitas, uerbo solitus imperioque sanare. quid simile dii\nomnes, a quibus opem dicitis aegris et periclitantibus latam ?\nqui si quando ut fama est nonnullis adtribuere medicinam,\naut cibum aliquem iusserunt capi aut qualitatis alicuius\nebibi potionem aut herbarum et graminum sucos superponere\ninquietantibus causis, ambulare, cessare aut re aliqua quae\nofficiat abstinere. quod esse non magnum nec admirationis\nalicuius stupore condignum promptum est, si uolueritis attendere:\net medici enim sic curant, animal humi natum nec confisum\nscientiae ueritate sed in arte suspicabili positum et\nconiecturarum aestimationibus nutans. nulla autem uirtus est\nmedicaminibus amouere quae noceant: beneficia ista rerum, non sunt curantium potestates, et ut sit laudabile scire, qua\nquibus conueniat medicina aut arte curari, locus huius laudis\nnon in deo sed in homine constitutus est. hunc enim non\nest turpe rebus extrinsecus sumptis ualetudinem hominis fecisse\nmeliorem: indecorum deo est, non ipsum per se posse, sed\nexternarum adminiculis rerum sanitatem incolumitatemque\n\n\n\n\npraestare.\net quoniam beneficia salutis datae aliorum numinum comparatis\net Christi, quot milia uultis a nobis debilium uobis\nostendi, quot tabificis adfectos morbis nullam omnino rettulisse\nmedicinam, cum per omnia supplices irent templa, cum deorum\nante ora prostrati limina ipsa conuerrerent osculis, cum Aesculapium\nipsum datorem ut praedicant sanitatis, quoad illis\nsuperfuit uita, et precibus fatigarent et inuitarent miserrimis\nuotis? nonne alios scimus malis suis commortuos, cruciatibus\nalios consenuisse morborum, perniciosius alios sese habere\ncoepisse, postquam dies noctesque in continuis precibus et\npietatis expectatione triuerunt? quid ergo prodest ostendere\nunum aut alterum fortasse curatos, cum tot milibus subuenerit\nnemo et plena sint omnia miserorum infeliciumque delubra?\nnisi forte dicetis, opem bonis ab diis ferri, malorum miserias\ndespici. atquin Christus aequaliter bonis malisque subuenit\nnec repulsus ab hoc quisquam est qui rebus auxilium duris\ncontra impetum postulabat iniuriasque fortunae. hoc est enim\nproprium dei ueri potentiaeque regalis, benignitatem suam\nnegare nulli nec reputare, quis mereatur aut minime, cum\nnaturalis infirmitas peccatorem hominem faciat, non uoluntatis\nseu iudicationis electio. dicere porro meritis opem laborantibus\nab diis ferri, hoc est in medio ponere et dubitabile quod\nadseras facere,\\' ut et ille qui sanus est factus fortuito possit\nuideri esse seruatus et ille qui non est non meriti causa\nsed infirmitate credatur ualetudinem expellere non potuisse\ndiuina.\nquid quod istas uirtutes, quae sunt a nobis summatim,\nnon ut rei poscebat magnitudo, depromptae, non tantum ipse\nperfecit ui sua, uerum, quod erat sublimius, multos alios experiri\net facere sui nominis cum adiectione permisit. nam cum\n\n\n\n\n\n\n\n\nuideret futuros uos esse gestarum ab se rerum diuinique operis\nabrogatores, ne qua subesset suspicio, magicis se artibus\nmunera illa beneficiaque largitum, ex immensa illa populi\nmultitudine, quae suam gratiam sectabatur admirans, piscatores\nopifices rusticanos atque id genus delegit imperitorum,\nqui per uarias gentes missi cuncta illa miracula sine ullis\nfucis atque adminiculis perpetrarent. uerbo ille compescuit\nuerminantium membrorum cruces, et illi uerbo compescuerunt\nfurialium uermina passionum. imperio ille uno exturbauit a\ncorporibus daemonas et exanimatis suos restituit sensus, sub\neorum tortantes et illi se â€  casibus iussione non alia sanitati\net constantiae reddiderunt. ille notas albicantium uitiliginum\nmanu admota detersit, liniamenta et hi corporum haud dissimili\nconciliauere contactu. uliginosa ille et turgentia uiscera\nsiccitatem iussit reciperare natiuam, et famuli eius hoc modo\nstatuerunt errantes aquas et a pernicie corporum suos labi\niussere per tramites. ille ulcera oris inmensi et recusantia\nperpeti sanitatem intra unius uerbi moram continuato frenauit\na pastu, et illi haud aliter contumaciam canceris saeui ad\nsubeundam cicatricem circumscriptis euaginationibus compulerunt.\nincessum ille claudis dedit, uisum luminibus caecis, interemptos\nreuocauit ad uitam, nec minus et hi quoque contractionem\nrelaxauere neruorum, luce oculos impleuere iam perdita\net ab tumulis remeare defunctos exequiarum conuersione\niusserunt. neque quicquam est ab illo gestum per admirationem\nstupentibus cunctis, quod non omne donauerit faciendum\nparuolis illis et rusticis et eorum subiecerit potestati.\nquid\ndicitis, o mentes incredulae difficiles durae, alicuine mortalium\nIuppiter ille Capitolinus huiusmodi potestatem dedit? curionem\n\n\n\n\naut pontificem maximum, quinimmo dialem, quod eius est, .\nflaminem isto iure donauit? non dicam, ut mortuos excitaret,\nnon ut caecis restitueret lucem, non ut membrorum situs curuatis\nredderet et dissolutis, sed ut pustulam reduuiam papulam\naut uocis imperio aut manus contrectatione comprimeret.\nergo illud humanum fuit aut ex ore terrenis stercoribus innutrito\ntale potuit ius dari, talis licentia proficisci, et non\ndiuinum et sacrum, aut si aliquam superlationem res capit,\nplusquam diuinum et sacrum? nam si facias ipse quod possis\net quod tuis sit uiribus potentatuique conueniens, \\'admiratio\nnon habet quod exclamet: id enim quod potueris feceris et\nquod praestare debuerit uis tua, ut operis esset una et ipsius\nqui operaretur aequalitas. transscribere posse in hominem ius\ntuum et quod facere solus possis fragilissimae rei donare et\nparticipare faciendum, supra omnia sitae est potestatis continentisque\nsub sese est rerum omnium causas et rationum\nfacultatumque naturas.\nage nunc ueniat quaeso per igneam\nzonam magus interiore ab orbe Zoroastres, Hermippo ut adsentiamur\nauctori, Bactrianus et ille conueniat, cuius Ctesias\nres gestas historiarum exponit in primo, Armenius Zostriani\nnepos et familiaris Pamphylus Cyri, Apollonius Damigero et\nDardanus, Belus Iulianus et Baebulus, et si quis est alius qui\nprincipatum et nomen fertur in talibus habuisse praestigiis:\npermittant uni ex populo in officium sermonis dandi ora coarticulare\nmutorum, surdorum auriculas returare, sine luminibus\nprocreatis oculorum redintegrare naturas et in frigentia olim\nmembra sensus animasque reducere. aut si ardua res ista est\n\n\n\n\n\n\n\nneque aliis permittere talium possunt operum potestates, ipsi\nfaciant et cum suis ritibus faciant, quidquid malefici graminis\nnutricant terrarum sinus, quidquid uirium continet fremor ille\nuerborum atque adiunctae carminum necessitates, non inuidemus,\nadiciant, non interdicimus, colligant: experiri libet et recognoscere, an cum suis efficere diis possint, quod ab rusticis\nChristianis iussionibus factitatum est nudis.\ndesistite, o nescii,\nin maledicta conuertere res tantas nihil ei nocitura qui fecit,\npericulum adlatura sed uobis, periculum inquam non paruum,\nsed in rebus eximiis, sed in praecipuis constitutum, si quidem\nres anima pretiosa est, nec ipso se homini quicquam potest\ncarius inueniri. nihil ut remini magicum, nihil humanum,\npraestigiosum aut subdolum, nihil fraudis delituit in Christo,\nderideatis licet ex more atque in lasciuiam dissoluamini cachinnorum.\ndeus ille sublimis fuit, deus radice ab intima,\ndeus ab incognitis regnis et ab omnium principe deo sospitator\nest missus, quem neque sol ipse neque ulla, si sentiunt,\nsidera, non rectores, non principes mundi, non denique dii\nmagni, aut qui fingentes se deos genus omne mortalium territant,\nunde aut qui fuerit potuerunt noscere uel suspicari: et\nmerito. exutus at corpore, quod in exigua sui circumferebat\nparte, postquam uideri se passus est, cuius esset aut magnitudinis\nsciri, nouitate rerum exterrita uniuersa mundi sunt\nelementa turbata, tellus mota contremuit, mare funditus refusum\nest, aer globis inuolutus est tenebrarum, igneus orbis\nsolis tepefacto ardore deriguit. quid enim restabat ut fieret,\npostquam deus est cognitus is, qui esse iamdudum unus indicabatur\ne nobis?\nsed non creditis gesta haec. sed qui ea conspicati\nsunt fieri et sub oculis suis uiderunt agi, testes optimi\ncertissimique auctores, et crediderunt haec ipsi et credenda\nposteris nobis haud exilibus cum adprobationibus tradiderunt.\n\n\n\n\nquinam isti sint fortasse quaeritis? gentes populi nationes\net incredulum illud genus humanum, quod nisi aperta res\nesset et luce ipsa quemadmodum dicitur clarior, numquam\nrebus huiusmodi credulitatis suae commodaret adsensum. an\nnumquid dicemus illius temporis homines usque adeo fuisse .\nuanos mendaces stolidos brutos, ut quae numquam uiderant\nuidisse se fingerent et quae facta omnino non erant falsis proderent\ntestimoniis aut puerili adsertione firmarent, cumque\npossent uobiscum et unanimiter uiuere et inoffensas ducere\nconiunctiones, gratuita susciperent odia et execrabili haberentur\nin nomine?\nquodsi falsa ut dicitis historia illa rerum est,\nunde tam breui tempore totus mundus ista religione completus\nest, aut in unam coire qui potuerunt mentem gentes regionibus\ndissitae, uentis caeli conuexionibusque dimotae? adseuerationibus\ninlectae sunt nudis, inductae in spes cassas, et in\npericula capitis immittere se sponte temeraria desperatione\nuoluerunt, cum nihil tale uidissent quod eas in hos cultus\nnouitatis suae posset excitare miraculo ? immo quia haec omnia\net ab ipso cernebant geri et ab eius praeconibus, qui per orbem\ntotum missi beneficia patris et munera â€  dis animis hominibusque\nportabant, ueritatis ipsius ui uictae et dederunt se deo\nnec in magnis posuere dispendiis membra uobis proicere et\nuiscera sua lanianda praebere.\nsed conscriptores nostri mendaciter\nista prompserunt, extulere in immensum exigua gesta\net angustas res satis ambitioso dilatauere praeconio. atqui ut\niam cuncta referri in scripta potuissent, uel quae ab ipso gesta\n\n\n\n\nsunt uel quae ab eius praeconibus pari iure et potentia terminata,\nmagis uos incredulos faceret uis tanta uirtutum, et\nadprehendere locum fortasse possetis, quo uideretur esse simillimum\nueri, et incrementa rebus adposita et inditas scriptis et\ncommentariis falsitates. sed neque omnia conscribi aut in\naures omnium peruenire potuerunt gesta gentibus in ignotis\net usum nescientibus litterarum, aut siqua sunt litteris conscriptionibusque\nmandata, maleuolentia daemonum, quorum\ncura et studium est hanc intercipi ueritatem, et consimilium\nhis hominum interpolata quaedam et addita, partim mutata\natque detracta uerbis syllabis litteris, ut et prudentium\ntardarent fidem et gestorum corrumperent auctoritatem. sed\nnumquam fuerit, his bene ut Christus qui fuerit litterarum\ntestimoniis colligatur, cuius in id solum dimissa est causa, ut\nsi esse constiterit ea uera quae dicimus, confessione omnium\ndeus fuisse monstretur.\nnon creditis scriptis nostris: et nos\nuestris non credimus scriptis. falsa de Christo conpingimus: \\'\net uos de diis uestris inania et falsa iactatis; neque enim\ncaelo deus aliquis lapsus est aut suis res uestras commentatus\nest manibus aut ratione consimili nostris rebus et religionibus\nderogauit. ab hominibus haec scripta: et illa sunt\nab hominibus scripta, mortalibus edissertata sermonibus; et\nquidquid dicere de nostris conscriptoribus intenderitis, et de\nuestris haec dicta paribus sumite atque habetote momentis.\nuultis uera esse quae in uestris conprehensa sunt scriptis:\net quae in nostris consignata sunt litteris confiteamini necesse\nest esse uera. falsitatis arguitis res nostras: et nos uestras\narguimus falsitatis. sed antiquiora, inquitis, nostra sunt ac\nper hoc fidei et ueritatis plenissima: quasi uero errorum non\n\n\n\n\nantiquitas plenissima mater sit et non ipsa pepererit res eas\nquae turpissimas diis notas ignominiosis concinnauerunt in\nfabulis. ante milia enim annorum decem non potuerunt falsa\net audiri et credi aut non simillimum ueri est, fidem uicinis\net finitimis quam spatiorum inesse longinquitate distantibus?\ntestibus enim haec, illa opinionibus adseruntur et procliuius\nmulto est, minus esse in recentibus fictionis quam in antiqua\nobscuritate summotis.\nsed ab indoctis hominibus et rudibus\nscripta sunt et idcirco non sunt facili auditione credenda. uide\nne magis haec fortior causa sit, cur illa sint nullis coinquinata\nmendaciis, mente simplici prodita et ignara lenociniis ampliare.\ntriuialis et sordidus sermo est. numquam enim ueritas sectata\nest fucum nec quod exploratum et certum est circumduci se\n- patitur orationis per ambitum longiorem. collectiones enthymemata\ndefinitiones omniaque illa ornamenta quibus fides\nquaeritur adsertioni suspicantes adiuuant, non ueritatis liniamenta\ndemonstrant. ceterum qui scit, quid sit illud quod\ndicitur, nec definit nec colligit neque alia sectatur artificia\nuerborum, quibus capi consueti sunt audientes et ad consensum\nrei circumscriptionis necessitate traduci.\nbarbarismis, soloecismis\nobsitae sunt, inquit, res uestrae et uitiorum deformi\ntate pollutae. puerilis sane atque angusti pectoris reprehensio,\nquam si admittemus ut uera sit, abiciamus ex usibus nostris\nquorundam fructuum genera, quod cum spinis nascuntur et\n25 purgamentis aliis, quae nec alere nos possunt nec tamen impediunt\nperfrui nos eo, quod principaliter * antecedit et saluberrimum\nnobis uoluit esse natura. quid enim officit, o quaeso,\naut quam praestat intellectui tarditatem, utrumne quid glabre\n\n\n\n\nan hirsuta cum asperitate promatur, inflectatur quod acui\nan acuatur quod oportebat inflecti? aut qui minus id quod\ndicitur uerum est, si in numero peccetur aut casu praepositione\nparticipio coniunctione? pompa ista sermonis et\noratio missa per regulas contionibus litibus foro iudiciisque\nseruetur deturque illis immo, qui uoluptatum delenimenta\nquaerentes omne suum studium uerborum in lumina contulerunt.\ncum de rebus agitur ab ostentatione summotis, quid\ndicatur spectandum est, non quali cum amoenitate dicatur,\nnec quid aures commulceat, sed quas adferat audientibus\nutilitates, maxime cum sciamus etiam quosdam in sapientia\ndeditos non tantum abiecisse sermonis cultum uerum etiam,\ncum possent ornatius atque uberius eloqui, triuialem studio\nhumilitatem secutos, ne conrumperent scilicet grauitatis rigorem\net sophistica se potius ostentatione iactarent. enimuero dissoluti\nest pectoris in rebus seriis quaerere uoluptatem et cum\ntibi sit ratio cum male se habentibus atque aegris, sonos\nauribus infundere dulciores, non medicinam uulneribus admouere.\nquamquam si uerum spectes, nullus sermo natura est\ninteger, uitiosus similiter nullus. quaenam est enim ratio\nnaturalis aut in mundi constitutionibus lex scripta, ut hic\nparies dicatur et haec sella, cum neque sexus habeant femininis\ngeneribus masculinisque discretos neque quisquam docere\ndoctissimus me possit ipsum hic et haec quid sint aut cur\nex his unum sexum uirilem designet, femininis generibus id\nquod sequitur adplicetur. humana ista sunt placita et ad\nusum sermonis faciendi non sane omnibus necessaria : nam et\nhaec paries forsitan et hic sella dici sine ulla reprehensione\npdtuissent, si ab initio sic dici placuisset et a sequentibus\n\n\n\n\nsaeculis communi esset in sermocinatione seruatum. et tamen\no isti, qui pollutas res nostras uitiorum criminamini foeditate,\nstribiligines et uos istas libris illis in maximis atque admirabilibus\nnon habetis? nonne alias haec utria alias dicitis\nhos utres, caelus et caelum, non item pileus et pileum, non item\ncrocus et crocum, non item fretus et fretum? non item\napud uos est positum hoc pane et hic panis, hic sanguis et\n• hoc sanguen, candelabrum et iugulum ratione eadem iugulus\net candelaber? nam si singula nomina non possunt genera\nplura habere quam singula neque eadem possunt huius esse\ngeneris et illius, genus enim transire genus in alterum non\npotest, tam peccat qui genera masculina femininis pronuntiat\nlegibus quam ab eo peccatur qui articulos masculinos femininis\ngeneribus anteponit. atqui uos conspicimus et res masculinas\nfeminine et femineas masculine et quas esse dicitis neutras et\nillo et hoc modo sine ulla discretione depromere. aut igitur nulla\nest culpa indifferenter his uti et frustra nos dicitis soloecismorum\nobscenitate deformes, aut si certum est singula quibus\ndebeant rationibus explicari, in similibus uitiis uos quoque\nuersamini, quamuis Epicados omnes, Caesellios Verrios Scauros\nteneatis et Nisos.\nsed si deus, inquiunt, fuit Christus,\ncur forma est in hominis uisus et cur more est interemptus\nhumano? an aliter potuit inuisibilis illa uis et habens nullam\nsubstantiam corporalem inferre et commodare se mundo, conciliis\ninteresse mortalium, quam ut aliquod tegmen materiae\nsolidioris adsumeret, quod oculorum susciperet iniectum et ubi\nse figere inertissimae posset contemplationis obtutus ? quis etenim\n\n\n\n\nmortalium quiret eum uidere, quis cernere, si talem uoluisset\ninferre se terris qualis ei primigenia natura est et\nqualem se ipse in sua esse uoluit uel qualitate uel numine?\nadsumpsit igitur hominis formam et sub nostri generis similitudine\npotentiam suam clausit, ut et uideri posset et conspici,\nuerba faceret et doceret atque omnis exequeretur res eas\npropter quas in mundum uenerat faciendas summi regis imperio\net dispositione seruatis.\nquid enim, dicit, rex summus\nea quae in mundo facienda esse decreuerat sine homine simulato\nnon quibat efficere? si oporteret ita fieri quemadmodum\ndicitis, ita fortasse fecisset; quia non oportuit, aliter fecit.\nquare isto uoluit et illo genere noluit, latent [aliter] inuolutae et\nuix ullis comprehensibiles causae, quas accipere fortasse potuisses,\nsi non esses iamdudum ad non accipiendum paratus et prius\nte formares ad non credendi frontem quam tibi esset expositum\nid quod nouisse atque audire conquiris.\nsed more est\nhominis interemptus. non ipse: neque enim cadere diuinas in\nres potest mortis occasus nec interitionis dissolutione dilabi id\nquod est unum et simplex nec ullarum partium congregatione\nconpactum. quis est ergo uisus in patibulo pendere, quis mortuus?\nhomo quem induerat et secum ipse portabat. incredibile\ndictu est et caecis obscuritatibus inuolutum. si uelis, non\ncaecum est et similitudine proxima constitutum. si quo tempore\nSibylla praesagia, oracula illa depromens fundebat ui ut\ndicitis Apollinis plena, ab impiis esset caesa atque interempta a*\n\n\n\n\nlatronibus: numquid Apollo diceretur in ea esse occisus? si\nBacis, si Helenus, Marcius aliique similiter uates hariolantes\n. essent uita et luce priuati: numquid aliquis diceret lege eos\nhumanitatis extinctos qui illorum per ora loquentes uias rerum\npostulantibus explicabant P mors illa quam dicitis adsumpti\nhominis fuit non ipsius, gestaminis non gestantis, quam nec\nipsa perpeti succubuisset species. tanta si non agenda res esset\net inexplicabilis ratio fati clausis patefacienda mysteriis.\nquae\nsunt ista, inquies, clausa atque obscura mysteria? quae nulli\nnec homines scire nec ipsi qui appellantur dii mundi parte\nqueunt aliqua suspicionis atque opinationis attingere, nisi quos\nipse dignatus est cognitionis tantae inpertire muneribus et in\nabditos recessus thesauri interioris inducere. quid enim? si\nnollet inferri sibi a quoquam manus, summa illi fuisset contentione\nnitendum, ut hostes ab se suos uel potestate uniuersa\nprohiberet ? qui caecis restituerat lumina, is efficere si deberet\nnon poterat caecos? qui debilibus integritatem, is debiles\nreddere difficultati habuit aut labori? qui claudos praecipiebat\nincedere, is motus conligare membrorum neruorum duritia\nnesciebat ? qui extrahebat ab tumulis mortuos, huic arduum\nfuerat letum cui uellet indicere? sed quia fieri ratio ea quae.\nfuerant destinata poscebat et hic in. ipso mundo nec modo\nquam gestum est alio, inaestimabilis illa atque incredibilis\nlenitas iniurias in se hominum puerilibus pro ineptiis ducens\nmanus in se porrigi ab inmanibus passa est durissimisque latronibus\nnec reputandum putauit quid illorum dissignasset\naudacia, dummodo suis ostenderet, quid ab sese expectare\n\n\n\n\ndeberent. cum enim de animarum periculis multa â€  mala de\nillarum contra insinuator, magister atque auctor ad officiorum\nconuenientium fines suas leges et constituta direxit: non superbiae\nfastum comminuit, non libidinum extinxit flammas,\nnon hiatum compressit auiditatis, non tela extorsit e manibus\natque omnia seminaria totius uitiositatis abscidit? ipse denique\nnon lenis, non placidus, non accessu facilis, non familiaris adfatu,\nnon humanas miserias indolescens omnes omnino crucibus\net corporalibus adfectos malis, morbis unica illa benignitate\nmiseratus reddidit et restituit sanitati?\nquid ergo uos subigit,\nquid hortatur maledicere conuiciari inexpiabiles cum eo conserere\nsimultates, quem redarguere, quem tenere nemo omnium\npossit ullius facinoris in reatu? tyrannos ac reges uestros, qui\npostposito deorum metu donaria spoliant populanturque templorum,\nqui proscriptionibus exiliis caedibus nudant nobilitatibus\nciuitates, qui matronarum pudorem ac uirginum ui\nsubruunt atque eripiunt licentiosa, appellatis indigetes atque\ndiuos, et quos odiis acrioribus conueniebat a uobis carpi, puluinaribus\naris templis atque alio mactatis cultu, ludorum et\ncelebritate natalium. nec non et illos omnes, qui conscriptione\nuoluminum multiformi maledictis mordacibus carpunt publicos\nmores, qui luxurias ac uitia uestra secant urunt dilacerant,\nqui sui temporis posteris notas scriptorum perpetuitate prolatant:\nqui matrimonia persuadent habenda esse communia,\nqui cum pueris cubitant formonsis lasciuientibus nudis, qui\npecudes uos esse, qui fugitiuos, qui exules, qui uilissimae seruos\nnotae, furiosos praedicant et insanos, admirantes plaudentes\n\n\n\n\nad caeli sustollitis sidera, bybliothecarum reponitis in arcanis,\nquadrigis et statuis muneramini et quantum est in uobis uelut\nquadam aeternitate donatis inmortalium testificatione titulorum:\nsolum Christum conpellare, dilacerare, potestis si deum, uultis, immo\nsolum si liceat beluarum agrestium ritu cruentis oribus\nmandere, comminutis cum ossibus transuorare. quodnam quaeso\nob meritum dicite, cuius ob peccati culpam? quid ab eo\nconmissum est, quod tenorem inflecteret recti et in odia uos\naspera furialibus stimulis concitaret? quia animarum uestrarum\ncustodem se missum solo indicauit ab rege, quia uobis inmortalitatem\nferre, quam uos habere confiditis humanis paucorum\nadseuerationibus suasi? quodsi esset apud uos certum falsa\nillum dicere, spes etiam uanissimas polliceri, nec sic uideo\nfuisse causam, cur eum deberetis odisse, cur hostili animaduersione\ndamnare, immo si animus uobis clemens fuisset et\nmitis, uel propter id solum eum deberetis amplecti, quod\noptabilia uobis sponderet et prospera, quod bonarum esset\nnuntius rerum, quod ea praedicaret quae nullius animum laederent,\nsecurioris quinimmo expectationis implerent.\no ingratum\net impium saeculum, o in priuatam perniciem incredibili pectoris\nobstinatione paratum. si aliquis ad uos medicus ei summotis\nuenisset et numquam uobis regionibus cognitis medicamen\npollicens tale quod a uestris corporibus omnia omnino prohiberet\nmorborum et ualetudinum genera: non certatim omnes\naccurreretis, non. blanditiis omnibus atque honoribus fotum\nfamiliaria susciperetis in moenia, non illud medicaminis genus\noptaretis esse certissimum, non uerum, quod immunes uos\nfore ab tam innumeris uexationibus corporum usque ad ultimos\nfines sponderet aetatis? et licet ambigua res esset,\n\n\n\n\ncommitteretis uos tamen nec potionem incognitam dubitaretis haurire\nspe salutis proposita atque amore incolumitatis incensi. eluxit\natque apparuit Christus rei maximae nuntiator auspicium\nfaustum portans et praeconium. salutare credentibus. quaenam\nest ista crudelitas, inhumanitas quae tanta, quinimmo, ut\nuerius eloquar, fastidium, supercilium, nuntiatorem muneris\net portitorem tanti non tantum uerborum maledictionibus\nscindere uerum etiam bello graui atque omnibus persequi\ntelorum effusionibus et ruinis ? non placent ea quae dicit et\ncum offensionibus audiuntur a uobis: pro ludicris ea uaticinationibus\ncomputate. stolidissimas res loquitur et fatua dona\npromittit: ridete ut sapientes uos uiri et in suis erroribus\nfatuitatem relinquite uolutari. quaenam est haec feritas, ut\nrepetamus quae dicta sunt saepius, quae libido tam carnifex,\ninexpiabile bellum indicere nihil de te merito, dilacerare si\ndetur eum uelle per uiscera, qui non modo nullum intulerit\nmalam ulli sed aequaliter benignus hostibus diceret, quidnam\nanimis salutis deo portaretur a principe, quid esset facto opus ut\ninteritum fugerent et immortalitatem consequerentur ignotam ?\ncumque nouitas rerum et inaudita promissio audientium turbaret\nmentes et credulitatem faceret haesitare, uirtutum omnium\ndominus atque ipsius mortis extinctor hominem suum\npermisit interfici, ut ex rebus consequentibus scirent in tuto\ncsse spes suas quas iamdudum acceperant de animarum salute\nnec periculum mortis alia se posse ratione uitare.\nHoc in loco tribui si ulla facultas posset, uellem cum his\nomnibus quibus nomen inuisum est Christi ab instituta principaliter\ndefensione deuerticulo paulisper facto talia uerba\nmiscere: si nullam esse ducitis contumeliam respondere aliquid .\ninterrogatos, edissertate nobis et dicite: quid rei, quid causae\nest, quod tam grauibus insectamini Christum bellis, uel quas\neius continetis offensas, ut ad eius nominis mentionem rabidorum\npectorum efferuescatis ardoribus? numquid regiam sibi\nuindicans potestatem terrarum orbem cunctum legionibus infestissimis\noccupauit et pacatas ab exordio nationes alias delenit\nac sustulit alias sibi parere ceruicibus compulit subiugatis?\nnumquid ardoribus auaritiae flagrans uniuersas opes illas, quibus\nse genus humanum studiose contendit impleri, possessionis\nsuae mancipio uindicauit? numquid libidinum cupiditatibus\ngestiens pudicitiae repagula ui fregit aut alienis furtim insidiatus\nest matrimoniis? numquid adrogantiae supercilio tumidus\niniurias et contumelias passim sine ullius personae discriminibus\ninrogauit ?\net non in cunctos et ltlmen praetendit uitae et\n\n\n\n\n\n\n\n\npericulum ignorationis amouit? qui si dignus non esset, cui auscultare\ndeberetis et credere, uel hoc ipso fuerat non aspernandus\na uobis, quod salutaria uobis ostenderet, quod uias uobis ad\ncaelum et uota immortalitatis apertaret. at enim odio dignus\nest, quod ex orbe religiones expulit, quod ad deorum cultum\nprohibuit accedi. ergone ille religionis extinctor et impietatis\nauctor arguitur, qui ueram in orbe religionem induxit, qui\n\n\n\n\n\n\nhominibus caecis et reuera in impietate degentibus pietatis\naperuit ianuas et cui se summitterent indicauit? an ulla est\nreligio uerior officiosior, potentior iustior, quam deum principem\nnosse, scire deo principi supplicare, qui bonorum omnium\nsolus caput et fons est perpetuus, cunctarum pater fundator et\nconditor rerum, a quo omnia terrena cunctaque caelestia animantur\nmotu irriganturque uitali, et qui si non esset, nulla profecto\nres esset quae aliquod nomen substantiamque portaret.\nnisi\nforte dubitatis, an sit iste de quo loquimur imperator, et magis\nesse Apollinem creditis, Dianam Mercurium Martem. da uerum\niudicium, et haec omnia circumspiciens quae uidemus magis an\nsint dii ceteri dubitabit quam in deo cunctabitur, quem esse\nomnes naturaliter scimus, siue cum exclamamus o deus, siue\ncum-illum testem â€  deum constituimus improborum et quasi nos\ncernat faciem subleuamus ad caelum. sed minoribus supplicare\ndiis homines uetuit. dii enim minores qui sint aut ubi\nsint scitis? perstrinxit uos aliquando suspicio illorum aut\nmentio, ut merito feratis indigne abrogatos his cultus et honoris\ninpertitione uiduatos? quod si non mentis elatio et typhus\nqui appellatur a Graecis obstaret atque officeret uobis, iamdudum\nscire potuissetis, quid aut quare prohibuerit fieri, intra\nfines quos stare religionem noluerit ueram, quantum uobis\npericulum nasceretur ex eo quod putatis obsequio uel ex\nquibus malis emergeretis, si insidioso renuntiaretis errori.\nuerum\nhaec omnia inlustrius commemorabuntur et planius, cum\nulterius prorsus fuerimus euecti. monstrabimus enim Christum\nnon impietatem docuisse nationes, sed ab latronibus pessimis\nmiserorum hominum inprudentiam uindicasse. non credimus,\n\n\n\n\n\n\n\n\ninquitis, uera esse quae dicit. quid enim? quae uos negatis\nuera esse, non uera esse apud uos liquet, cum imminentia et\nnondum passa nullis possint rationibus refutari? sed et ipse\nquae pollicetur non probat. ita est: nulla enim, ut dixi,\nfuturorum potest existere comprobatio. cum ergo haec sit condicio\nfuturorum, ut teneri et comprehendi nullius possint anticipationis\nattactu, nonne purior ratio est, ex duobus incertis et\nin ambigua exspectatione pendentibus id potius credere quod aliquas\nspes ferat quam omnino quod nullas? in illo enim periculi\nnihil est, si quod dicitur imminere cassum fiat et uacuum; in hoc\ndamnum est maximum id est salutis amissio, si cum tempus\naduenerit aperiatur non fuisse mendacium.\nquid dicitis, o\nnescii, etiam fletu et miseratione dignissimi? ita non extimescitis,\nne forte haec uera sint quae sunt despectui uobis et\npraebent materiam risus ? nec saltem uobiscum sub ohscuri\ncogitationibus uoluitis, ne quod hoc die credere obstinata\nrenuitis peruersitate, redarguat serum tempus et inreuocabilis\npaenitentia castiget? nonne uel haec saltem fidem uobis faciunt\nargumenta credendi, quod iam per omnes terras in tam breui\ntemporis spatio inmensi nominis huius sacramenta diffusa sunt;\nquod nulla iam natio est tam barbari moris et mansuetudinem\nnesciens, quae non eius amore uersa molliuerit asperitatem\nsuam et in placidos sensus adsumpta tranquillitate migrauerit;\nquod tam magnis ingeniis praediti oratores grammatici rhetores\nconsulti iuris ac medici, philosophiae etiam secreta rimantes\nmagisteria haec expetunt spretis quibus paulo ante\nfidebant; quod ab dominis se serui cruciatibus adfici quibus\nstatuerint malunt, solui coniuges matrimoniis, exheredari a\nparentibus liberi quam fidem rumpere Christianam et salutaris\nmilitiae sacramenta deponere; quod cum genera poenarum\n\n\n\n\ntanta sint a uobis proposita religionis huius sequentibus leges,\naugeatur res magis et contra omnes minas atque interdicta\nformidinum animosius populus obnitatur et ad credendi studium\nprohibitionis ipsius stimulis excitetur ? an numquid haec\nfieri passim et inaniter creditis, fortuitis incursibus adsumi\nhas mentes? itane istud non diuinum et sacrum, est? aut sine\ndeo eorum tantas animorum fieri conuersiones, ut, cum carnificis\nunci aliique innumeri cruciatus quemadmodum diximus\nimpendeant credituris, uelut quadam dulcedine atque ** omnium\nuirtutum amore correpti cognitas accipiant rationes atque\nmundi omnibus rebus praeponant amicitias Christi?\nnisi forte I\nobtunsi et fatui uidentur hi uobis, qui per orbem iam totum\nconspirant et coeunt in istius credulitatis adsensum. quid ergo?\nuos soli sapientiae † conditi atque intellegentiae ui mera nescio\nquid † aliud uidetis et profundum: soli esse nugas intellegitis\nhaec omnia, soli uerba et pueriles ineptias ea quae nobis\npromittimus principali ab rege uentura. unde quaeso est uobis\ntantum sapientiae traditum, unde acuminis et uiuacitatis tantum\nuel ex quibus scientiae disciplinis tantum cordis adsumere,\ndiuinationis tantum potuistis haurire ? quia per casus et tempora\ndeclinare uerba scitis et nomina, quia uoces barbaras\nsoloecismosque uitare, quia numerosum et structum compositumque\nsermonem aut ipsi uos nostis ecferre aut incomptus\ncum fuerit scire, quia Fornicem Lucilianum et Marsyam Pomponi\nobsignatum memoria continetis, quia quae sint in litibus\nconstitutiones, quot causarum genera, quot dictionum, quid\nsit genus, quid species, appositum a contrario quibus rationibus\ndistinguatur, idcirco uos arbitramini scire, quid sit falsum,\n\n\n\n\n\n\nquid uerum, quid fieri possit ant non possit, quae imorum\nsummorumque natura sit? \\'numquamne illud uulgatum perstrinxit\naures uestras, sapientiam hominis stultitiam esse apud\ndeum primum?\natque ipsi penitus perspicitis uos ipsos, si quando\nde rebus disceptatis obscuris et naturalia pergitis reserare\nsecreta, et ipsa quae dicitis, quae adseueratis, quae capitali\nplerumque contentione defenditis, nescire uos et unumquemque\nsuspiciones suas pro probatis et comprehensis pertinaci obluctatione\ntutari. quid enim, si uerum perspiciam, etiamsi omnia\nsaecula in rerum inuestigatione ponantur, scire per nos possumus,\nquos ita caecos et superbos nescio quae res protulit et\nconcinnauit inuidia, ut, cum nihil sciamus, omnino fallamus\nnos tamen et in opinionem scientiae sub inflati pectoris tumore\ntollamur. ut enim diuina praeteream et naturali obscuritate\nres mersas, potest quisquam explicare mortalium, id quod\nSocrates ille conprehendere nequit in Phaedro, homo quid\nsit aut unde sit, anceps uarius mobilis pellax multiplex\nmultiformis, in quos usus prolatus sit, cuius sit excogitatus\ningenio, quid in mundo faciat, cur malorum tanta experiatur\nexamina., utrumne illum tellus uliginis alicuius conuersa putore\ntamquam uermes animauerit, tamquam mures, an fictoris alicuius\net fabricatoris manu liniamenta haec corporis atque oris\nacceperit formam? potest, inquam, scire in medio haec posita\natque in sensibus constituta communibus, quibus causis mergamur\nin somnos, quibus euigilemus, quibus modis fiant insomnia,\nquibus uisa: immo, quod ambigit in Theaeteto Plato,\nuigilemus aliquando an ipsum uigilare quod dicitur somni sit\nperpetui portio, et quod agere uideamur, insomnium; cum uidere\n\n\n\n\n\n\nnos dicimus, radiorum et luminis intentione uideamus an\nrerum imagines aduolent et nostris in pupulis sidant; utrum\nsapor in rebus sit an palati contagionibus fiat; quibus ex\ncausis pili nigrorem ingenitum ponant neque omnes pariter\nsed paulatim adiciendo canescant; quid sit quod humores\nuniuersi unum corpus efficiant mixtione, solum oleum respuat\ninmersionem in se pati, sed in suam naturam inpenetrabile\nsemper perspicue colligatur; ipse denique animus, qui inmortalis\na uobis et deus esse narratur, cur in aegris aeger sit,\nin infantibus stolidus, in senectute defessus, delira ecfuttiat\net insana? uerum infirmitas et inscientia miserabilis hoc magis\nest, quod cum fieri possit, ut ueri aliquid aliquando dicamus,\net hoc ipsum nobis incertum sit, an ueri aliquid dixerimus.\net quoniam ridere nostram fidem consuestis atque ipsam credulitatem\nfacetiis iocularibus lancinare, dicite, o festiui et\nmeraco sapientiae tincti et saturi potu, estne operis in uita\nnegotiosum aliquod atque actuosum genus, quod non fide prae-eunte\nsuscipiant sumant atque adgrediantur actores? peregrinamini,\nnauigatis non domum uos credentes peractis negotiationibus\nremeaturos? terram ferro scinditis atque oppletis\nseminum uarietate non credentes uos frugem percepturos esse\nuicibus temporariis? coniugalia copulatis consortia non futura\nesse credentes casta et officiosi foederis in maritos P liberorum\nsusceptatis prolem non incolumem credentes fore et per gradus\naetatis uenturam senectutis ad metas? aegritudines corporum\nmedicorum committitis manibus non credentes morbos posse\nmitigata asperitate leniri? bella cum hostibus geritis non uictoriam\nuos credentes proeliorum successionibus relaturos?\n\n\n\n\n\n\nueneramini deos et colitis non credentes illos esse et propitias\naures uestris supplicationibus accommodare?\nquid? illa de rebus\nab humana cognitione sepositis, quae conscribitis ipsi, quae\nlectitatis, oculata uidistis inspectione et manibus tractata tenuistis?\nnonne uestrum quicumque est huic uel illi credit auctoribus\n? non quod sibi persuaserit quis uerum dici ab altero\nuelut quadam fidei astipulatione tutatur? qui cunctarum rerum\noriginem ignem esse dicit aut aquam, non Thaleti aut Heraclito\ncredit? qui causam in numeris ponit, non Pythagorae Samio,\nnon Archytae? qui animam diuidit et incorporales constituit\nformas, non Platoni Socratico? qui quintum elementum\nprincipalibus adplicat causis, non Aristoteli Peripateticorum\npatri? qui ignem minatur mundo, aduenerit cum tempus, arsurum,\nnon Panaetio Chrysippo Zenoni? qui indiuiduis corporibus\nmundos semper fabricatur et destruit, non Epicuro\nDemocrito Metrodoro? qui nihil ab homine comprehendi ait\natque omnia caecis obscuritatibus inuoluta, non Arcesilae\nCarneadi, non alicui [denique] Academiae ueteris recentiorisque\ncultori?\nipsi denique principes et praedictarum patres sententiarum,\nnonne ea quae dicunt suis credita suspicionibus dicunt?\nuidit enim Heraclitus res ignitim conuersionibus fieri, concretione\naquarum Thales, Pythagoras numeros coire, incorporales\nformas Plato, indiuiduorum Democritus concursiones?\naut illi, qui autumant nihil posse omnino conprehendi, an sit\nuerum quod dicunt sciunt, ut ipsum quod definiunt ueritatis esse intellegant pronuntiatum? cum igitur comperti nihil habeatis\net cogniti omniaque illa quae scribitis et librorum\n\n\n\n\nconprehenditis millibus credulitate adseueretis duce, quaenam\nhaec est iudicatio tam iniusta, ut nostram derideatis fidem,\nquamquam uos habere conspicitis nostram credulitatem communem?\nsed sapientibus uos uiris omnibusque instructis disciplinarum\ngeneribus creditis. nempe illis, qui nihil sciscunt\nnec pronuntiant unum, qui pro suis sententiis bella cum ad-\n\\' uersantibus conserunt et peruicacia semper digladiantur hostili,\nqui cum alter alterius labefactant destruunt conuelluntque\ndecreta, cuncta incerta fecerunt nec posse aliquid sciri ex ipsa\ndissensione monstrarunt.\nsed officiant haec nihil nihilque impediant,\nplurimum quominus eis credere atque auscultare\ndebeatis: et quid est, quod in hac parte aut uos plurimum\nhabeatis aut nos minus? uos Platoni, uos Cronio, uos Numenio\nuel cui libuerit creditis: nos credimus et adquiescimus Christo.\niniquitas haec quanta est, ut cum utrique auctoribus stemus\nsitque nobis et nobis unum et socium credere, nobis uelitis\ndari quod ita ab illis dicatur accipere, nos ea quae proferuntur\na Christo audire et spectare nolitis ? atquin si causas\ncausis, partes partibus uoluerimus aequare, magis nos ualemus\nostendere, quid in Christo fuerimus secuti quam in philosophis\nquid uos. ac nos quidem in illo secuti haec sumus : opera\nillius magnifica potentissimasque uirtutes, quas uariis edidit\nexhibuitque miraculis, quibus quiuis posset ad necessitatem\ncredulitatis adduci et iudicare fideliter, non esse quae fierent .\nhominis sed diuinae alicuius atque incognitae potestatis. uos\nin philospphis uirtutes secuti quas estis, ut magis uos illis\nquam nos Christo oportuerit credere? quisquamne illorum aliquando\nuerbo uno potuit aut unius imperii iussione non dicam\n\n\n\n\nmaris insanias aut tempestatum furores prohibere, compescere,\nnon caecis restituere lumina aut sine luminibus natis dare,\nnon ad uitam reuocare defunctos, non annosas dissoluere passiones:\nsed quod leuissimum multo est, feruunculum, scabiem\naut inhaerentem spinulam callo una interdictione sanare? non\nquo illos negemus aut morum esse integritate laudabiles aut\nnon omni genere studiorum et disciplinarum paratos; nam et\nuerbis eos luculentissimis scimus loqui et compositionibus fluere\nleuigatis, concludere acutissime syllogismos, ordinare sequaciter\ninductiones, suas reddere definitionibus formulas, partiri, diuidere,\nmulta dicere de numerorum generibus, multa de musicis,\ngeometricas res etiam suis scitis et praeceptionibus explicare.\nsed quid istud ad causam? numquid enthymemata syllogismi\nresque aliae similes scire illos ueritatem spondent aut ea re\ndigni sunt quibus necessario debeat rebus de obscurissimis\ncredi? personarum contentio non est eloquentiae uiribus sed\ngestorum operum uirtute pendenda. ille non est dicendus auctor\nbonus, qui sermonem candidule prompsit, sed qui quod\npollicetur diuinorum operum prosequitur sponsione.\nargumenta\nuos nobis et suspicionum argutias proferatis: quibus ipse si\nChristus â€“ cum pace hoc eius et cum uenia dixerim - populorum\nin conuentibus uteretur, quis adquiesceret, quis audiret, quis\neum promittere aperte aliquid iudicaret, aut quis cassa et nuda\niactantem, quamuis esset inprudens et facilitatis stolidae, sequeretur?\nuirtutes sub oculis positae et inaudita illa uis rerum,\nuel quae ab ipso fiebant palam uel ab eius praeconibus celebrabantur\nin orbe toto, tantas subdidit adpetitionum flammas et\nad unius credulitatis adsensum mente una concurrere gentes\net populos fecit et moribus dissimillimas nationes. enumerari\n\n\n\n\nenim possunt atque in usum computationis uenire ea quae in\nIndia gesta sunt, apud Seras Persas et Medos, in Arabia,\nAegypto, in Asia, Syria, apud Galatas Parthos Phrygas, in\nAchaia Macedonia Epiro, in insulis et prouinciis omnibus\nquas sol oriens atque occidens lustrat, ipsam denique apud\ndominam Romam, in qua cum homines essent Numae regis\nartibus atque antiquis superstitionibus occupati, non distulerunt\ntamen res patrias linquere et ueritati coalescere Christianae.\nuiderant enim currum mons magi et quadrigas igneas Petri\nore difflatas et nominato Christo euanuisse: uiderant, inquam,\nfidentem dis falsis et ab eisdem metuentibus proditum pondere\npraecipitatum suo cruribus iacuisse praefractis, post deinde\nperlatum Brundam cruciatibus et pudore defessum ex altissimi\nculminis se rursum praecipitasse fastigio. quae omnia uos gesta\nneque scitis neque scire uoluistis neque umquam uobis necessaria\niudicastis, ac dum uestris Mitis cordibus et quod typhus\nest sapientiam uocatis, dedistis circumscriptoribus locum, illis,\ninquam, noxiis, quorum nomen interest obsolefieri Christianum,\nsuperfundendi caligines atque obscurandi res tantas, eripiendae\nuobis fidei subiciendique contemptus, ut, quia sibi praesentiunt\nfinem pro meritis imminere, nobis quoque immitterent causam,\nper quam periculum adire possetis et uiduari benignitate diuina.\ninterea tamen o isti, qui admiramini, qui stupetis doctorum\net philosophiae scita, ita non iniustissimum ducitis inequitare,\ninludere tamquam stulta nobis et bruta dicentibus, cum uel\nea. uel talia reperiamini et uos dicere quae nobis dici pronuntiarique\nridetis? nec mihi cum his sermo est qui per uaria\nsectarum deuerticula dissipati has atque illas partes opinionum\ndiuersitate fecerunt: uos, uos appello qui Mercurium, qui\n\n\n\n\nPlatonem Pythagoramque sectamini, uosque ceteros, qui estis\nunius mentis et per easdam uias placitorum inceditis unitate.\naudetis ridere nos, quod patrem rerum ac dominum ueneramur\net colimus quodque illi dedamus et permittamus spes nostras?\nquid Plato uester in Theaeteto, ut eum potissimum nominem,\nnonne animo fugere suadet e terris et circa illum semper quantum\nfieri potis est cogitatione ac mente uersari? audetis ridere\nnos, quod mortuorum dicamus resurrectionem futuram, quam\nquidem nos dicere confitemur sed a uobis aliter quam sentiamus\naudiri? quid in Politico idem Plato? nonne cum mundus\nocceperit ab occiduis partibus exoriri et - in cardinem uergere\nqui orientis est solis, rursus erupturos homines telluris e gremio\nscribit senes canos decrepitos et cum anni coeperint accedere\nlongiores per eosdem gradus quibus hodie crescitur ad\nincunabula infantiae desituros? audetis ridere nos, quod animarum\nnostrarum prouideamus saluti id est ipsi nobis? quid\nenim sumus homines nisi animae corporibus clausae? uos enim\nnon omnes pro illarum geritis incolumitatibus curas? non quod\nuitiis omnibus et cupiditatibus abstinetis, metus ille uos habet,\nne uelut trabalibus clauis adfixi corporibus haereatis? quid\nilli sibi uolunt secretarum artium ritus, quibus adfamini nescio\nquas potestates, ut sint uobis placidae neque ad sedes remeantibus\npatrias obstacula impeditionis opponant?\naudetis ridere\nnos, cum gehennas dicimus et inextinguibiles quosdam ignes,\nin quos animas deici ab earum hostibus inimicisque cognouimus?\nquid Plato idem uester in eo uolumine, quod de animae\ninmortalitate conposuit, non Acherontem, non Stygem, non\nCocytum fluuios et Pyriphlegetontem nominat, in quibus animas\nadseuerat uolui mergi exuri? et homo prudentiae non\n\n\n\n\n\n\nparuae et examinis iudiciique perpensi rem inenodabilem suscipit,\nut cum animas dicat immortales, perpetuas et corporali\nsoliditate priuatas, puniri eas dicat tamen et doloris adficiat\nsensu. quis autem hominum non uidet, quod sit immortale,\nquod simplex, nullum posse, dolorem admittere, quod autem\nsentiat dolorem, immortalitatem habere non posse? nec tamen\neius auctoritas plurimum a ueritate declinat. quamuis enim\nuir lenis et beniuolae uoluntatis inhumanum esse crediderit\ncapitali animas sententia condemnare, non est tamen absone\nsuspicatus iaci eas in flumina torrentia flammarum globis et\ncaenosis uoraginibus taetra. iaciuntur enim et ad nihilum redactae\ninteritionis perpetuae frustratione uanescunt. sunt enim\nmediae qualitatis, sicut Christo auctore compertum est, et.\ninterire quae possint deum si ignorauerint, uitae et ab exitio\nliberari, si ad eius se misericordias atque . indulgentias adplicarint,\nut quod ignotum est pateat. haec est hominis mors\nuera, haec nihil residuum faciens - nam illa quae sub oculis\ncernitur animarum est a corporibus diiugatio, non finis abolitionis\nextremus â€” haec inquam est hominis mors uera, cum\nanimae nescientes deum per longissimi temporis cruciatum consumentur\nigni fero, in quem illas iacient quidam crudeliter\nsaeui et ante Christum incogniti et ab solo sciente detecti.\nquare nihil est quod nos fallat, nihil quod nobis polliceatur\nspes cassas id quod a nouis quibusdam dicitur uiris et inmoderata\nsui opinione sublatis, animas immortales esse, domino rerum\nac principi gradu proximas dignitatis, genitore illo ac patre\n\n\n\n\nprolatas, diuinas sapientes doctas neque ulla corporis attrectatione\ncontiguas. quod quia uerum et certum est, a perfecto\nI sumus inemendabili\\' perfectione prolati, inculpabiles et ideo\ninreprehensibiles uiuimus, boni iusti et recti, uitiositatis nullius\nrei, nulla cupiditas nos uincit, nulla libido dehonestat, uirtutum\nomnium seruamus atque integramus tenorem. et quia uno ex\nfonte omnium nostrum defluunt animae, idcirco unum conueniensque\nsentimus, non moribus, non opinionibus discrepamus,\nidem omnes nouimus nec, quot in orbe sunt homines, nobis sunt\nsententiae totidem neque infinita uarietate discretae.\nat dum\nad corpora labimur et properamus humana, ex mundanis circulis\nsecuntur nos causae, quibus mali simus et pessimi, cupiditatibus\natque iracundia ferueamus, exerceamus in flagitiis\nuitam et in libidinem publicam uenalium corporum prostitutione\ndamnemur. et quemadmodum se possunt incorporalibus corpora\nconiungere aut a deo principe res factae ab infirmioribus causis\nad uitiorum dehonestamenta traduci? uultis homines insitum\ntyphum superciliumque deponere, qui deum uobis adsciscitis\npatrem et cum eo contenditis immortalitatem habere uos\nunam? uultis quaerere peruestigare rimari, quid sitis uos ipsi,\ncuius sitis, censeamini quo patre, quid in mundo faciatis, quanam\nratione nascamini, quo pacto prosiliatis ad uitam? uultis\nfauore deposito cogitationibus tacitis peruidere, animantia nos\nesse aut consimilia ceteris aut non plurima differitate distantia?\nquid est enim, quod nos ab eorum indicet similitudine discrepare?\nuel quae in nobis eminentia tanta est, ut animantium\nnumero dedignemur adscribi? ex ossibus illis fundata sunt\ncorpora et neruorum conligatione deuincta: et nobis comparili\n\n\n\n\nratione ex ossibus fundata sunt corpora et neruorum conligatione\ndeuincta. auras accipiunt naribus et per anhelitum reciprocatas\nreddunt: et nos spiritum consimiliter ducimus et respiramus \\'\ncommeatibus crebris. femininis generibus masculinisque distincta\nsunt: in totidem et nos sexus nostro sumus ab auctore\nformati. edunt per uteros fetus et corporalibus conciliis\nprocreant: et nos corporum coniugationibus nascimur et ex\naluis fundimur atque emittimur matrum. cibo sustentantur et\npotu et superfluas foeditates inferioribus egerunt abiciuntque\nposticis: et nos cibo sustentamur et potu et quod natura iam\nrespuit per eosdem effundimus tramites. cura illis est omnibus\nfamem prohibere mortiferam et necessario inuigilare pro\nuictu: quid aliud nos tantis agimus in occupationibus uitae,\nnisi ut ea quaeramus quibus famis periculum deuitetur et infelix\nsollicitudo ponatur? morbos illa et inedias sentiunt et\nad ultimum senectute soluuntur: quid enim? nos immunes\nmalis ab his sumus et non eadem ratione morborum incommoditatibus\nfrangimur et senectutis destruimur tabe? quod si\net illud est uerum, quod in mysteriis secretioribus dicitur, in\npecudes atque alias beluas ire animas improborum, postquam\nsunt humanis corporibus exutae, manifestius comprobatur,\nuicinos nos esse neque interuallis longioribus disparatos. siquidem\nres eadem nobis et illis est una, per quam esse animantia\ndicuntur et motum agitare uitalem.\nsed rationales nos\nsumus et intellegentia uincimus genus omne mutorum. crederem\nistud uerissime dici, si cum ratione et consilio cuncti\nhomines uiuerent, seruarent officiorum tenorem, abstinerent ab\ninlicitis sese, negotia turpia non adirent, neque quisquam\nprauitate consilii atque ignorantiae caecitate contraria sibimet\n<o atque inimica deposceret. uellem tamen scire, quaenam sit haec\n\n\n\n\nratio, per quam sumus potiores animalium generibus cunctis.\nquia nobis domicilia fecimus, quibus possimus hiemalia frigora\net aestatis flagrantias euitare? quid, animantia cetera huius\nrei prouidentiam non habent? nonne alia cernimus opportunissimis\nsedibus nidulos sibi construere, mansiones alia e saxis\net rupibus tegere et communire suspensis, excauare alia telluris\nsola et in fossibilibus foueis tutamina sibimet et cubilia\npraeparare? quodsi ministras manus illis etiam donare parens\nnatura uoluisset, dubitabile non foret, quin et ipsa construerent\nmoenium alta fastigia et artificiosas excuderent nouitates. tamen\nin his ipsis quae rostris atque unguibus faciunt, multa inesse\nconspicimus rationis et sapientiae simulacra, quae homines\nimitari nulla meditatione possimus, quamuis sint nobis opifices\nmanus atque omni genere perfectionis artifices.\nuestem illa\nnon norunt, sellas naues atque aratra conpingere nec denique\nsuperlectilem ceteram quam familiaris usus exposcit. non sunt\nista scientiae munera sed pauperrimae necessitatis inuenta.\nneque cum animis artes caeli ex penetralibus ceciderunt, sed\nexquisitae et natae sunt in terris hic omnes et cum processu\ntemporum paulatim meditatione conflatae. quodsi haberent\nscientias animae, quas genus scilicet habere diuinum atque\nimmortale condignum est, ab initio homines cuncti omnia\nscirent nec saeculum esset ullum, quod artis esset ignarum\nalicuius aut rerum experientia non paratum. nunc uero inops\nuita et multarum indigens rerum fortuita conspiciens qua.edam\ncommodule prouenire, dum imitatur experitur et temptat, dum\nlabitur reformat immutat, ex adsidua reprehensione paruas et\nconcinnauit scientiolas artium et ad unum exitum temporibus\n\n\n\n\nplurimis coemendatas perduxit.\nquodsi homines penitus aut\nipsos se nossent aut intellectum dei suspicionis alicuius acciperent\naura, numquam sibi adsciscerent diuinam immortalemque\nnaturam nec existimarent quiddam magnificum se esse, quia\nsibi craticulas trulleos creterrasque fecerunt, quia subuculas\nsuppara laenas lacernulas trabeas cultros loricas et gladios,\nquia rastra securiculas uomerem. numquam, inquam, crederent\ntypho et adrogantia subleuati, prima esse se numina et aequalia\nprincipis summitati, quia grammaticam musicam oratoriam\npepererunt et geometricas formulas: in quibus artificiis quidnam\ninsit admirabile non uidemus, ut ex eorum inuentione\ncredatur esse animas potiores et sole et sideribus cunctis, hunc\ntotum, cuius membra sunt haec, mundum et dignitate et\nsubstantia praeterire. quid enim aliud se spondent uel insinuare\nposse uel tradere, quam ut regulas nominum differentiasque\nnoscamus, ut interualla in uocum sonis, ut loquamur\nsuadenter in litibus, ut terrarum continentias metiamur? quae\nsi secum animae diuinis ex regionibus adtulissent, ea esset\nnecessarium scire omnis, ea iamdudum in omni orbe tractarent\nneque ullum hominum reperiretur genus, quod non esset his\nomnibus aequaliter atque uniformiter eruditum. nunc uero in\nmundo quotusquisque est musicus dialecticus et geometres,\nquotus orator poeta grammaticus ? ex quo apparet, ut saepius\ndictum est, inuenta haec esse locorum necessitate ac temporum\nneque diuinas et eruditas aduolauisse huc animas, quod neque\n\n\n\n\nomnes doctae sint neque discere omnes possint et sint in his\nplurimae acuminis obtunsioris et bardi et ad discendi studium.\nplagarum coercitione cogantur. quodsi ea quae discimus reminiscentias\nesse constaret, ut antiquis opinionibus scitum est,\nconueniebat nos omnes ab una ueritate uenientes unum nosse\nunumque reminisci, non habere diuersas, non plurimas dissidentisque\nsententias; nunc uero cum singuli aliud atque aliud\nadseramus, manifestum et promptum est nihil nos adtulisse\nde caelo sed hic nata addiscere et suspicionibus coalita uindicare.\net ut uobis clarius manifestiusque monstremus, cuius sit pretii\nhomo, quem simillimum creditis potentiae superioris existere,\nconcipite animis hanc imaginem uestris et, quod fieri si adgrediamur\npotest, tamquam si simus adgressi, similitudinis\nadsumptione teneamus. sit igitur nobis tellure in effossa locus\nhabitabilis formam cubilis efficiens, tecto et parietibus clausus,\nnon algidus in frigore, non feruoris nimii in calore, sed ita\ntemperatus et medius, ut nec frigoris sensum nec ardorem\nualidum perpetiamur aestatis. in hunc sonus omnino nullius\nincidat uocis, non auis, non bestiae, non tempestatis, non\nhominis, non denique fragoris alicuius aut concrepantis terribiliter\ncaeli. excogitemus deinde quemadmodum lumen accipiat:\nnon ex inlato igni neque ex sole conspecto sed nothum aliquid\nfiat, quod imaginem luminis caligine interposita. mentiatur;\nianua non una sit nec sit introitus rectus, adeatur inflexibus\nflexuosis nec recludatur aliquando, nisi cum necessaria ratio\npostularit.\nnunc quoniam imagini praeparauimus sedem,\n\n\n\n\naccipiamus deinceps mox aliquem natum et * in loci illius hospitium,\nquod habeat rem nullam et sit inane ac uacuum,\nPlatonica licet aut Pythagorea progenie aut. horum alicuius,\nqui acuminis perhibentur fuisse diuini aut ex deum responsis\nsapientissimi nuncupati. quod cum actum fuerit, nutriri ut\ndebeat sequitur et alimoniis conuenientibus educari. adhibeamus\nigitur et nutricem, quae semper ad eum nuda, semper\nsilens accedat, uerbum nullum faciens nec in sermonis alicuius\nsimilitudinem ora et labra diducat, sed cum mammas dederit\net consequentia supplerit officia, datum quieti linquat et ante\nfores clausas dies noctesque continuet: poscit enim plerumque\nres, nutricias adesse curas et obseruare temporarios motus. at\nuero cum coeperit solidioribus cibis infans debere fulciri, nutrice\ninferantur ab eadem ueste ut diximus posita et tenore reticentiae\nseruato. ipse autem qui infertur cibus sit unus atque\nidem semper, nihil materia differens nec per uarios redintegratus\nsapores, sed aut fitilla de milio aut sit panis ex farre\naut, ut saecula imitemur antiqua, ex cinere caldo glandes aut\nex ramis agrestibus baculae. potio autem uini sit prorsus incognita\nnec sedandae aliud admoueatur siti quam liquor purus\ne fontibus caldore ignis intactus et, si fieri potis est, manibus\nsubministratus canis. fiet enim familiaris e more consuetudo\nin naturam uersa nec adpetitio porrigetur ulterius, esse amplius\nnesciens quod petatur. quorsum igitur haec spectant?\nut, quoniam creditum est, animas diuinas atque immortales\nesse et ad hominum corpora disciplinis cum omnibus aduolare,\nexperiamur ex isto quem hoc genere uoluimus educari, capiatne\n\n\n\n\n\n\n\n\nres fidem an sit leuiter credita et frustrabili expectatione\npraesumpta. procedat igitur nobis solitudine in operta nutritus\nquot uultis annos agens: uultis uicenarius P uultis tricenarius?\nimmo cum annos fuerit quadraginta permensus, mortalium\nconciliis inferatur, et si uerum est, illum principalis esse substantiae\nportionem â€  iam laeta ex fontibus uitae deriuatum\nhic agere, antequam notitiam rei sumat alicuius aut sermone\nimbuatur humano, det responsum rogatus, quisnam sit ipse\naut quo patre, quibus sit in regionibus editus, quo pacto aut\nquanam ratione nutritus, quid operis aut negotii celebrans\nante acti temporis decurrerit aeuitatem: ita ille non omni pecore\nligno saxo obtunsior atque hebetior stabit, non missus in res\nnouas et numquam sibi ante cognitas ipsum sese est ante\nomnia nesciturus? poteritne, si quaeras, sol quid sit ostendere,\nterra maria sidera nubes nebula pluuiae tonitrua nix\ngrando? poterit arbores scire quid sint, herbae aut gramina,\ntaurus equus aut aries, camelus elephantus aut miluus?\nesurienti\nsi dederis uuam mustaceum caepe carduum cucumerem\nficum, sciet posse sedari omnibus ex his famem aut quo genere\nsingula esse debeant esui? ignem si plurimum feceris aut\nuenenatas circumposueris bestias, nonne ibit per medias flammas\nuiperas solifugas, esse noxias nesciens et timere ipsum\nquid sit ignorans? iam uero si uestem, si superlectilem ponas\nin medio tam urbanam quam rusticam, eritne, idem ut\npossit discriminare, discernere, cui negotio res quaeque conueniat,\ncuius muneris adcommodata sint usui? indicet in quos\nhabitus uestis stragula facta sit, mitra strophium fascia\n\n\n\n\npuluinus mucinnium laena calautica mantele mastruca soccus\nsolea calceus P quid si adicias quaerere rota quid sit\naut tribula, uannus dolium cupa, trapetum uomis aut cribrum,\nmola buris aut sarculum? quid arquata si sellula., acus\nstrigilis polubrum siliquastrum trulla lancicula candelabrum\npattioca scopae scyphus saccus? quid si cithara tibia argentum\naes aurum codex radius liber? quid instrumenta si\ncetera quibus uita succingitur et continetur humana? ita ut\ndiximus ille non bouis ritu aut asini, porci aut si ullum est\nanimal tardius, conspiciet haec quidem formaturas uarias respectans\nsed \\\\ quae sint singula nesciens et quam in causam\npossideantur ignorans? nonne uocem si fuerit necessitate ali-I\nqua coactus emittere, ut solemne est mutis, inarticulatum\nnescio . quid ore hiante clamabit?\nquid in Menone, o Plato,\nquaedam rationibus numeri admota ex puerculo sciscitans et\nex eius niteris responsionibus comprobare, quae discamus non\ndiscere sed in eorum memoriam quae antiquitus noueramus\nredire? qui si tibi uere respondet — non enim nos conuenit\nfidem rebus abiudicare quas dicis — non rerum scientia sed intellegentia\nducitur, et ex eo quod aliquos numeros cottidianis\nhabet ex usibus notos fit ut sequatur rogatus et ipsa illum\nsemper multiplicationis adducat accessio. quodsi uere confidis i\nimmortales huc animas et plenas scientiae peruolare, adulescentulum\nistum rogare desinito, quem esse conspicis gnarum\nrerum et humanitatis esse in finibus constitutum: quadragenarium\nistum ad te uoca et ex eo percontare non abstrusum\n\n\n\n\n\n\n\n\n\n\naliquid, non inuolutum, non de triangulis, non de quadratis,\nquid sit cubus aut dynamis, sesqueoctauus aut sesquetertius\n† ultimus, sed quod in medio situm eat, bis bina, bis terna quam\nefficiant summulam quaerito. uolumus uidere, uolumus scire,\nquid rogatus respondeat, an inquisitam expediat quaestionem.\nita ille sensurus est, quamuis ei pateant aures, an aliquid\ndicas, an aliquid quaeras, an tibi ab sese responderi aliquid\npostules ? et non stipes ut aliquis aut Marpesia ut dictum est\nrupes stabit elinguis et mutus, hoc ipsum ignorans et nesciens,\nsecum potius an cum altero conloquaris, cum altero sermocineris\nan secum, oratio sit ista quam promis an sonitus uocis\nnihil rerum significans sed inani continuatione pertractus?\nquid dicitis, o uiri plus quam satis est uobis ex aliena generositate\ntribuentes? haecine est anima docta illa quam dicitis,\nimmortalis perfecta diuina, post deum principem rerum et\npost daemones et genios locum optinens quartum et affluens\nex crateribus uiuis? hic est ille pretiosus et rationibus homo\naugustissimis praeditus, mundus minor qui dicitur et totius\nin speciem similitudinemque mundi fabricatus atque formatus,\nnullo melior ut apparuit pecore, obtunsior ligno, saxo? qui\nnesciat homines et in mutis semper solitudinibus degat,\ndemoretur, iners † ualeat inaere, quamuis annis uiuat\n\n\n\n\n\n\ninnumeris et numquam nodis corporeis eximatur. sed cum scholas,\nattigerit et magistrorum fuerit institutionibus eruditus, efficitur\nprudens, doctus et quam nuper habuerat imperitiam ponit. et\nasellus et bos aeque usu atque adsiduitate cogendi discit arare\nac molere, equus iugum subire et agnoscere in curriculo flexiones,\ncamelus sese summittere siue cum sumit onera sine\n. cum ponit, columba manumissa reuolare ad dominicas sedes,\ncanis cum inuenerit praedam cohibere et continere latratum,\nuerba psittacus et integrare et nomina rostris expromere.\nsed\nego cum audio nescio quid praestans animam dici, deo uicinum\net proximum, scientem huc omnia superioribus aduentare de\nsaeculis; nolo illam discere sed docere nec ex docta ut dicitur\nelementariam fieri sed retinentem res suas corporibus semet\ncircumligare terrenis. nisi enim sese habuerit res ita, discerni\nqui poterit, utrumne illud quod audit reminiscatur an discat,\ncum multo facilius sit credere, discere illam quod nesciat\nquam oblitam quod paulo ante sciebat. ex oppositu corporis\namittit repententiam priorum et ubi est illud quod dicitur,\nâ€  incorporalis animas substantiam non habere? quod enim\nnullius est corporis, oppositione alterius non inpeditur nec\npotest aliquid sua de ui perdere id quod non potest tactum rei\noppositae sustinere. ut enim numerus sine corporibus constitutus,\nquamuis mille corporibus obruatur, intactus et inuiolabilis\nconstat, ita necesse est animas, si sunt ut perhibetur incorporeae,\nobliuionem priorum nullam pati, quamuis. eas solidissimae\ncorporum circumligauerint uinctiones. quid quod eadem\n\n\n\n\nratio non tantum incorporeas indicat eas non esse, uerum etiam\npriuat immortalitate has omnis et ad fines adplicat quibus\nuita consneta est terminari? quicquid enim causa ingruente\nnonnulla ita mutatur et uertitur ut integritatem suam retinere\nnon possit, id necesse est iudicari natura esse passiuum. quod\nautem est promptum atque expositum passioni, corruptibile\nesse ipsa passibilitate interueniente denuntiatur.\neargo si et\nanimae perdunt; omne quod nouerant, corporalibus uinculis\noccupatae patiantur necesse est aliquid quod eas efficiat obliuionis\ninduere caecitatem. neque enim nihil omnino perpessae\nant integritatem conseruantes suam possunt rerum scientiam\nponere ant in alios habitus sine sui mutabilitate transire.\natquin nos arbitramur, quod est unum, quod immortale, quod\nsimplex, quacumque in re fuerit, necessario semper suam\nretinere naturam nec debere aut posse aliquid perpeti, si\nmodo esse perpetuum cogitat et in finibus propriae immortalitatis\nhaerere. omnis enim passio leti atque interitus ianua\nest, ad mortem ducens uia et ineuitabilem rebus adferens functionem\n: quam ri sentiunt animae et tactui eius atque\nincursionibus cedunt, usu et illis est uita, non mancipio tradita,\nquamuis aliter quidam inferant et rei tantae fidem suis in\nargumentationibus ponani ac ne tamen instructi non plenius\nabeamus neu rideamur a nobis, quemadmodum dicitis animas,\ncum terrenis fuerint corporibus inuolutae, priorum reminiscentiam\nnon habere, cum in ipsis corporibus positae et prope\ninsensibiles eorum commixtione perfectae pertinaciter et fideliter\nteneant ea quae ante annos plures, si uelis dicere uel\n\n\n\n\noctoginta uel hoc amplius, uel fecerunt uel paspae sunt uel\nlocutae sunt uel audierunt. si enim obstaculo perficitur corporis,\nne meminerint eorum quae iamdudum et ante hominem\nsciebant, magis est ut ea debeant obliuisci quae conclusae in\ncorporibus factitarunt quam quae foris positae ac nondum\nhominibus coniugatae. quod enim rebus ingressis priorum\nrepetentiam detrahit, et intra se gesta inrecordabili debet obliteratione\ndeperdere. una enim causa res duas efficere ac sibi\ncontrarias non potest, ut aliorum memorias sopiat, alia patiatur\nactoris in recordationem uenire. quod si animae quas uocatis\nmembrorum impediuntur obstaculo:,.. quominus artes suas\natque antiquas reminiscantur, in corporibus ipsis quemadmodum\nconstitutae meminerunt et sciunt animas se esse et corporalem\nsubstantiam non habere, inmortalitatis condicione mactatas,\nquem teneant in rebus gradum, quo sint ordine a deo patre\ndiscretae, ad infima haec mundi quanam ratione peruenerint,\nquas ex quibus circulis qualitates, dum in haec loca labuntur,\nadtraxerint? quemadmodum, inquam, sciunt doctissimas se\nfuisse et obstructione corporum amisisse quae nouerant? et hoc\nipsum enim nescire debuerant, si aliquid eis labis corporalis\ninuexisset adiunctio: nam scire quid fueris et quid hodie non\nsis, non est signum memoriae perditae sed comprobatio indiciumque\nseruatae.\nquae cum ita se habeant, desinite, quaeso,\ndesinite res paruas atque exigui mominis immanibus pretiis\naestimare, desinite hominem, proletarius cum sit, classicis, et\ncapite cum censeatur, adscribere ordinibus primis, cum sit\ninops, paupere lare et tugurii pauperis nec patriciae claritatis\n\n\n\n\nunquam meritus nuncupari. cum enim uos oporteret uiros\nrecti atque integritatis auctores typhum et adrogantiam\nfrangere, quorum alis cuncti extollimur et inani distendimur\nuanitate, non tantum accidere mala ista non censetis,\nuerum quod grauius multo est, addidistis causas quibus et\nuitia crescerent et inemendabilis nequitia permaneret. quis est\nenim hominum, quamuis ille sit indolis infamia semper atque\nignominiosa fugientis, qui cum dici exaudiat uiris ab sapientibus\nmaxime, immortalis animas esse nec fatorum esse obnoxias\nlegibus, non in omnia flagitia praeceps se ruat, non securus,\nintrepidus res obeat atque adgrediatur inlicitas, non denique\nomnia suis cupiditatibus largiatur quae libido inpotens iusserit,\ninpunitatis praeterea etiam libertate munita? quid enim prohibebit,\nquominus haec faciat? metus supernae potestatis iudiciumque\ndiuinum? et qui poterit territari formidinis alicuius\nhorrore, cui fuerit persuasum tam se esse immortalem quam\nipsum deum primum nec ab eo iudicari quicquam de se posse,\ncum sit una immortalitas in utroque nec ui alterius altera\ncondicionis possit aequalitate uexari?\nsed memoratae apud inferos\npoenae et suppliciorum generibus multiformes P et quis\nerit tam brutus et rerum consequentias nesciens, qui animis\nincorruptibilibus credat aut tenebras Tartareas posse aliquid\nnocere aut igneos fluuios aut caenosis gurgitibus paludes aut\nrotarum uolubilium circumactus? quod enim contiguum non\nest et ab legibus dissolutionis amotum est, licet amnibus ambiatur\nflammeis, torrentium fluminum uoluatur in caeno, saxorum\nimminentium casibus et immanium montium operiatur\n\n\n\n\nruinis, inlibatum necesse est permaneat et intactum neque\nullum sensum mortiferae passionis adsumere. quid quod ista\npersuasio\\' non tantum est incitatrix ad uitia libertate ex ipsa\npeccandi, uerum etiam philosophiae ipsius causam tollit et inaniter\neam suscipi superuacanei operis difficultate declarat.\nnam si uerum est, animas nullius esse participes finis et cum\nomnibus saeculis aeuorum perpetuitate procedere, quid periculi\nres habet contemptis praetermissisque uirtutibus, quibus est\ncontractior atque horridior uita, uoluptatibus se dare ac per\nomnia libidinum genera effrenatum spargere inmensae cupiditatis\nardorem? ne deliciis marceat et corrumpatur mollitudine\nuitiorum? et qua poterit ratione corrumpi id quod immortale,\nquod semper est et nulli obnoxium passioni? ne sordescat et\npolluatur actionum turpium foeditate? et qui poterit pollui\ncorporalem quod substantiam non habet, aut ubi sedem contaminatio\nponere, ubi spatium nullum est in quo nota se possit\nipsius contaminationis adfigere? rursus uero si animae leti\nadeunt ianuas, Epicuri ut sententia definitur, nec sic causa est\nconpetens, cur expeti philosophia debeat, etiamsi uerum est\npurgari hac animas atque ab omni puras uitiositate praestari.\nnam si communiter obeunt et cum ipsis corporibus sensus eis deperit\nextinguiturque uitalis, non tantum est erroris maximi\nuerum stolidae caecitatis, frenare ingenitos adpetitus, cohibere\nin angustiis uitam, nihil indulgere naturae, non quod cupidines\niusserint atque instigauerint facere, cum nulla te praemia\ntanti laboris expectent cum dies mortis aduenerit et corporalibus\nfueris uinculis exsolutus.\nmedietas ergo quaedam et\nanimarum anceps ambiguaque natura locum philosophiae peperit\net causam cur appeteretur inuenit, dum periculum scilicet ex\n\n\n\n\nmalis iste formidat admissis, alter concipit spes bonas, si nihil\nsceleris faciat et cum officio uitam iustitiaque traducat. inde\nest quod inter doctos uiros et ingeniorum excellentia praeditos\nde animarum qualitate certamen est et eas alii dicunt mortali\nesse natura nec diuinam posse substantiam sustinere, alii nero\nperpetuas nec in naturam posse degenerare mortalem. quod\nistud ut fiat, medietatis efficitur lege, quod et illis argumenta,\nsunt praesto, quibus eas passiuas atque interibiles esse inuenitur,\net his contra non desunt quibus esse diuinas immortalesque\nmonstratur.\nhaec cum ita se habeant et cum ab summo traditum\nteneamus auctore, non esse animas longe ab hiatibus :\nmortis et faucibus constitutas, posse tamen longaeuas summi\nprincipis munere ac beneficio fieri, si modo illum temptent ac\nmeditentur adgnoscere — eius enim cognitio fermentum quoddam\nest uitae ac rei dissociabilis glutinum — tum deinde\nferitate atque inhumanitate depositis resumant ingenia mitiora,\nut ad illud quod dabitur esse possint paratae, quid est quod\na uobis tamquam bruti et stolidi iudicemur, si propter hos :\nmetus liberatori dedidimus et mancipauimus nos deo? aduersus i\nictus noxios et uenenatos colubrarum morsus remedia saepe\nconquirimus et protegimus nos lamminis, Psyllis Marsis uendentibus\naliisque institoribus atque planis, ac ne nobis frigora\nsolesque incommodent rapidi, munimenta domorum ac\nuestium sollicitae praeparamus diligentia cautionis.\nmortis\nnobis cum proponatur metus id est animarum interitus, quid ?\nnon ex commodi facimus sensu quo amamus nos omnes, quod\neum qui nobis spondet tali a periculo liberaturum retinemus\namplectimur animisque ipsis nostris, si modo iusta est uicissitudo,\npraeponimus? uos uestrarum animarum salutem in ipsis\n\n\n\n\nuobis reponitis fierique uos deos uestro fiditis intestinoque\nconatu; at nero nos nobis nihil de nostra infirmitate promittimus\nnaturam intuentes nostram uirium. esse nullarum et ab\nsuis adfectibus in omni rerum contentione superari. uos cum\nprimum soluti membrorum abieritis e nodis, alas uobis adfuturas\nputatis quibus ad caelum pergere atque ad sidera uolare\npossitis; nos tantam reformidamus audaciam nec in nostra ducimus\nesse positum potestate res superas petere, cum et hoc\nipsum habeamus incertum, an uitam accipere mereamur et ab\nlege mortalitatis abduci. uos in aulam dominicam tamquam\nin propriam sedem remeaturos uos sponte nullo prohibente\npraesumitis; at uero nos istud rerum sine domino fieri neque\nsperamus posse neque ulli hominum tantum potestatis attribui\nlicentiaeque censemus.\ncum igitur haec ita sint, quaenam\niniustitia tanta est, ut fatui uobis credulitate in ista uideamur,\ncum uos et similia credere et in eadem uideamus expectatione\nuersari? si inrisione existimamur digni, quod spem nobis huiusmodi\npollicemur, et uos eadem exspectat inrisio, qui spem\nnobis immortalitatis adsciscitis. si tenetis alioqui sequiminique\nrationem, et nobis aliquam portionem ex ista ratione concedite.\nsi nobis haec gaudia, hoc est uiam fugiendae mortis, Plato\nin Phaedro promisisset aliusue ex hoc choro possetque eam\npraestare atque ad finem pollicitationes adducere, consentaneum\nfuerat eius suscipere nos cultus a quo tantum doni expectaremus\net muneris. nunc cum eam Christus non tantum\npromiserit uerum etiam uirtutibus tantis manifestauerit posse\ncompleri, quid alienum facimus aut stultitiae crimen quibus\nrationibus sustinemus, si eius nomini maiestatique substernimur,\na quo speramus utrumque, et mortem cruciabilem fugere et\n\n\n\n\nuitae aeternitate donari?\nsed si animae, inquiunt, mortales et\nqualitatis sunt mediae, immortales quemadmodum fieri mediis\nex qualitatibus possunt? si nos istud nescire dicamus ac tantummodo\nauditum ex potentiore credidisse, ubi nostra uidebitur\ncredulitas lapsa, si omnipotenti credidimus regi nihil esse\ndifficile, nihil arduum, si quod inpossibile nobis est factu,\nilli possibile atque ad modum obsecutionis paratum? est enim\nquod obstare eius uoluntatibus possit. aut quod esse uoluerit,\nnon necessario sequitur ut fiat? an numquid nostris ex diuisionibus\ncolligemus, quid aut fieri possit aut non possit, nec\nrationes considerabimus nostras tam esse mortales quam sumus\nnos ipsi et nullius apud principem mominis? et tamen, o isti,\nqui mediae qualitatis animas esse non creditis et in medio\nlimite uitae atque interitus contineri, nonne omnes omnino,\nquos esse opinatio suspicatur, dii angeli daemones aut nomine\nquocumque sunt alio, qualitatis et ipsi sunt mediae et in ambiguae\nsortis condicione nutabiles? nam si omnes concedimus,\nunum esse rerum patrem, immortalem atque ingenitum solum,\nnihilque omnino ante illum quod alicuius uocaminis fuerit\ninuenitur, sequitur ut hi omnes quos opinatio credit deos esse\nmortalium aut ab eo sint geniti aut eo iubente prolati. si sunt\nprolati et geniti, et ordinis sunt posterioris et temporis; si\nordinis posterioris et temporis, ortus necesse est habeant et\nexordia natiuitatis et uitae: quod autem habet introitum et\nuitae incipientis exordium, necessario sequitur ut habere debeat\net occasum.\nsed immortales perhibentur dii esse. non ergo\nnatura, sed uoluntate dei patris ac munere. quo igitur pacto\nimmortalitatis largitus est donum deis die certa prolatis, et\nanimas hoc pacto dignabitur immortalitate donare, quamuis\n\n\n\n\neas mors saeua posse uideatur extinguere et ad nihilum redactas\ninremeabili abolitione delere. Plato ille diuinus multa\nde deo digna nec communia sentiens multitudini in eo sermone\nac libro cui nomen Timaeus scribitur deos dicit et mundum\ncorruptibilis esse natura neque esse omnino dissolutionis expertes,\nsed uoluntate dei regis ac principis uinctione in perpetua\ncontineri. quod enim recte sit uinctum et nodis perfectissimis\nconligatum, dei bonitate seruari: neque ullo ab alio nisi ab\neo qui uinxit et dissolui, si res poscat, et salutari iussione\n* donari. ergo si res est ita nec aliud conuenit uel existimare\nuel credere, quid animas admiramini mediae dici qualitatis\na nobis, - cum, numinibus ipsis dicat Plato medias esse\nnaturas, sed continuam et inocciduam uitam principali beniuolentia\nsubrogari? si enim forte nescitis et antea uobis incognitum\npropter rei nouitatem fuit, accipite sero ac discite\nab eo qui nouit et protulit in medium Christo, non esse animas\nregis maximi filias nec ab eo quemadmodum dicitur generates.\ncoepisse se nosse atque in sui nominis esse substantia praedicari,\nsed alterum quempiam genitorem his esse, dignitatis et potentiae.\ngradibus satis plurimis ab imperatore diiunctum, eius tamen\nex aula et eminentium nobilem sublimitate natalium.\nquodsi\nessent ut fama est dominicae prolis et potestatis animae generatio\nprincipalis, nihil eis ad perfectionem defuisset uirtute\nperfectissima procreatis, unum omnes intellectum habuissent\nunumque consensum, aulam semper incolerent regiam nec\npraetermissis beatitudinis sedibus, in quibus augustissimas\nnouerant retinebantque doctrinas, imprudenter adpeterent terrena\nhaec loca, tenebrosis ut corporibus inuolutae inter pituitas\net sanguinem degerent, inter stercoris hos utres et saccati\n\n\n\n\n\n\nobscenissimas serias umoris. sed habitari oportuit et has partis,\net idcirco huc animas tamquam in colonias aliquas deus omnipotens\nmisit. et quid homines prosunt mundo aut ob rei cuius\nsunt necessarii causam, ut non frustra debuisse credantur parte\nin hac agere et terreni esse corporis inquilini? ad consummandam\nmolis huius integritatem partem aliquam conferunt,\net nisi fuerint additi, inperfecta et clauda est uniuersitatis haec\nsumma? quid ergo, si homines non sint, ab officiis suis cessabit\n. mundus, uicissitudines suas non peragent sidera, aestates atque\nhiemes non erunt, uentorum flamina conticescent nec ex coactis\net pendentibus nubilis ad terram decident imbres ariditatibus\ntemperamenta laturi? atquin necesse est cuncta suos ire per\ncursus nec ab ordinis nati continuatione discedere, etiamsi nomen\nin mundo nullum hominis audiatur orbisque iste terrarum\nsolitudinis uacuae silentio conticiscat. quemadmodum ergo\niactatur, habitatorem debuisse regionibus his addi, cum ab\nhomine liqueat nihil ad mundi perfectionem redire omniaque\neius studia commoditatem semper spectare priuatam nec a finibus\npropriae utilitatis abscedere?\nquid enim prodest mundo,\nut ab rebus incipiam seriis, maximos reges hic esse? quid\ntyrannos, quid dominos, quid innumeras alias atque amplissimas\npotestates? quid rei militaris experientissimos duces, capiendarum\nurbium peritos, in equestribus proeliis aut in pedestri\npugna immobiles atque inuictissimos milites? quid oratores\ngrammaticos poetas? quid scriptores dialecticos musicos ?\nquid pantomimos, quid mimulos histriones cantores tuba\ntibiis calamoque flatantes? quid cursores, quid pugiles quadrigarios\ndesultores grallatores funiambulos praestigiatores ?\nquid picarios salinatores bolonas unguentarios aurifices\n\n\n\n\naucupes uannorum sirpiarumque uitores? quid fullones lanarios\nphrygiones cocos panchristarios muliones lenones lanios meretrices\n? quid institorum alia genera, quid professorum et\nartium, quibus enumerandis omnis aetas angusta est, rationibus\nconferunt et constitutionibus mundi, ut sine hominibus condi\nnon potuisse credatur nec optenturus integritatem sui, nisi ei\ncontentio animalis miseri et superuacui iungeretur?\nnisi forte\nrerum dominus, quae temeritatis est maximae humano ex ore depromere,\nidcirco ex se genitas huc animas misit, ut quae\nfuerant apud se deae, corporei tactus et terrariae circumscriptionis\nexpertes, humana inmergerentur in semina, feminarum\nex genitalibus prosilirent, ineptissimos ederent continuarentque\nuagitus, exsugerent fellitantes mammas, proluuie linerent et\nmadidarent se sua, tunc ad silentium pauidae nutricis motibus\net crepitaculis adducerentur auditis. idcirco animas misit, ut\nquae fuerant simplices et bonitatis nuper innoxiae, simulare\nin hominibus discerent, dissimulare mentiri circumscribere\nfallere, adulatoria humilitate captare, mente aliud uoluere\naliud in facie polliceri, inlaqueare, decipere dolis atque insidiis\nnescios, per innumeras artes malitiarum uenena conquirere\net ad usum temporis pellaciae mobilitate formari ? idcirco animas\nmisit, ut in pacata et placida tranquillitate degentes adsumerent\nex corporibus causas quibus ferae fierent et immanes,\nsimultates atque inimicitias gererent, consererent inter se bella,\nexpugnarent atque euerterent ciuitates, seruitutis opprimerent\net manciparent se iugo et ad ultimum fierent alterius altera\npotestatis natalium condicione mutata? idcirco animas misit,\nut inmemores ueritatis effectae et quidnam esset deus oblitae\nsimulacris inertibus supplicarent, ligna aera et lapides diuina\n\n\n\n\nadloquerentur ut numina, auxilia poscerent caesorum animantium\ncruore, nullam sui facerent mentionem, quinimmo ex\nhis aliae ut dubitarent se esse aut ullum deum esse penitus\nabnegarent? idcirco animas misit, ut quae in sedibus propriis\nmente fuerant una, intellectu et scientia paribus, postquam\nformas induere mortales, opinionum discriminibus dissiderent,\naliud aliis iustum, aliud utile uideretur et rectum, de appetendis\nrebus fugiendisque certarent, malorum ac bonorum alios\naliae constituerent fines, ueritatem cupientibus noscere rerum\nopponeretur obscuritas et uelut oculorum luminibus uiduae\nnihil certum uiderent et per ancipites semitas suspicionum\ninducerentur errore?\nidcirco animas misit, ut cum animantia\ncetera sponte natis alerentur et nulla satione prolatis neque\ndomorum aut uestium tutamina sibi aut uelamenta conquirerent,\nmiserabilis istis necessitas adderetur, ut cum impendiis Â»\nmaximis perpetuisque sudoribus domos sibi construerent, membrorum\nconficerent tegmina, superlectilem uariam diurnorum\ncontraherent egestati, inbecillitatis auxilia animalibus mutuarentur\na mutis, uim facerent terris, ut non sua sufficerent\ngramina, sed imperatas extollerent fruges, et cum sanguinem\ntotum in subigenda tellure fudissent, robigine grandine siccitate\nspem laboris amitterent et ad ultimum ui famis humanis\ncadaueribus incubarent et ab hominum formis tabifica macie\ndissociarentur abiunetae? idcirco animas misit, ut quae secum\ncommorantes possessionis alicuius nullum umquam habuissent\namorem, auarissimae hic fierent et in habendi studium inexaturabili\npectoris ardescerent adpetitu, effoderent altos montes\net uiscera ignota terrarum in materias uerterent alieni nominis\natque usus, penetrarent abditas discrimine cum capitis nationes\net translatis mercibus caritatem semper uilitatemque captarent,\n\n\n\n\nexercerent auidum atque iniustissimum faenus et miserorum\nex sanguine supputandis augerent insomnia milibus, possessionum\nsemper producerent fines et quamuis prouincias totas\nrus facerent unum, pro arbore una, pro sulco forum litibus\ntererent, cum amicis et fratribus inexpiabiles susciperent simultates\n?\nidcirco animas misit, ut quae dudum fuerant mites\net feritatis adfectibus nesciae commoueri, macella sibi et amphitheatra\nconstituerent, loca sanguinis et publicae impietatis,\nex quibus in altero mandi homines cernerent et bestiarum\nlaniatibus dissipari, interficere se alios nullius ob meriti causam\nsed in gratiam uoluptatemque sessorum, ipsosque illos dies\nquibus tantum committeretur nefas in gaudiis communibus\nducerent et festa hilaritate sacrarent, at in altero uero animalium\nmiserorum discerperent uiscera, alias aliae raperent,\nut canibus mos est et uulturiis, portiones, subigerent dentibus.\net crudelissimo uentri darent,. et in tam saeuis atque horridis\nmoribus sortem suam flerent \\'quas ab talibus mensis paupertatis\nangustiae uindicarent, pro beatis ac felicibus uiuerent!\nquarum ora et faciem tam crudeles polluerent apparatus? ldcirco\nanimas misit, ut diuini ponderis et grauitatis oblitae\ngemmas lapillos margaritas castitatis dispendio conpararent,\nconspiciendis quaererent corporibus fucos, innecterent catenis\\'\ncolla, lannas pertunderent aurium, imminuerent frontes limbis,\nfuligine oculos obumbrarent, nec in formis erubescerent masculorum\ncalamistris uibrare caesariem, cutem corporis leuigare,\nincedere poplitibus nudis omnique alio cultu uigorem uirilitatis\net exponere et in habitum feminarum deliciasque molliri? idcirco\nanimas misit, ut uiarum aliae infestarent meatus, aliae\ncircumscriberent nescios, testamenta supponerent falsa, uenenatas\ntas conficerent potiones, domos ut effringerent noctibus, sollicitarent\nabigerent praeuaricarentur et proderent, saporum fastidia ut excuterent palato, ut in coquendis altilibus pinguitudinem\nnossent retinere labentem, ut spirulas et botulos\nfacerent, isicia castellamenta lucanica suminatam cum his\ncarnem et glacialia conditione tucceta? idcirco animas misit,\nut res sancti atque augustissimi nominis symphoniacas agerent et fistulatorias hic artes, ut inflandis bucculas distenderent\ntibiis, cantionibus ut praeirent obscenis, numerosos ut cierent\nscabillorum concrepationibus sonores, quibus animarum alia lasciuiens\nmultitudo incompositos corporum dissolueretur in motus,\nsaltitaret et cantaret, orbes saltatorios uerteret et ad\nultimum clunibus et coxendicibus subleuatis lumborum crispitudine\nfluctuaret? idcirco animas misit, ut in maribus ~ exsoleti,\nin feminis fierent meretrices sambucistriae psaltriae,\nuenalia ut prosternerent Corpora, uilitatem sui populo publicarent,\nin lupanaribus promptae, in fornicibus obuiae, nihil pati renuentes et ad oris aere conparatae constuprationem. quid dicitis,\no suboles ac primi progenies numinis?\nergone sapientes illae\natque ex causis principalibus proditae genera haec animae turpitudinum\ncriminum malitiarumque nouerunt atque ut\n\n\n\n\nexercerent, ut gererent, ut percelebrarent haec mala, † habitare\natque habitare iussae sunt has partes et humani corporis circumiectione\nuestiri? et mortalium quisquam est rationis alicuius\naccipiens sensum, qui ordinatum existimet mundum per has esse\nac non potius sedem ac domicilium constitutum, in quo omne\ncotidie perpetraretur nefas, maleficia cuncta confierent, insidiae\nfraudes doli auaritia rapinae uis scelus audacia obscenitas turpitudo\nflagitium, mala omnia cetera, quae in orbe homines\ntoto mente noxia pariunt et labem machinantur in mutuam?\nsed sua, inquitis, uoluntate, non regis missione uenerunt.\net\nubi pater omnipotens fuit, ubi regiae Sublimitatis auctoritas,\nut eas prohiberet abscedere nec in praecipites labi permitteret\nuoluptates ? si enim degeneres futuras locorum immutationibus\nsciebat — scire autem debuerat causarum ut omnium constitutor\n— aut extrinsecus aliquid accessurum his esse, quod\neas faceret obliuisci suae dignitatis et decoris — milies ut\nignoscat orauerim — uniuersorum scelerum non alius quam\nipse est causa: siquidem perpessus est euagandi eas habere\n, ius liberum quas retenturas non esse integritatis suae habitum\nprouidebat, atque ita perficitur, ut nihil intersit omnino uoluntariae\nuenerint an illius obtemperauerint iussioni, cum non\nprohibendo quod oportuerat prohiberi cessatione crimen fecerit\nproprium et retentionis dissimulatione permiserit prius.\nsed\nprocul haec abeat sceleratae opinionis immanitas, ut deus credatur\nomnipotens, magnarum et inuisibilium rerum sator et\nconditor, procreator, tam mobiles animas genuisse, grauitatis\nac ponderis constantiaeque nullius, in uitia labiles, in peccatorum\ngenera uniuersa decliues, cumque eas tales atque\n\n\n\n\n\n\nhuiusmodi sciret, in corpora ire iussisse, quorum indutae carceribus\nsub procellis agerent tempestatibusque cotidie fortunae et modo\nturpia facerent modo paterentur obscena, naufragiis ruinis incendiorum\nconflagrationibus ut perirent, pauperies alias, alias ut\nmendicitas premeret, ut ferarum paterentur aliae laniatus,\nmuscularum aliae ut interirent ueneno, claudae ut incederent!\naliae, ut aliae lumen amitterent, ut articulis sederent aliae\\'\ncolligatis, morbis denique obiectarentur ut cunctis, quos infelix,\net miseranda mortalitas diuersarum sustinet dilacerata * Poenarum;\ntunc deinde oblitae unius esse se fontis, unius genitoris\net capitis, germanitatis conuellerent atque abrumperent\niura, urbes suas euerterent, popularentur hostiliter terras, seruos-!\nuos de liberis facerent, insultarent uirginibus et matrimoniis\\'\nalienis, odissent inuicem sese, aliorum gaudiis et felicitatibus,\ninuiderent, tum deinde se omnes maledicerent, carperent et\nsaeuorum dentium mordacitate laniarent.\nsed procul haec abeat,\nut eadem rursus frequentiusque dicamus, tam immanis et scelerata\npersuasio, ut ille salus rerum deus, omnium uirtutum\ncaput, benignitatis et columen, atque ut eum laudibus extollamus\nhumanis, sapientissimus, iustus, perfecta omnia faciens et\nintegritatis suae conseruantia mensiones aut aliquid fecerit\nclaudum et quod minus esset a recto, aut ulli rei fuerit miseriarum\naut discriminum causa, aut ipsos actus quibus uita\ntransigitur et celebratur humana ordinauerit, iusserit et ab\nsua fluere constitutione praeceperit. minora haec illo sunt et\nmagnitudinis eius destruentia potestatem tantumque est longe,\nut istarum auctor rerum esse credatur, ut in sacrilegae crimen\n\n\n\n\ninpietatis incurrat quisquis ab eo conceperit hominem esse\nprognatum, rem infelicem et miseram, qui esse se doleat, qui\ncondicionem suam detestetur et lugeat, qui nulla alia de causa,\nsese intellegat procreatum, quam ne materiam non haberent.\nper quam diffunderent se mala et essent miseri semper quorum\ncruciatibus pasceretur nescio qua uis latens et humanitati .\naduersa crudelitas.\nsed si parens et genitor animarum, inquitis,\ndeus non est, quo auctore progenitae et qua sunt ratione\nprolatae? si infucata uultis audire nec ab aliqua uocis ostentatione\ndeducta, item confitemur nos istud ignorare, nescire\nscientiamque tantae rei non tantum nostram ducimus infirmitatem\nfragilitatemque transire uerum etiam potestatum quae\nin mundo sunt omnium et quae numina se esse opinionibus\nusurpauere mortalium. sed quas dei negamus, cuius sint debemus\nostendere? minime istud necessario sequitur. non enim\nsi negemus muscas scarabeos et cimices, nitedulas curculiones\net tineas omnipotentis esse opus regis, sequaciter postulandum\na nobis est, ut quis ea fecerit institueritque dicamus: possumus\nenim nulla cum reprehensione nescire, quis et illis originem\ndederit, et optinere, non esse deo ab superiore prolata tam\nsuperuacua, tam uana, tam ad nullas pertinentia rationes, quinimmo\naliquando et noxia et necessariis inportantia laesiones.\nsic consimiliter hic quoque, cum animas renhamus dei esse\nprincipis prolem, non continuo sequitur, ut explicare debeamus,\nquonam parente sint editae et causis cuiusmodi procreatae.\nquis enim nos prohibet, aut unde enatae sint prodierintque\nnescire aut eas non esse dei progeniem scire? quanam, inquitis,\nratione, qua uia? quia omni uero uerissimum est certoque\ncertissimum, nihil rerum a principe, sicut saepius dictum\n\n\n\n\nest, agi fieri statui nisi quod oporteat et conueniat fieri, nisi\nquod sit plenum et integrum et in suae * et integritatis perfectione\nfinitum. porro autem conspicimus homines, id est\nanimas ipsas — quid enim sunt homines nisi animae corporibus\ninligatae? — scaeuitate innumerabilium uitiorum ipsos se\nindicare non esse patricii generis, sed ex mediocribus familiis\nprocreatos. namque alios uidemus inmites facinerosos audaces\ntemerarios praecipites caecos fictos dissimulatores mendaces\nsuperbos adrogantes auaros cupidos libidinosos inconstantes\ninualidos et sua ipsos decreta conseruare nequeuntes: quod\nutique non essent, si generositas eos adsereret principalis, et\nab rerum capite descendentium ducerent honestamenta natalium.\nsed et boni, dicetis, sunt in rebus humanis uiri, sapientes,\niusti, inculpatis atque emendatissimis moribus. nullam referimus\nquaestionem, an ulli aliquando fuerint tales in quibus\nomnino nihil ista ipsa quae dicitur desideraret integritas. sint\nlicet perhonesti fuerintque laudabiles, tenuerint apicem perfectionis\nsummum, nec in aliquo lapsu eorum aliquando claudicauerit\nuita: sed audire deposcimus quot sint aut fuerint\nnumero, ut ex multitudinis magnitudine metiamur, an oppositio\niusta sit facta et an aequalitatis conpensatione librata. unus\nduo tres quattuor decem uiginti centum, certe numero definiti\net nominum forsitan conprehensionibus terminati. sed\ngenus humanum non ex bonis pauculis sed ex ceteris omnibus\naestimari. conuenit et ponderari. in toto enim pars est, non\ntotum in parte. et uniuersitas debet adtrahere portiones, non\nportionibus uniuersitas adplicari. quid enim, si hominem dicas\ncaptum membris omnibus et heiulantem ex cruciatibus asperis\n\n\n\n\nidcirco esse sanum, quod unius unguiculi nullum perpetiatur\ndolorem: aut esse auream terram, quod in uerrucula collis\nunius insint exiguae miculae, quibus nascitur colliquefactis\naurum et adcuratiore congregatione conquiritur? qualitatem\nmateriae uniuersitas elementi probat, non puluisculi flabiles,\nnec mare continuo dulce est, si mitioris aquae guttas alicuius\nadieceris atque inmiseris numeri: consumitur enim minuties\nista inmenso; et non modo non parui sed esse nullius existimandum\nest mominis quod per omnia diffusum perit et in\nmagni corporis intercipitur uastitate.\nuos humano in genere\nbonos esse dicatis uiros, qui ut esse credantur, conparatio forsitan\nefficiat pessimorum. quinam isti sunt? dicite. philosophi,\ncredo, qui quidem esse solos sapientissimos autumant et ui\nhuius nominis supercilium sustulerunt: nempe illi qui cum\nsuis cotidie cupiditatibus pugnant et adfectus ex animis insitos\nproturbare, pellere pertinaci moliuntur obluctatione uirtutum, qui\nne in uitia proritari facultatis possint alicuius instinctu, patrimonia\net diuitias fugiunt et causas sibi auferunt lapsus: quod.\ncum faciunt et curant, apertissime animas esse indicant labiles\net infirmitate ad uitia procliues. nostra autem sententia quod\nbonum natura est neque emendari neque corrigi se poscit, immo\nipsum debet quid sit malum nescire, si generis forma cuiusque\nin sua cogitat integritate perstare: neque enim contrarium\ninsitum esse contrario potis est aut in inpari paritas aut dulcedo\nin amaritudine contineri. qui ergo luctatur animarum\n\n\n\n\ningenitas corrigere prauitates, is apertissime monstrat inperfectum,\nimprobabilem se esse, quamuis omni conatu et peruicacia\ncontrarium contendat.\nsed risui uobis est nostra responsio, quod\ncum regias suboles esse animas abnegemus, non referamus contra,\nex quibus sint causis atque originibus procreatae. quod est\nenim criminis genus, aut rei esse alicuius ignarum aut ipsum\nquod nescias sine aliqua profiteri dissimulatione nescire: aut\nuter magis uidetur inrisione esse dignissimus nobis, qui sibi\nscientiam nullam tenebrosae rei alicuius adsumit, an ille qui\nretur se ex se apertissime scire id quod humanam transiliat\nnotionem et quod sit caecis obscuritatibus inuolutum? si penitus\nspectetur rei cuiusque natura, in simili et uos estis quam\nin nobis reprehenditis causa. non enim quia dicitis ab ipso\nanimas rege descendere ac succedere in hominum formas, exploratum\naliquid dicitis et in luce positum manifestissimae\nueritatis. conicitis enim, non scitis; suspicamini, non tenetis:\nnam si scire est illud quod ipse tu uideris aut cognoueris\nanimo continere, nihil eorum quae adseritis potestis uos dicere\naliquando uidisse, id est animas sede ab supera et regione\ndescendere. suspicione ergo utimini, non cognitionis expressae\nfide. quid est autem suspicio, nisi opinatio rerum incerta et\nâ€  nihil ex positu iaculatio mentis in latentia? ergo qui suspicatur,\nnon tenet nec in lumine positus cognitionis incedit.\nquodsi uerum et fixum est, apud rectos et sapientissimos iudices\net ista uestra qua fiditis pro ignoratione est habenda\nsuspicio.\nac ne tamen uobis tantummodo censeatis coniecturis\nuti ac suspicionibus licere, et nos isdem possumus, quoniam\ncommune est quod interrogatis expromere. unde, inquitis,\nhomines et ipsorum hominum quid aut unde sunt animae?\n\n\n\n+\nunde sunt elephanti tauri cerui muli asini? unde leones\nequi canes lupi pantherae eorumque quae uiuunt quid aut\nunde sunt animae? neque enim fidem res habet, ut Platonico.\nex illo cratere quem conficit miscetque Timaeus aut horum\nanimae uenerint aut lucusta mus sorex blatta rana centipeda\nanimata esse credantur et uiuere, quandoquidem ex elementis\nipsis causa est illis atque origo nascendi, si ad animalia gignenda,\nquae in singulis his degunt, insunt abditae atque obscurissimae\nrationes. nam et uidemus alios ex sapientibus dicere,.\ntellurem esse horum matrem, aquam tum alios, aerium spiritum\nhis alios iungere, solem uero nonnullos esse horum opificem et\nex ignibus animatos eius uitali agitatione motari. quid? si et\nhaec non sunt et est aliqua res alia, alia causa, alia ratio,\npotestas alia denique inauditi nobis atque incogniti nominis,\ngenus quae hominum finxerit et rerum constitutionibus adplicarit?\nnonne fieri potis est, ut exorti homines ita sint\nnec ad deum primum natiuitatis eorum referatur auctoritas ?\nquid enim putamus habuisse rationis Platonem illum magnum\npie sancteque sapientem, cum hominis fictionem deo remouit\na maximo et ad minores nescio quos transtulit cumque eiusdem\nnoluit sinceritatis esse mixturas humani animas generis,\ncuius animam fecerat uniuersitatis istius, quam quod hominis\\'\nfabricam indignam esse rebatur deo nec rei flaccidae fictionem\nmagnitudini eius et eminentiae conuenire?\nergo cum haec ita\nsint, non absone neque inaniter credimus, mediae qualitatis .\nesse animas hominum utpote ab rebus non principalibus editas,\niuri subiectas mortis, paruarum et labilium uirium: perpetuitate\ndonari, si spem muneris tanti deum ad principem conferant,\n\n\n\n\n\n\ncui soli potestas est talia corruptione exclusa largiri. sed stulte\nistud credimus. quid ad uos, ineptissime, fatue? ubi uobis\nnocemus uel quam uobis facimus aut inrogamus iniuriam, si\nomnipotentem confidimus deum habiturum esse rationem nostri,\ncum abire a corporibus coeperimus et ab Orci faucibus quemadmodum\ndicitur uindicari?\nergone, inquiet aliquis, sine\ndei uoluntate quicquam potis est fieri ? considerandum est nobis\nsollicite et cura inspiciendum non parua, ne dum honorare\nnos deum tali interrogatione censemus, in contrarium labamur\nnefas maiestatis eius eminentiam destruentes. qua ratione, qua\ncausa? quoniam si cuncta eius uoluntate conficiuntur nec citra\neius nutum quicquam potest in rebus uel prouenire uel cadere,\nnecessario sequitur, ut mala etiam cuncta uoluntate eius intellegantur\nenasci. sin autem dicere uoluerimus contra, pessimorum\nab eo reicientes causas, mali esse conscium generatoremque\nnullius, incipient euideri aut eo inuito res pessimae\nfieri aut, quod sit immane dixisse, nesciente, ignaro atque inscio.\nrursus autem si dicere nulla esse uoluerimus mala, sicut esse\nnonnullis opinatum et placitum repperimus, reclamabunt cunctae\ngentes uniuersaeque nationes, cruciatus nobis ostentantes suos\net discriminum species multiformes, quibus puncta per singula\ngenus uritur et laceratur humanum. tum deinde a nobis exquirent:\ncur, mala si nulla sunt, ab operibus uos certis et\nfacinoribus abstinetis? cur non omnia facitis quae inpatiens\niusserit atque inperauerit libido? cur in noxios denique terribilibus\npoenas constituitis legibus ? nam stoliditas inueniri quae\ninmanior potest, quam mala esse nulla contendere et tamquam\nmalos perdere et condemnare peccantis?\nquae cum esse\n\n\n\n\nconsenserimus uicti et uniuersa his scatere â€  nominaliter adnuerimus\nhumana, consequetur ut rogitent: cur ergo haec mala\ndeus omnipotens non aufert sed esse perpetitur et cum omnibus\nsaeculis pertinaci continuatione procedere? si intellectus\nnobis adfuerit dei regis ac principis nec per impias uagari\nsuspicionum uoluerimus insanias, respondeamus necesse est,\nnescire nos ista nec quae nullis possent facultatibus comprehendi\nexpetisse aliquando aut studuisse cognoscere: meliusque\nducetis, quinimmo optimum, magis in inscientiae finibus\natque ignorantiae permanere quam nisi dei dicere nihil fieri\nper uoluntatem, ut simul intellegatur et malis eum causas dare\net miseriarum esse innumerabilium conditorem. mala ergo,\ndicetis, unde sunt haec omnia? ex elementis, inquiunt, et ex\neorum inaequabilitate, sapientes: quod fieri qui possit ut quae\nsensum et iudicium non habent malitiosa esse perhibeantur\net noxia aut non ille sit potius malitiosus et noxius, qui res\npessimas et nocentissimas futuras in alicuius operis adsumpsit\neffectum, eorum est qui adserunt peruidere. quid ergo nos?\nunde nos? responsionis necessitas nulla est. siue enim possumus\ndicere, siue minus ualemus nec possumus, utrumque apud nos\nparuum est; nec in magnis ponderibus ducimus uel ignorare\nistud uel scire, unum solum posuisse contenti, nihil a deo\nprincipe quod sit nocens atque exitiabile proficisci. hoc tenemus,\nhoc nouimus, in hac una consistimus cognitionis et scientiae\nueritate, nihil ab eo fieri nisi quod sit omnibus salutare,\nquod dulce, quod amoris et gaudii laetitiaeque plenissimum,\nquod infnitas habeat atque incorruptibiles uoluptates, quod\nsibi quisque contingere uotis omnibus expetat, forisque ab his\n\n\n\n\nesse exitiabile ac mortiferum ducat.\ncetera quaecumque sunt\nalia, quae in quaestionibus adsolent controuersiisque uersari,\nquibus genitoribus orta sint uel quibus auctoribus fiant, neque\nnosse contendimus neque inquirere aut uestigare curamus: suis\nomnia relinquimus causis nec ad id quod expetimus esse nobis\nadiuncta atque adplicata iudicamus. quid est enim, quod humana\ningenia labefactare, dissoluere studio contradictionis non\naudeant, quamuis illud quod infirmare moliuntur sit purum et\nliquidum et ueritatis obsignatione munitum? aut quid rursus\nadserere uerisimilibus argumentis non queunt, quamuis sit apertissime\nfalsum, quamuis euidens manifestumque mendacium?\ncum enim sibi persuaserit quis, esse aliquid aut non esse, amat\nquod opinatur adserere et acumine alios anteire, maxime si\nagatur res submota et abdita et caligine inuoluta naturae. mundum\nquidam ex sapientibus aestimant neque esse natum neque\nullo esse in tempore periturum; immortalem nonnulli, quamuis\neum conscribant esse natum et genitum; tertiis uero conlibitum\ndicere est, et esse natum et genitum et ordinaria necessitate\nperiturum. et cum ex istis opinionibus trinis unam esse necesse\nsit ueram, cunctis tamen argumenta non desunt quibus\net sua decreta confirment et aliorum subrupiant et labefaciant\nscita. eundem hunc alii elementis ex quatuor tradunt et pronuntiant\nstare, ex geminis alii, ex singulis tertii, sunt qui ex\nhis nullo et indiuidua corpora eius esse materiem et primam\noriginem dicant. \\'cumque ex his uera sit una sententia, at\nnulla ex his certa, similiter hic quoque argumenta omnibus\npraesto sunt, quibus et ea quae dicunt uera esse constituant\net redarguant positas in aliorum sententiis falsitates. sic et\ndeos nonnulli esse abnegant; prorsus dubitare se alii an sint\n\n\n\n\nuspiam dicunt; alii uero existere neque humana curare: immo\nalii perhibent et rebus interesse mortalium et terrenas administrare\nrationes.\ncum ergo haec ita sint neque aliter fiat,\nquin sit unum ex omnibus uerum, pugnant tamen argumentis\nomnes, neque singulis deest id quod probabiliter dicant, siue\ncum suas res adserunt siue cum alienis opinionibus contradicunt.\nnon alia neque absimili ratione de animarum ab his\ncondicione disseritur. hic enim eas retur et esse perpetuas et\nsuperesse mortalium corporum functioni, superesse ille non credit,\nsed cum ipsis corporibus interire: alterius uero sententia\nest, nihil eas continuo perpeti, sed post hominem positum temporis\naliquid eis ad uitam dari, mortalitatis deinde in iura\nsuccedere. et cum omnia nequeant ueri esse consortia, ita tamen ,\nfortibus et ualidissimis probationibus omnes agunt, ut reperire\nnon possis quidnam tibi uideatur falsum, quamuis ex omni\nparte diuersa dici aspicias et rerum contrarietatibus dissonare.\nquod utique non fieret, si certum aliquid tenere curiositas posset\nhumana, uel quod uideretur inuentum, aliorum omnium\ncomprobaretur adsensu. inanissima igitur res est et superuacui\noperis, tamquam scias aliquid promere, aut uelle scire contendere\nquod, etsi sit uerum, posse uideas destrui, aut acceptare\npro uero id quod forsitan non sit et ex more halucinantium\nproferatur. et merito res ita est. non enim diuina diuinis\nsed rationibus pendimus et coniectamus humanis atque\nut fieri meruisse quid remur, ita esse oportere contendimus.\nquid ergo ?\nnos soli ignoramus, nescimus, quisnam sit animarum\nconditor, quisnam constitutor, quae causa hominem finxerit,\nmala unde proruperint, uel cur ea rex summus et esse patiatur\net confici neque ab rebus propellat humanis? uos enim horum\nquicquam exploratum habetis et cognitum? si suspicionum\nexponere uolueritis audaciam, potestis explicare ac promere,\nmundus iste qui nos habet utrumne non sit genitus an\n\n\n\n\ntempore in aliquo constitutus? si constitutus et factus est, quonam\noperis genere aut rei cuius ob causam? potestis inducere\natque expedire rationem, cur non fixus atque immobilis maneat\nsed orbito semper circumferatur in motu? sua ipse se sponte\net uoluntate circumagat an uirtutis alicuius inpulsionibus torqueatur?\nlocus ipse ac spatium, in quo situs est ac uolutatur,\nquid sit? infinitus an finitus, inanis an solidus? axis eum sustineat\nextremis cardinibus nitens an ipse se potius ui propria\nsufferat et spiritu interiore suspendat? potestis interrogati\nplanum facere scientissimeque monstrare, quid niuem in plumeas\nsubaperiat crustulas? quidnam fuerit rationis et causae,\nut non ab occiduis partibus dies primus exsurgeret et lucem\nin oriente finiret? quemadmodum sol ipse uno eodemque contactu\ntam uarias res efficiat, quinimmo contrarias? quid sit\nluna? quid stellae? cur una specie aut illa non maneat, aut\nper omne mundi corpus frustilla haec ignea conuenerit atque\noportuerit figi? cur alia ex his parua, ampliora et maiora\nsint alia, obtunsi haec luminis, acutioris illa et fulgidae claritatis?\nsi praesto est quod libuerit scire et in aperto rerum\nest scientia constituta, edissertate nobis et dicite, quibus modis\nfiant et rationibus pluuiae, ut in superis partibus atque in\naeris hoc medio suspensa aqua teneatur, natura res labilis et\nad fluorem semper decursionemque tam prona? edissertate, inquam,\net dicite, quid sit quod grandinem torqueat, quod guttatim\nfaciat pluuiam labi, quod imbrem ruat, niues in plumas\n\n\n\n\net foliola dilatarit, uentus unde oriatur et quid sit, cur temporum\nuicissitudines institutae, cum statui unum posset et una\nesse species caeli, nihil ut rerum desideraret integritas? quae\nest causa, quae ratio, ut maria salsa sint aut terrarum aquae hae\ndulces uel calidae, aliae sint amarae uel frigidae? quo ex\nmateriae genere humanorum corporum concreta et stabilita\nsunt uiscera, unde ossa solidata, quid intestina, quid uenas\nfistulatas et conmeabiles fecerit? cur cum esset utilius oculis\nnos inluminare conpluribus ad periculum caecitatis, duorum\nsumus angustiis adplicati? beluarum et anguium tam infinita\natque innumerabilia genera cuius rei sunt causa uel informata .\nuel prodita? quid in mundo faciunt bubones immussili buteones?\nquid alites et uolucres ceterae? quid formicarum et\nuermium genera in uarias labes perniciesque nascentia? quid\npulices, quid inpudentes muscae, araneae sorices mures sanguisugae\ntippulae? quid spinae, quid sentes, quid auenae, quid\nlolium, quid herbarum aut fruticum aut adolentia naribus aut\ntristia in odoribus semina ? immo si aliquid sciri, comprehendi\naut aliquid si posse censetis, quid sit triticum dicite, far hordeum\nmilium cicer faba lenticula melo cuminum porrina\nulpicum caepe? non enim, si fructui uobis sunt et ciborum\nmediis in generibus constituta, expeditum aut promptum est\nquid sint singula scire, cur talibus figurata sint formis, fuerit\nnecessitas aliqua, ut non alios sapores alios odores alios colores\nquam quos habent singulae res habere debuerint an et\nalios potuerint sumere: ipsa deinde haec quid sint, sapor dico\n\n\n\n\n[id est saporj et cetera, qualitatum distantias quibus ex rationibus\nducant? ex elementis, inquitis, et ex principalibus originibus\nrerum. amara sunt enim elementa uel dulcia, odoris\nsunt alicuius uel coloris, ut ex eorum concretione credamus\npartitas esse in nascentibus qualitates quibus aut suauitas\nnascitur aut sensibus offensio comparatur?\ncum igitur et ubs\nipsos tantarum ac tot rerum fugiant origines, fugiant causae,\nfugiant rationes, neque dicere neque explanare possitis, quid\nsit factum aut quare, aut cur oportuerit non esse, uerecundiam\nconuellitis et dilaceratis nostram, qui quae neque\nunt sciri nescire nos confitemur neque ea conquirere ) aut\ninuestigare curamus quae comprehendi liquidissimum est non\nposse, quamuis mille per corda suspicio se porrigat atque intendat\nhumana. et ideo Christus licet uobis inuitis deus, deus,\ninquam, Christus — hoc enim saepe dicendum est, ut infidelium\ndissiliat et dirumpatur auditus — dei principis iussione loquens\nsub hominis forma, cum mortalium sciret caecam esse naturam\nneque ullam posse comprehendere ueritatem positarum nec\nante oculos rerum, pro comperto habere et cognito quidquid\nsibi esse suasisset nec pro suis suspicionibus haesitare\nlitigiosas serere atque intendere quaestiones, omnia ista nos\nlinquere et posthabere praecepit neque in res eas quae sint a\nnostra procul cognitione dimotae infructuosas inmittere cogitationes,\nsed, quantum fieri potis est, ad dominum rerum tota\nmente atque animo proficisci, sustolli ab his locis atque in\neum traducere suspensas pectoris conuersiones, memoriam eius\nhabere perpetuam et licet nulla possit imaginatione formari,\nauras tamen nescio quas eius sibi contemplationis adfingere:\nrebus enim ex omnibus, quas augustae continet diuinitatis\n\n\n\n\nobscuritas, solum esse indubitabilem, solum uerum et de quo\nnullus ambigere nisi amens possit et desperationis insanae,\nquem satis sit scire ut nihil aliud noueris, sisque ueram\net maximam scientiam consecutus in dei rerum capitis. et\ncognitione defixus.\nquid est â€  inquit uobis inuestigare, conquirere,\nquisnam hominem fecerit, animarum origo quae sit, quis\nmalorum excogitauerit causas, orbe sit sol amplior an pedis\nunius latitudine metiatur, alieno ex lumine an propriis luceat\nfulgoribus luna? quae neque scire compendium neque ignorare\ndetrimentum est ullum. remittite haec deo atque ipsum scire\nconcedite, quid quare aut unde sit, debuerit esse aut non esse,\nsupernatum sit aliquid an ortus primigenios habeat, aboleri\nconueniat an reseruari, exuri, dissolui an repetita integritate\nrenouari. uestris non est rationibus liberum, inplicare uos talibus\net tam remota inutiliter curare. res uestra in ancipiti sita\nest, salus dico animarum uestrarum, et nisi uos adplicatis dei\nprincipis notioni, a corporalibus uinculis exsolutos expectat\nmors saeua, non repentinam adferens extinctionem sed per\ntractum temporis cruciabilis poenae acerbitate consumens.\nneque\nillud obrepat aut spe uobis aeria blandiatur, quod ab\nsciolis nonnullis et plurimum sibi adrogantibus dicitur, deo\nesse se gnatos nec fati obnoxios legibus, si uitam restrictius ,\negerint, aulam sibi eius patere, ac post hominis functionem\nprohibente se nullo\\'tamquam in sedem referri patritam; neque\nquod magi spondent, commendaticias habere se preces quibus\nemollitae nescio quae potestates uias faciles praebeant ad caelum\ncontendentibus subuolare, neque quod Etruria libris in\n\n\n\n\n\n\n\n\nAcheronticis pollicetur, certorum animalium sanguine numinibus\ncertis dato diuinas animas fieri et ab legibus mortalitatis\neduci. blandimenta haec cassa sunt et inanium fomenta uotorum.\nseruare animas alius nisi deus omnipotens non potest,\nnec praeterea quisquam est qui longaeuas facere, perpetuitatis\npossit et spiritum subrogare, nisi qui immortalis et\nperpetuus solus est et nullius temporis circumscriptione finitus.\ncum enim dii omnes uel, quicumque sunt ueri uel qui esse\nrumore atque opinione dicuntur, immortales et perpetui uoluntate\neius sint et beneficii munere, qui fieri potis est, ut\nalii praestare id quod ipsi sunt ualeant, cum alienum id habeant\net maioris potentia commodatum? caedat licet hostias\nquantaslibet Etruria, humana sibi omnia sapientes negent,\nmagi cunctas emolliant et commulceant potestates: nisi a\ndomino rerum datum fuerit animis id quod † ratio postulat\nidque † per mandatum, multum postea paenitebit fuisse\nrem risui, cum ad sensum coeperit interitionis accedi.\nsed si,\ninquiunt, Christus in hoc missus a Deo est, ut infelices animas\nab interitionis exitio liberaret, quid saecula commeruerunt\npriora, quae ante ipsius aduentum mortalitatis conditione\nconsumpta sunt? potestis enim scire, quid sit cum animis\nactum priscorum ueterrimorumque mortalium, subuentum\net his an sit ratione aliqua, consultum atque prouisum.\npotestis, inquam, scire id quod Christo potuit docente cognosci,\ninfinita an finita sint saecula ex quo in terris esse genus hominuip\ncoepit, quando primum animae corporibus inligatae,\nquis auctor uinctionis istius, quinimmo ipsius quisnam hominis\n\n\n\n\nfabricator, quo priorum abscesserint animae, quibus in mundi\npartibus aut regionibus fuerint, corruptibiles an contra, potuerintne\naccedere ad ** periculum moriendi, nisi tempore\nnecessario conseruator occurrisset Christus? . exponite has\ncuras et incognitas uobis relinquite quaestiones: miseratio et\nillis impertita est regia et aequaliter per omnes diuina beneficia\ncucurrerunt: conseruatae sunt, liberatae sunt et mortalitatis\nsortem condicionemque posuerunt. quo genere, quae,\nquando? si adrogantia, si typhus, si elatio abesset a uobis,\niamdudum haec scire Christo potuistis auctore.\nsed si generis\nChristus humani, inquitis, conseruator aduenit, quor omnino non\nomnes aequali munificentia liberat? non aequaliter liberat qui\naequaliter omnes uocat? aut ab indulgentia principali quemquam\nrepellit aut despuit, qui sublimibus infimis seruis feminis\npueris uniformiter potestatem ueniendi ad se facit? patet\nigitur omnibus fons uitae neque ab iure potandi quisquam\\'\nprohibetur aut pellitur. si tibi fastidium tantum est, ut oblati\nrespuas beneficium muneris, quinimmo si tantum sapientia\npraeuales, ut ea quae offeruntur a Christo ludum atque ineptias\nnomines, quid inuitans expectatur, cuius solae sunt hae partes,\nut sub tui iuris arbitrio fructum suae benignitatis exponat?\nsortem uitae eligendi nulli est, inquit Plato, deus causa, neque\nalterius uoluntas adscribi potest cuiquam recte, cum uoluntatis\nlibertas in ipsius sit posita potestate qui uoluit. an numquid\norandus es, ut beneficium salutis ab deo digneris accipere,\net tibi aspernanti fugientique longissime infundenda in\n\n\n\n\n\n\n\n\ngremium est diuinae beniuolentiae gratia? uis sumere quod offertur\natque in tuos usus conuertere? consulueris tu tibi.. aspernaris,\ncontemnis et despicis? te te muneris commoditate priuaueris.\nnulli deus infert necessitatem, imperiosa formidine nullum\nterret. neque enim necessaria nostra illi salus est, ut conpendii\naliquid dispendiiue patiatur, si ant deos nos fecerit aut ad\nnihilum redigi corruptionis dissolutione permiserit.\nimmo, inquit,\nsi deus est potens misericors conseruator, conuertat nobis\nmentes et inuitos faciat suis pollicitationibus credere. uis\nergo est ista, non gratia nec dei liberalitas principis, sed ad uincendi\nstudium puerilis atque * animi contentio. quid est enim\ntam iniustum, quam repugnantibus, quam inuitis extorquere in\ncontrarium uoluntates, inculcare quod nolint et quod refugiant\nanimis, prius nocere quam prosis et priore detracto in alienum\nhabitum sententiamque traducere? tu qui te uerti et uim desideras\nperpeti, ut id quod nolis efficias atque arripias coactus,\ncur respuis adsumere uoluntate id quod uersus desideras atque\nimmutatus efficere? nolo, inquit, et uoluntatem non habeo.\nquid ergo criminaris deum tamquam tibi desit opem desideranti\nferre? cuius dona et munera non tantum asperneris et fugias,\nuerum inania uerba cognomines et iocularibus facetiis prosequaris.\nChristianus ergo ni fuero, spem salutis habere, non\npotero? ita est, ut ipse proponis. partes enim salutis dandae\nconferendique animis quod tribui conuenit necessariumque est\nadplicari solus ab deo patre iniunctas habet et traditas, ita\nse habentibus semotis atque interioribus causis. ut enim dii\n\n\n\n\ncerti certas apud nos habent tutelas licentias potestates neque\neorum ab aliquo id quod eius non sit potestatis ac licentiae\npostulatis, ita unius pontificium Christi est dare animis salutem\net spiritum perpetuitatis adponere. si enim patrem creditis\nLiberum dare posse uindemiam, medicinam non posse, si Cererem\nfruges, si Aesculapium sanitatem, si Neptunum aliud,\naliud posse Iunonem, Fortunam Mercurium Volcanum rerum\nesse singulos certarum ac singularum datores: et hoc necesse\na nobis est ut debeatis accipere,, ab nullo animas posse uim\nuitae atque incolumitatis accipere nisi ab eo quem rex summus\nhuic muneri officioque praefecit. hanc omnipotens imperator\nesse uoluit salutis uiam, hanc uitae ut ita dixerim ianuam,\nper hanc solum est ingressus ad lucem neque alias datum\nest uel inrepere uel inuadere ceteris omnibus clausis atque\ninexpugnabili arce munitis.\nlicet ergo tu purus et ab omni\nfueris uitiorum contaminatione purgatus, conciliaueris illas atque\ninflexeris potestates, ad caelum ne redeunti uias cludant atque\nobsaepiant transitum, ad immortalitatis accedere nullis poteris\ncontentionibus praemium, nisi quod ipsam immortalitatem facit\nChristo adtribuente perceperis et ueram fueris admissus ad ;\nuitam. nam quod nobis obiectare consuestis, nouellam esse\nreligionem nostram et ante dies natam propemodum paucos\nneque nos oportuisse antiquam et patriam linquere et in. barbaros\nritus peregrinosque traduci, ratione istud intenditur nulla.\nquid enim, si hoc modo culpam uelimus infligere prioribus\nillis atque antiquissimis saeculis, quod inuentis frugibus glandes\nspreuerint et repudiauerint arbuta, quod corticibus contegi et\namiciri desierint pellibus, postquam uestis excogitata est textilis\nusu et commoditate succinctior, aut quod structis domibus\n\n\n\n\net lautioribus successibus institutis non antiquas adamauerint\ncasulas nec sub rupibus et cauernis praeoptauerint ut beluae\npermanere? commune est omnibus et ab ipsis paene incunabilis\ntraditum, bona malis anteferre, inutilibus utilia praeponere,\net quod esse constiterit pretiosius, laetius, id consectari et\npptere in eoque defigere spem salutis et salutarium commodorum.\nitaque cum nobis intenditis auersionem a religione\npriorum, causam conuenit ut inspiciatis, non factum, nec quid\nreliquerimus opponere, sed secuti quid simus potissimum contueri.\nnam si mutare sententiam culpa est ulla uel crimen\net a ueteribus institutis in alias res nouas uoluntatesque migrare,\ncriminatio ista et uos spectat, qui totiens uitam consuetudinemque\nmutastis, qui in mores alios atque alios ritus\npriorum condemnatione transistis. numquid enim quinque in\nclasses habetis populum distributum, uestri olim ut habuere\nmaiores? numquid magistratus per populum creatis? militaria\nurbana communia quae sint comitia scitis? seruatis de caelo\naut otiosas facitis obnuntiationibus actiones? si paratis bella,\nsignum monstratis ex arce? aut fetialia iura tractatis ? per\nclarigationem repetitis res raptas? aut Martium discrimen obeuntes\nspem proelii sumitis ex acuminibus auspicati? in potestatibus\nobeundis leges conseruatis annarias? in donis, in muneribus\nCincias? in cohibendis censorias sumptibus? in penetralibus\net culinis perpetuos fouetis focos ? sacras facitis mensas\nsalinorum adpositu et simulacris deorum? cum in matrimonia\nconuenitis, toga sternitis lectulos et maritorum genios aduocatis?\nnubentium crinem caelibari hasta mulcetis? puellarum\ntogulas Fortunam defertis ad Virginalem P matres familias\n\n\n\n\nuestrae in atriis operantur domorum industrias testificantes\nsuas? potionibus abstinent uini? adfinibus et propinquis osculari\neas ius est, ut sobrias comprobent atque abstemias se esse\\'?\nin Albano antiquitus monte nullos alios licebat quam niuei\ntauros immolare candoris: nonne istum morem religionemque\nmutastis atque ut rufulos liceret dari, senatus constitutum\nsanctione est? cum Romulo Pompilioque regnantibus percocta\n. plane ac madida concremarentur diis exta, nonne rege sub\nTullo semicruda coepistis et leuiter animata porricere prisca\nobseruatione contempta? ante aduentum in Italiam Herculis\ncum ex Apollinis monitu patri Diti ac Saturno humanis capitibus\nsupplicaretur, et hunc similiter morem non fraude callidula\net nominum ambiguitate mutastis? cum igitur et uos\nipsi modo illos mores modo alias leges fueritis secuti, multaque\nuel erroribus cognitis uel animaduersione meliorum sint a\nuobis repudiata, contempta, quid est a nobis factum contra sensum\niudiciumque commune, si maiora et certiora delegimus nec\nsumus nos passi falsorum religionibus attineri?\nsed nouellum\nnomen est nostrum et ante dies paucos religio est nata quam\nsequimur. ut interim concedam id quod nobis obicitur intentionis\nesse non falsae, quid est in negotiis hominum,\nquod uel opere corporis et manibus fiat uel solius animi disciplina\net cognitione teneatur, quod non ex aliquo coeperit\ntempore et in usum exierit experientiamque mortalium? medicina\nphilosophia musica ceteraeque omnes artes quibus uita\nest exstructa et expolita communis cum hominibus natae sunt,\net non potius nuper, quinimmo paene paulo ante agitari, in-\n. tellegi celebrarique coeperunt? antequam Tages Tuscus oras\ncontingeret luminis, quisquam hominum sciebat aut esse\n\n\n\n\nnoscendum condiscendumque curabat, an fulminum casibus aut\nextorum aliquid significaretur in uenis? quando siderum motus\naut ratio coepta est genethliaca sciri? non post Theutin Aegyptium\naut post Atlantem, ut quidam ferunt, gestatorem,\nbaiulum, tibicinem illum ac destinam caeli? sed quid ego\nhaec parua?\nipsi dii immortales, quorum modo aditis templa\net numina suppliciter adoratis, sicut uestris litteris atque opinionibus\ntraditur, non esse, non sciri ab temporibus coeperunt\ncertis et impositis nominum appellationibus nuncupari? nam\nsi uerum est ex Saturno atque eius uxore Iouem suis curn\nfratribus procreatum, ante nuptias et partus Opis nusquam\nfuerat Iuppiter, Iuppiter tam supremus quam Stygius, nusquam\nsali dominus, nusquam Iuno, quinimmo alius nullus genitoribus\nduobus exceptis caeli habitabat in sedibus, sed ex eorum\nconcubitu concepti et nati sunt et spiritum hausere uitalem.\ncerto ergo a tempore deus esse Iuppiter coepit, certo cultus et\nsacrificia commereri, certo fratribus in potestatibus anteponi.\nrursus uero si Liber Venus Diana Mercurius Apollo Hercules\nMusae, Tyndaridae Castores ignipotensque Vulcanus Ioue\npatre sunt proditi et genitore Saturnio procreati, ante quam\nMemoria, quam Alcmena Maia Iuno Latona Leda Dione,\nquam et Semela Diespitri factae sunt compressionibus fetae,\nnusquam et hi gentium nec in aliqua parte rerum fuere natu-\n. rae, sed ex conuentu Iouis inseminati et nati sunt et aliquem\nsensum sui habere coeperunt. ergo et hi quoque tempore esse\ncoeperunt certo et in numero numinum sacrorum ad caerimonias\ninuocari, quod ipsum similiter dicere translatum in\n\n\n\n\n)Mineruam licebit. si enim Iouis, ut adseueratis, ex cerebro sine\nullius seminis emicuit iactu, antequam est Diespiter genitus\net in utero matris corporeae formam circumscriptionis accepit,\ncertum est utique Mineruam non fuisse neque rerum in\nnumero aut ulla esse in substantia computatam, sed ex quo\ncapite Iouis enata est, et esse res coepit et nonnulla in essentia\nconstituta. non habet ergo primigenios ortus, et a certo coepta\nest tempore dea dici, sacris in aedibus statui et inuiolabili\nreligione sanciri. quod cum ita se habeat, cum de nouitate.\nloquimini religionum nostrarum, uestrae uobis in mentem non\nueniunt, nec curatis inspicere, quando sint exorti dii uestri,\nquas origines habeant, quas causas, uel ex quibus proruperint\nemicuerintque radicibus? cuius est autem pudoris, quinimmo\ninuerecundiae cuius, quod agere te uideas, in eo alterum reprehendere,\nmaledicti et criminis loco dare ea quae in te\npossint reciprocata uicissitudine retorqueri?\nsed quod agimus\nnos, nouum est, quod autem uos, priscum est et nimiae uetustatis:\net quid istud aut uos iuuat aut nostram causam rationemque\ncontristat? noua res est quam gerimus, quandoque et\nipsa uetus fiet: uetus quam uos agitis, sed temporibus quibus\ncoepit noua fuit ac repentina. religionis autem auctoritas non\nest tempore aestimanda sed numine, nec colere qua die sed\nquid coeperis conuenit intueri. ante trecentos annos religio,\ninquit, uestra non fuit. et dii uestri non fuerunt ante milia\nannorum duo. quibus istud rationibus colligi aut quibus supputationibus\npotest ? non difficilibus, non obscuris, sed quas possit\nuidere qui uolet et contrectare, quemadmodum dicitur, manibus.\nquis Iouem cum fratribus genuit? genialibus Opi adiunctus\nSaturnus, ut uos fertis, Caelo atque Hecata procreatus. quis\n\n\n\n\nPicum, Fauni patrem atque auum Latini? Saturnus, ut uos\nidem uestris scriptis atque auctoribus traditis. ergo si haec\nita sunt, sequitur ut Picus et Iuppiter germanitatis sibi sociati\nsint iure, utpote uno ex sanguine unoque ex semine procreati.\nconsentaneum est ita esse quod dicitur. ab Ioue et Pico quot\nsunt generis usque ad Latinum gradus? trini, ut indicat series.\nuultis Faunus, Latinus et Picus annis uixerint uicenis atque\ncentenis? ultra enim negatur posse hominis uita produci.\naestimatio iusta et liquida est. trecenti ergo sunt pleni et\nsexaginta post hos anni? res ita est, ut indicat supputatio.\ncuius socer Latinus fuit? Aeneae. genitor Aeneas cuius? Ascanii\nAlbani oppidi conditoris. quot apud Albam regnatum est annis?\nquadringentis et prope bis denis. aetatis urbs Roma cuius\nesse in annalibus indicatur? annos ducit quinquaginta et mille\naut non multum ab his minus. ergo ab Ioue, qui frater est\nPici quique pater est minorum et reliquorum deorum, anni\nad haec tempora prope milia duo sunt aut pleni, ut largiamur\naetati. quod cam redargui non possit, non tantum recens nata\nreligio ostenditur quam obitis, set infantes et paruulos esse\nipsos adhuc deos, quibus tauros atque alias hostias cum periculo\ncorruptionis suggeritis, quos oportebat adhuc mammis\natque stillato lacte nutriri.\nat religiones uestrae multis annis\npraecedunt nostram et eo sunt ueriores quod uetustatis auctoritate\nmunitae sunt. et quid eas prodest annis quam plurimis\nanteire, cum a certo coeperint tempore, aut spatii cuius\nsunt milia annorum duo saeculorum tantis comparata cum\n\n\n\n\nmilibus ? ac tamen ne causam tam longa prodere dissimulatione\nuideamur, nisi molestum est, dicite, omnipotens et primus deus\nnouella uobis uidetur res esse, et qui eum uenerantes colunt,\ninauditas incognitas repentinas agitare atque inducere religiones\n? estne illo antiquius quicquam, aut quod eum praecedat\nre tempore nomine potest aliquid inueniri nonne solus ingenitus,\nimmortalis et perpetuus solus\\' est? quis caput ac fons\nrerum est? non ipse? cui debet aeternitas hoc ipsum quod\nnuncupatur aeternitas? non ipsi? infinita ut prodeant saecula,\nnon ex eius perpetuitate perficitur? indubitabile istud et uerum.\nnon ergo quod sequimur nouum est, sed nos sero addidicimus\nquidnam sequi oporteret ac colere aut ubinam conueniret spem\nsalutis adfigere et salutaria subsidia conlocare. nondum enim\nadfulserat qui uiam monstraret errantibus et caligine in altissima\nconstitutis cognitionis lumen inmitteret et ignorationis discuteret\ncaecitatem. sed causa in huiusmodi uertitur * sola?\nquid,\nnos Aegyptiaca numina, quibus Serapis atque Isis est nomen,\nnon post Pisonem et Gabinium consules in numerum uestrorum\nrettulistis deorum ? quid, Phrygiam matrem, cuius esse conditor\nindicatur uel Midas uel Dardanus, non cum Hannibal Poenus\nres Italas raperet et terrarum exposceret principatum, et nosse\net scire coepistis et memorabili religione sancire? sacra Cereris\nmatris non quod uobis incognita essent, adscita paulo ante,\nobtentum est ut Graeca dicantur nouitatem ipsam testificante\ncognomine? non doctorum in litteris continetur, Apollinis nomen\nPompiliana indigitamenta nescire? ex quo apparet et\nliquidum est, et hunc uobis fuisse incognitum, post autem aliquando\ncoepisse esse et hunc notum. si quis igitur uos\n\n\n\n\ninterroget, cur eorum numinum quorum modo fecimus mentionem\ntam sero susceperitis cultum, responsuros uos certum est: aut\nquia illos nuper deorum esse in numero nesciebamus, ant quia\nnunc sumus a uatibus moniti, aut quia in rebus asperrimis beneficiis\neorum sumus auxiliisque seruati. quodsi hoc a uobis recte\nexistimabitis dici, et ex nostris partibus ratione consimili existimatote\nesse responsum. religio nostra nunc nata est: nunc enim\nmissus aduenit qui eam nobis ostenderet, qui in eius induceret\nueritatem, qui deus monstraret quid sit, qui ad eius nos cultum\nab rebus opinabilibus auocaret.\net quid, inquit, est uisum deo\nregi ac principi, ut ante horas, quemadmodum dicitur, pauculas\nsospitator ad uos Christus caeli ex arcibus mitteretur? interrogamus\net nos contra: quae causa, quae rafio est, ut non\nsuis aliquando reddantur mensibus tempora, sed serius hiemes,\nserius aestas atque autumnitas fiant? cur post messes arefactas\natque extincta frumenta nonnumquam decidant pluuiae, quas\nrebus oportuit incolumibus labi et temporis opportunitatibus\nministrari? immo illud exquirimus potius, cur, si Herculem\noportuit nasci, si Aesculapium Mercurium Liberum aliosque\nnonnullos, qui et conciliis adiungerentur deorum et mortalibus\naliquid utilitatis adferrent, tam sero a Ioue sint proditi, ut\nsola illos posteritas sciret, superiorum uero ignoraret antiquitas?\nrationem aliquam fuisse dicetis. ratio ergo et hic fuit,\ncur non nuper sed hodie sospitator nostri generis adueniret.\nquaenam igitur ratio est? non imus infitias nescire nos. neque\nenim promptum est cuiquam dei mentem uidere, aut quibus\nmodis ordinauerit res suas, homo animal caecum et ipsum se\nnesciens ullis potest rationibus consequi: quid oporteat fieri,\nquando uel quo genere, ipse rerum cunctarum pater,\n\n\n\n\nmoderator et dominus scit solus. nec si ego nequiuero causas uobis\nexpromere, cur aliquid fiat illo uel hoc modo, continuo sequitur\nut infecta fiant quae facta sunt et amittat res fidem quae\ngeneribus uirtutum tantis et potestatum indubitabilis esse\nmonstrata est.\ntu opponas et referas: cur tam sero emissus\nest sospitator? in infinitis, perpetuis saeculis nihil omnino dicendum\nest serum. ubi enim finis et initium nullum est, nihil\npraematurum est, nihil tardum. tempus enim a finibus et extremitatibus\nnoscitur, quae habere non potest perpetua series\net immoderata continuatio saeculorum. quid enim si res ipsae,\nquibus opem conueniebat ferri, opportunitatem istam temporis\nexigebant? quid si alterius condicionis antiqua, alterius fuere\nsequentia? quid si priscis aliter subueniri, aliter debuit\nposterioribus consuli? nonne litteras auditis commemorantes\nuestras fuisse homines olim semideos, heroas, cum immanibus\ncorporibus atque uastis? non infantes sub uberibus matrum\ncentenarios legitis edidisse uagitum, quorum ossa uariis in\nregionibus eruta uix repertoribus fecerunt fidem humanorum\nreliquias esse membrorum? potest ergo fieri, ut tum demum\nemiserit Christum deus omnipotens, deus solus, postquam gens\nhominum fractior et infirmior coepit nostra esse natura. si quod\nhodie factum est, ante milia fieri oportuisset annorum, fecisset\nistud rex summus, aut si post totidem milia id quod hodie\nfactum est debuisset inpleri, nihil deum cogebat necessarias\ntemporum non expectare mensuras. rationibus fixis peraguntur\nres eius et quod semel decretum est fieri nulla potest nouitate\nmutari.\ncur erg6, inquit, si omnipotenti seruitis deo et eum\nhabere confiditis salutis atque incolumitatis uestrae curam, cur\npersecutiones patitur perpeti uos tantas atque omnia genera\n\n\n\n\npoenarum et suppliciorum subire? perquiramus et nos contra,\ncur et uos, cum tantos et tam innumeros colatis deos cumque\nillis aedes constituatis sacras, simulacra effingatis ex auro,\nanimantium mactetis greges, acerras omnes turis plenas con-\nSciatis altaribus, cur non immunes agitis tot discriminibus et\nprocellis, quibus cotidie uos agunt exitiabiles multiplicesque\nfortunae? cur, inquam, dii uestri cessant a uobis auertere tot\nmorborum et ualetudinum genera, naufragia ruinas incendia\npestilentias sterilitatem, amissionem pignorum et proscriptionem\nbonorum, discordias simultates bella, captiuitates urbium et\nsublatis ingenuitatibus seruitutes? sed et nobis in huiusmodi\ncasibus minime auxiliatur deus. prompta et manifesta causa\nest. nihil est enim nobis promissum ad hanc uitam nec in\ncarunculae huius folliculo constitutis opis aliquid sponsum est\nauxiliique decretum; quinimmo edocti sumus minas omnes\nquaecunque sunt parui ducere atque aestimare fortunae, ac si\nquando ingruerit uis quaepiam grauior, quam finem necesse\nsit consequi, adscribere infortunio uoluptatem nec timere nec\nfugere quo facilius exui corporalibus possimus et uinculis et\ntenebrosam euadere caecitatem.\nitaque ista quam dicitis persecutionis\nasperitas liberatio nostra est, non persecutio, necpoenam\nuexatio inferet sed ad lucem libertatis educet. ut si aliquis\nbrutus ac stolidus in carcerem hominem datum in ingressu\nquaestionum numquam adficier sat grauibus atque\ninmanibus existimet poenis nisi in ipsum saeuiat carcerem,\n\n\n\n\nmateriam eius comminuat atque urat tectum, parietem, ianuas\npartesque alias operis renudet deiciat adfligat, nesciens hoc\nfacto ei cui uideatur officere dari ab se lucem et sceleratam\neripi caecitatem: itidem et uos flammis exiliis cruciatibus.\nbeluis, quibus corpora lancinatis et diuexatis nostra, non uitam\neripitis nobis, sed pelliculis releuatis et cutibus nos nescii,\net quanto instatis et pergitis in effigies has nostras speciesque\nsaeuire, tanto artis et grauibus releuatis nos uinculis et ad\nlumen efficitis circumcisis nexibus euolare.\nquare, homines, abstinete\nquaestionibus uacuis impedire spes uestras, nec si aliter\nquam uos putatis aliquid se habet, uestris potius opinionibus\ncredere quam rei debetis augustae. urgent tempora periculis\nplena et exitiabiles imminent poenae: confugiamus ad salutarem\ndeum nec rationem muneris exigamus oblati. cum de animarum\nagatur salute ac de respectu nostri, aliquid et sine\nratione faciendum est, ut Epictetum dixisse adprobat Arrianus.\ndubitamus, ambigimus nec esse quod dicitur plenum fidei\nsuspicamur: committamus nos deo, nec plus apud nos ualeat\nincredulitas nostra quam illius nominis et potentiae magnitudo,\nne dum ipsi nobis argumenta conquirimus quibus esse uideatur\nfalsum id quod esse nolumus atque adnitimur uerum, obrepat\ndies extremus et inimicae mortis reperiamur in faucibus.\nIamdudum quidem criminibus his omnibus, maledictionibus\npotius ut uera dicamus, ab excellentibus parte in hac uiris\net ueritatem istam commeritis nosse satis plene accurateque\nresponsum est neque apex\\' ullus ullius praetermissus est quaestionis\nqui non sit modis mille et rationibus ualidissimis\nrefutatus. non est igitur necessarium parte in hac causae\ndiutius inmorari. neque enim res stare sine adsertoribus non\npotest, religio Christiana aut eo esse comprobabitur uera, si\nadstipulatores habuerit plurimos et auctoritatem ab hominibus\nsumpserit. suis illa contenta est uiribus et ueritatis propriae\nfundaminibus nititur nec spoliatur ui sua, etiamsi nullum habeat\nuindicem, immo si linguae omnes contra faciant contraque\nnitantur et ad fidem illius abrogandam consensionis unitae\nanimositate conspirent. nunc ad ordinem reuertamur a quo\nsumus necessario paulo ante digressi, ne diutius interrupta\ndefensio palmam criminis comprobati calumniatoribus concessisse\ndicatur. subiciunt enim haec: si uobis diuina res cordi\nest, cur alios nobiscum neque deos colitis neque adoratis nec\ncum uestris gentibus communia sacra miscetis et religionum\nconiungitis ritus? possumus interim dicere: ad cultum diuinitatis\nobeundum satis est nobis deus primus, deus, inquam,\nprimus, pater rerum ac dominus, constitutor moderatorque\n\n\n\n\ncunctorum, in hoc omne quod colendum est colimus, quod\\'\nadorari conuenit adoramus, quod obsequium uenerationis exposcit\nuenerationibus promeremur. cum enim diuinitatis ipsius\nteneamus caput, a quo ipsa diuinitas diuinorum omnium quaecumque\nsunt ducitur, superuacuum putamus personaliter ire\nper singulos, cum et ipsi qui sint et quae habeant nomina\nnesciamus et cuius sint praeterea numeri neque liquidum neque\ncomprehensum neque exploratum habere possimus.\natque ut\nin terrestribus regnis necessitate nulla compellimur, regalibus\nin familiis constitutos nominatim cum principibus adorare, sed\nin regum ipsorum cultu quicquid illis adnexum est tacita ut\nse sentit honorificentia comprehendi, non alia ratione quicumque\nhi dii sunt quos esse nobis proponitis, si sunt progenies\nregia et principali oriuntur e capite, etiamsi nullos accipiant\nnominatim a nobis cultus, intellegunt se tamen honorari communiter\ncum suo rege atque in illius uenerationibus contineri.\net hoc quidem a nobis fuerit ita prolatum, si modo liquet et\nconstat praeter ipsum regem et principem esse alia numinum\ncapita, quae digesta et separata per â€  numerum uelut quendam\npopulum plebeiae multitudinis faciant. neque nobis in aedibus\nsacris effigies pro diis, sigilla et simulacra uelitis ostendere,\nquae intellegitis uos quoque, etsi recusatis et renuitis confiteri,\nuilissimi esse formas luti et fabrorum figmenta puerilia.\net cum de re loquimur diuina uobiscum, hoc ut ostendatis ex-1\nposcimus, esse deos alios natura ui nomine, non in simulacris\npropositos, quos uidemus, sed in ea substantia in qua conueniat\naestimari tanti esse nominis oportere uirtutem.\nsed con-\n\n\n\n\n\n\n\n\n\n\nsilium non est parte in hac causae diutius inmorari, ne lites\nmaximas concitare ac tumultuosa conserere uideamur uelle certamina.\nsit ista, ut praedicatis, plebs numinum, sint deorum\ninnumerae gentilitates, adstipulamur adquiescimus coniuemus\nnec in aliqua quaestione dubitabile istud ambiguumque configimus.\nillud tamen a uobis audire exposcimus et rogamus:\nunde uobis compertum est uel quibus rationibus conprehensum,\nhine sint in caelo quos esse existimatis et colitis an\nnescio qui alii opinionis et nominis inauditi? potest enim fieri,\nut et hi sint quos esse non remini et quos esse confiditis in\nnulla inueniaptur parti naturae. neque enim caeli aliquando\nsubuolastis ad sidera, singulorum facies atque ora uidistis, et\nquos esse memineritis illic deos eosdem hic colere tamquam\nnotos instituistis ac uisos. sed et illud rursus desideramus audire,\na uobisne I inposita habeant haec nomina quibus eos\nuocatis an ipsi haec sibi diebus imposuerint lustricis. si diuina\nhaec sunt et caelestia nomina, quis detulit ad uos ea? sin\nautem. a uobis appositas appellationes has habent, quemadmodum\npotuistis uocabula his dare quos neque uideratis aliquando\nneque quales aut qui essent ulla cognitione noratis ?\nsed ut uultis et creditis atque ut uobis persuasum est, hi dii\nsint, nominibus appellentur his etiam quibus eos â€  popularem censeri\npopularis uulgaritas ducit: unde tamen uobis liquet, nominibus\nhi suis censum compleant an sint aliqui uobis incogniti neque\n\n\n\n\nin uisum aliquando notitiamque perlati? neque enim sciri est\nfacile, definita et certa sit eorum numeri multitudo an sine\nulla populositatis summa sit nec computationis alicuius rationibus\nterminata. fingamus enim uos deos mille percolere,\nuel milia potius quinque: at in rerum natura potest forsitan\nfieri, ut deorum milia centum sint, potest, ut hoc amplius,\nimmo, quod diximus paulo ante, potest deorum summa esse\nnulla nec numerabili circumscriptione finita. aut igitur et uos\nimpii, qui praeter deos paucos reliquorum officia non obitis,\naut si uobis ueniam ceterorum ignorantiae postulatis, eandem\net nobis conciliabitis ueniam, si pro parte consimili eorum\nreligionibus abstinemus quos esse omnino nescimus.\net tamen\nne nos quisquam peruicaciter arbitretur sacramenta nolle suscipere\nceterorum quaecumque sunt numinum. deuotas etenim\nmentes et manus protendimus supplices neque aspernamur\nquocumque inuitaueritis accedere, si modo discamus, quinam\nisti sint diuini quos nobis ingeritis, et quos par sit adiungi\nsummi regis ac principis uenerationi. Saturnus, inquit, et Ianus\nest, Minerua Iuno Apollo Venus Triptolemus Hercules atque\nalii ceteri, quibus magnificas aedes cunctis paene in urbibus\nreligiosa consecrauit antiquitas. inuitare nos forsitan ad istorum\nnuminum potuissetis cultum, si non ipsi uos primi opinionum\nturpium foeditate talia de illis confingeretis quae non modo\nillorum polluerent dignitatem sed minime illos esse qualitatibus\nconprobarent eis adiunctis. adduci enim primum hoc ut\ncredamus non possumus, immortalem illam praestantissimamque\nnaturam diuisam esse per sexus et esse partem unam mares,\npartem esse alteram feminas. quem quidem locum plene iamdudum\nhomines pectoris uiui tam Romanis litteris explicauere\n\n\n\n\n\n\nquam Graecis, et ante omnes Tullius Romani disertissimus generis\nnullam ueritus impietatis inuidiam ingenue constanter\net libere quid super tali opinatione sentiret pietate cum\nmaiore monstrauit: a quo si res sumere iudicii ueritate conscriptas,\nnon uerborum luculentias pergeretis, perorata esset\nhaec causa nec secundas ut dicitur actiones nobis ab infantibus\npostularet.\nsed quid aucupia uerborum splendoremque sermonis\npeti ab hoc dicam, cum sciam esse non paucos, qui\nauersentur et fugiant libros de hoc. eius nec in aurem uelint\nadmittere lectionem opinionum suarum praesumpta uincentem,\ncumque alios audiam mussitare indignanter et dicere, oportere\nstatui per senatum, aboleantur ut haec scripta quibus Christiana\nreligio comprobetur et uetustatis opprimatur auctoritas?\nquinimmo, si fiditis exploratum uos dicere quicquam de diis\nuestris, erroris conuincite Ciceronem, refellitote, redarguite,\ntemeraria et impia dictitare conprobate. nam intercipere scripta\net publicatam uelle submergere lectionem non est deos defendere\nsed ueritatis testificationem timere.\nac ne tamen et nobis\ninconsideratus aliquis calumniam moueat, tamquam deum quem\ncolimus marem esse credamus, ea scilicet causa, quod eum\ncum loquimur pronuntiamus genere masculino, intellegat non\nsexum sed usu et familiaritate sermonis appellationem eius et\nsignificantiam promi. non enim deus mas est, sed nomen eius\ngeneris masculini est, quod idem uos dicere religione in uestra\nnon quitis. nam consuestis in precibus siue tu deus es siue\ndea dicere, quae dubitationis exceptio dare uos diis sexum\ndisiunctione ex ipsa declarat. adduci ergo non possumus, ut\ncorpora credamus deum. nam esse necesse est corpora, si sunt\n\n\n\n\n\n\nmares ac feminae, aut insignificatam esse generum disiunctionem.\nquis enim uel exigui sensus nescit terrenorum ab illo\nanimantium conditore non alia de causa generis diuersi sexus\ninstitutos esse atque formatos, nisi ut per coitus et conubia\ncorporum res caduca et labilis successionis perpetuae innouatione\nduraret? quid ergo?\ndicemus deos procreare, deos\nnasci, et idcirco his additas genitalium membrorum partes, ut\nsufficere prolem possent, et noua quaque suboriente fetura\nquicquid prior aetas abstulisset recidiua substitutio subrogaret?\nergo si haec ita sunt, id est si dii procreant † superi et\n. super has leges experiuntur se sexus, suntque inmortales nec frigoribus\nfiunt senectutis effeti, sequitur ut debeant plena esse\ndiis omnia neque innumeros caelos eorum capere multitudinem\nposse, siquidem et ipsi perpetuo generant et per suboles subolum\nmultiplicata semper innumerabilitas ampliatur: aut si\nobscenitas coeundi ita ut decet ab diis abest, quae causa\nratioque monstrabitur, cur insigniti sint his locis, quibus sexus .\nse solet libidinum propriarum admonitionibus recognoscere?\nneque enim ueri est simile, haberi haec frustra aut inprobum\nin illis lusum ludere uoluisse naturam, ut eos his partibus\naggeraret quibus utendum non esset. ut enim ad usus\ncertos manus pedes oculi ceteraque constructio membrorum\nsua quaeque in officia constituta est, ita conuenit credere in\nsui muneris functionem comparatas esse has partes: aut\n\n\n\n\nconfitendum est, in deorum corporibus esse aliquid uacuum, quod\nsit frustra.\natque inaniter fabricatum. quid dicitis, o sancti\natque inpolluti antistites religionum ? habent ergo dii serus\net genitalium membrorum . circumferunt foeditates, quas ex\nmoribus uerecundis infame est suis appellationibus promere?\nquid ergo iam superest, nisi ut eos credamus inmundorum\nquadrupedum ritu in libidinum furias gestire, cupiditatibus\nrabidis ire in mutuas complexiones et ad postremum fractis\ndissolutisque corporibus uoluptatis eneruatione languescere? et\nquoniam quaedam sunt feminarum generis propria, sequitur\nut deas quoque credamus circumactis persoluere suas mensibus\nleges, fastidiosos ducere atque habere conceptus, aboriri praeferre\net praepropero partu septimanas edere aliquando feturas.\no pura, o sancta atque ab omni turpitudinis labe disparata\natque abiuncta diuinitas! hauet animus atque ardet, in chalcidicis\nillis magnis atque in palatiis caeli deos deasque conspicere\nintectis corporibus atque nudis, ab Iaccho Cererem,\nMusa ut praedicat Lucretia, mammosam, Hellespontiacum Priapum\ninter deas uirgines atque matres circumferentem res\nillas proeliorum semper in expeditionem paratas. hauet, inquam,\nuidere deas grauidas, deas fetas gliscentibusque per dies aluis\nalias intestini ponderis morositate cunctari, parturire alias\ntractu longo et manus obstetricias quaerere, illas telis grauibus\net dolorum acuminibus fixas heiulare, tortari et inter haec\nomnia suppetias Iunonis implorare Lucinae. nonne multo est\nrectius maledicere, conuiciari atque alia ingerere diis probra,\n\n\n\n\n\n\nquam uel obtentu pio talia de his monstra opinionum indignitate\npraesumere?\net audetis adscribere causam nobis\noffensionis deorum, cum, si iudicatio fiat, certissima in uobis\nreperiatur haec esse et in contumelia alia quam opinamini\nstare? nam si dii, ut dicitis, adficiuntur ira et animorum indignationibus\nincalescunt, cur eos non putemus aegre atque\naegerrime sustinere, dari sibi a uobis sexus, quibus canes porcique\nformati sunt, et cum ita credatis, non aliter se fingi et\nignominiosa cum ostentatione proponi? ergo cum haec ita sint,\nmiseriarum omnium causa uos estis, uos deos impellitis, uos\nexcitatis infestare omnibus malis terras et noua quaeque cotidie\nstruere, quibus ulcisci se possint tot a uobis iniuriis et male- \\'\ndictianibus exasperati: maledictionibus, inquam, et iniuriis,\nquas partim fabulis turpibus, partim opinionibus indecoris,\nquas uestri theologi, quas poetae, quas ipsi uos quoque ignominiosis\ncelebratis in ritibus, res perditas inuenietis humanas\net abiecisse clauum deos, si modo illorum curam spectat mortalium\nregere atque administrare fortunas. nam nobis quidem\ncur irascantur non habent, quos uident et sentiunt neque se\ncolere neque deridere, quod dicitur, et honestius quam uos\nmulto de sui nominis dignitate existimare, quam credere.\nde sexu hactenus.\nnunc ad speciem ueniamus et formas, quibus\nesse descriptos deos superos creditis, quibus immo formatis et\ntemplorum amplissimis conlocatis in sedibus. neque quisquam\nludaeicas in hoc loco nobis opponat et Sadducaei generis fabulas,\ntamquam formas tribuamus et nos deo: hoc enim putatur\nin eorum litteris dici et ut rem certam * atque auctoritate\n\n\n\n\nfirmari: quae aut nihil ad nos attinent nec ex aliqua portione\nquicquam habent commune nobiscum, aut si sunt ut creditur\nsociae, quaerendi sunt uobis altioris intellegentiae doctores, per\nquos possitis addiscere, quibus modis conueniat litterarum\nillarum nubes atque inuolucra relaxare. nostra de hoc sententia\ntalis est. naturam omnem diuinam, quae neque esse coeperit\naliquando nec uitalem ad terminum sit aliquando uentura,\nliniamentis carere corporeis neque ullas formarum effigies\npossidere, quibus extima circumscriptio membrorum solet coagmenta\nfinire. quicquid enim tale est, mortale esse arbitramur\net labile; nec obtinere perpetuam posse credimus aeuitatem\nquod extremis coercitum finibus necessaria circumcludit extremitas.\nat uero uos deos parum est formarum quod amplectimini\nmensione, filo etiam terminatis humano, et quod\nindignius multo est, terrenorum corporum circumcaesura finitis.\nquid ergo dicemus? caput deos gestare tereti rotunditate colli\nerectum, retinaculis neruorum dorso inligatum ac pectori et\nad ceruicum necessarias flexiones consertionibus uerticularum\natque ossea substructione fulciri? quod si accipiemus ut uerum\nsit, aures etiam sequitur ut habeant curuis perterebratas anfractibus,\noculorum orbiculos mobiles, superciliorum marginibus\nobumbratos, suspensum imbricem narium, munctionibus\nmuculentis et spiritali commeabilem tractui, subactionibus ciborum\ndentes trini generis atque in officia trina compositos,\nmanus ministras operum, articulatis digitis et cubitorum\nmobilitate tractabiles, corporibus sustinendis pedes, explicandis\ngressibus et suggerendis anticipationibus itionum genua. quodsi\n\n\n\n\nea quae prompta sunt, consentaneum est et illa portari quae\nsub costis earumque sub cratibus cutes contegunt atque omentorum\nmembranulae, gurguliones uentriculos lienes pulmones\nuesiculas iecora, intestinorum uolubilium tractus et per omnia\nuiscera commeantes purpurei sanguinis uenas cum arteriis spiritalibus\nconiugatas.\nan numquid caelestium corpora foeditatibus\nhis carent, et quoniam cibis mortalibus abstinent, edentulos\neos esse paruolum credendum est ritu et uiduatos interioribus\ncunctis tamquam utres sufflatos turgidorum corporum inanitate\npendere? quid quod, si haec ita sunt, erit uobis necessarium\ncontueri, similesne sint dii omnes an formarum dispari circumscriptione\nteneantur. si enim par cunctis atque una est\nomnibus similitudinis species, non absurdum est credere errare\neos fallique cognitionis in mutuae comprehensione. sin autem\ngerunt discrimen in uultibus, sequitur ut intellegi debeat, non.\nalia de causa dissimilitudines his datas, nisi ut singuli se possent\ndifferentium signorum proprietatibus noscitare. ergo esse\ndicendum est quosdam capitones cilunculos frontones labeones\nsimos, alios mentones naeuios atque nasicas, hos displosis\nnaribus, illos resimis, nonnullos turgentibus malis aut buccarum\ncumulatione ** acriuoces, nanos longos medios macilentos\npingues crassos, hos capillorum intortionibus crispulos, caluitiis\nalios et glabritatibus rasos: neque opinari nos falso\nuestrae produnt atque indicant officinae, siquidem cum facitis\natque informatis deos, hos crinitos effingitis, alios leues, senes\niuuenes pueros aquilos caesios rauos seminudos intectos aut,\nne frigus incommodet, fluidarum uestium superiectione perfusos.\nquisquamne est hominum rationis alicuius sapore\n\n\n\n\ncontactus, qui pilos et lanugines credat in deorum corporibus\nnasci, qui annorum in illis inesse discrimina, qui et per uarias\n. tegminum atque amictuum formas uestitos hos ire atque ab\naestibus sese frigoribusque tutari? quod qui habet uerum., et\nhoc necesse est tamquam uerum accipiat: esse deos fullones,\nesse tonsores, qui uel sacras eluant uestes uel capillos imminuant\nsiluescentium crinium uelleribus inuolutis. itane istud\nnon. turpe, non impietatis et contumeliae plenum est, moribundi\net caduci animantis liniamenta diis dare, insignire his\npartibus, quas enumerare, quas persequi probus audeat nemo\nnec sine summae foeditatis horrore mentis imaginatione concipere?\nhocine est illud fastidium uestrum, sapientia haec\nadrogans, qua despuitis nos ut rudes atque omnem scientiam\nremini rerum uobis diuinarum patere? Aegyptiorum ridetis\naenigmata, quod mutorum animantium formas diuinis inseruerint\ncausis easdemque quod species multo ture accipiant et\nreliquo caerimoniarum paratu: uos effigies hominum tamquam\ndeorum ueneramini potestates nec pudet his ora terreni animalis\nimponere, erroris alios et stultitiae condemnare et in\nerroris eiusdem similitudine ac uitii deprehendi.\nnisi forte\ndicetis alias quidem inesse diis formas, sed honoris et dicis\ncausa species uos eis accommodauisse mortalium: quod maioris\nmulto est contumeliae, quam erroris aliquid ignoratione fecisse.\nnam si uos fateremini id quod uestra suspicio credidisset formamentis\nadtribuisse diuinis, minus erat iniuriae praesumpta\nin opinatione peccasse: nunc uero cum aliud creditis et aliud\nfingitis, et in eos estis contumeliosi quibus id adtribuitis\nquod eis confitemini non esse, et inreligiosi esse monstramini,\ncum id adoratis quod fingitis, non quod in re esse ipsaque in\n\n\n\n\nueritate censetis. si aselluli canes porci humanum aliquid\nsaperent fingendique haberent artes idemque nos uellent cultu\naliquo prosequi et statuarum consecrationibus honorare, quantas\nnobis irarum flammas, indignationum quos turbines concitarent,\nsi suorum corporum formas nostra uellent portare\natque obtinere simulacra? quantas, inquam, irarum flammas.\nsuffunderent, excitarent, si urbis conditor Romulus asinina staret\nin facie, si sanctus Pompilius in canina, si porcina sub\nspecie nomen esset Catonis aut Marci Ciceronis inscriptum?\nita ergo stoliditatem uestram non rideri, si rident, uestris ab\nnuminibus remini, aut quoniam censetis adfici eos ira, non\ninsanire, non furere neque pro iniuriis et contumeliis tantis\nultum ire, se uelle iacularique in uos ea quae dolor suetus est\niacere et offensionis acerbitas comminisci? quanto fuerat rectius\nelephantorum his formas, pantherarum aut tigridum, taurorum\nequorumque donare? nam quid in homine pulcrum\nest, quid, quaeso, admirabile uel decorum, nisi quod et clurino\ncum pecore nescio quis auctor uoluit esse commune ?\nsed\nsi uobis, inquiunt, nostra opinatio displicet, uos demonstrate,\nuos dicite, qua sit deus praeditus forma. si ueram uultis audire\nsententiam: aut nullam habet deus formam, aut si informatus\nest aliqua, ea quae sit profecto nescimus. neque enim quod\nuidimus numquam nescire esse ducimus turpe aut ea re prohibemur\naliorum sententias refutare, quia super hoc nostram\nnullam ipsi sententiam promimus. ut enim, si uitreus esse dicatur\nmundus, si argenteus, ferreus uel ex fragili conglobatus\net fabricatus testa, non dubitemus falsum esse contendere,\nquamuis quae sit eius materia nesciamus, ita cum de specie\nagatur dei, quam perhibetis conuincimus non esse, etiamsi\n\n\n\n\n\n\nquae sit minus possumus explicare.\nquid ergo, inquiet aliquis,\nnon audit deus, non loquitur, non ante se positas res uidet,\nnon intuetur? suo forsitan genere, non nostro. neque enim\nueri aliquid scire tanta in re possumus aut suspicionibus indagare,\nquas esse apud nos liquet instabiles, lubricas et uanorum\nsimilitudines somniorum. si enim dixerimus isdem illum\nrationibus uidere quibus et nos uidemus, sequitur ut intellegi\ndebeat, superiectas pupulis eum habere membranulas, coniuere,\nnictare, radiis aut imaginibus cernere, aut quod oculis commune\nest omnibus, sine alterius luminis commixtione nihil\nomnino conspicere. quod ipsum similiter de auditu ac de eloquii\nforma et uerborum prolatione dicendum est: si per aures\naudiat, eas quoque habere flexuosis tramitibus perforatas, qua\ninrepere uox possit sensum nuntiatura sermonis, aut si uerba\nore funduntur, labia habere cum dentibus, quorum inflictu et\nmobilitate multiiuga lingua sonos articulet et uocem in uerba\nconformet.\nat si nostri animi mentem non recusatis audire,\ntantum abest, ut nos deo corporalia liniamenta tribuamus, ut\nanimorum etiam decora ipsasque uirtutes, quibus eminere uix\nconcessum est paucis, tantae rei uereamur adscribere. quis\nenim deum dixerit fortem constantem frugi sapientem? quis\nprobum, quis sobrium, quis immo aliquid nosse, quis intellegere,\nquis prouidere, quis ad fines officiorum certos actionum\nsuarum decreta dirigentem? humana sunt haec bona et ex\noppositione uitiorum existimationem meruerunt habere laudabilem.\nquis est autem tam optusi pectoris, tam bruti, qui\nhumanis bonis deum esse dicat magnum aut ideo nominis\nmaiestate praecellere quod uitiorum careat foeditate? quicquid\nde deo dixeris, quicquid tacitae mentis cogitatione conceperis,\n\n\n\n\nin humanum transilit et corrumpitur sensum, nec habet propriae\nsignificationis notam quod, nostris dicitur uerbis atque\nad negotia humana compositis. unus est hominis intellectus de\ndei natura certissimus, si scias et sentias nihil de illo posse\nmortali oratione depromi.\net haec uero prima est uestrorum\nnuminum contumelia, quam de formis et sexibus boni scilicet\nuindices et religiosi constituistis auctores. illud uero quod\nsequitur quale est, quod deos nobis inducitis alios fabros, alios\nmedicos, alios lanarios nautas citharistas auloedos uenatores \\'\npastores et, quod supererat, rusticos? ille, inquit, musicus deus\nest, et hic alter diuinus est. ceteri enim dii non sunt musici et\nuentura praedicere inscitia nesciunt atque ignorantia futurorum.\nobstetriciis ille informatus artibus, medicorum alius institutus\nest disciplinis. ergone singuli sua in re pollent nec in auxilium\nuocati alienis possunt in partibus subuenire? hic in sermone\nfacundus est atque in uerborum continuationibus promptus:\nbardi enim sunt alii nec possunt aliquid scitum, si oratio facienda\nest, eloqui.\net rogo: quae ratio est, quae tam dura necessitas,\nquae causa, ut artificia haec superi tamquam uiles\nnouerint atque habeant sellularii? in caelo enim cantatur et\npsallitur: ut interualla et numeros uocum nouem conserant\nscitule ac modulentur sorores. sunt in sidereis motibus siluae,\nsunt lustra, sunt nemora: ut uenationum praepotens habeatur\nin expeditionibus Diana. inminentia dii nesciunt et sortibus\nuiuunt agitanturque fatalibus: ut quid cuique crastinus dies\nferat aut hora, Latonius explicet atque aperiat uates. ipse alio\nimpletur deo et ui numinis premitur exagitaturque maioris:\nut merito dicatur habeaturque diuinus. corripiuntur dii morbis\net uulnerari, uexari aliqua ex re possunt : ut cum exegerit ratio,\n\n\n\n\nauxiliator subueniat Epidaurius. parturiunt, pariunt: ut difficiles\npuerperiorum tricas Iuno mulceat corripiatque Lucina. rem\nrusticam tractant aut curant militaria munera: ut flammis potens\nVulcanus fabricetur his enses aut ruris ferramenta procudat.\nuestis indigent tegmine: ut uirgo Tritonia curiose eis\nstamen neat et qualitate pro temporis aut trilices tunicas aut\nde serico componat. accusant et diluunt crimina: ut Atlantea\nprogenies eloquii primas ferat studiosa exercitatione quaesiti\nset erras, inquit, et falleris;\nnon enim ipsi opifices dii sunt,\nsed ingeniis hominum subiciunt has artes atque, ut uita sit\ninstructior, tradunt scienda mortalibus. sed qui aliquam subicit\nignaro ac nescio disciplinam, sollertem quem is efficere\nnonnullius operis scientia contendit, sciat ipse necesse est primus\nid quod alterum callere constituit. neque enim traditor\nalicuius esse scientiae potis est, ut non eius quod tradit praecepta\nhabeat cognita et rationem teneat exercitatissime comprehensam.\ndii ergo sunt artifices primi, siue quod, ipsi ut\ndicitis, subdunt scientiam mentibus, siue quod immortales et\ngeniti numquam genus omne terrenum uetustate temporis antecedunt.\nhoc est ergo quod quaeritur, cum sit nullus apud\nsuperos artibus his locus neque usus, illorum neque natura\ndeposcat ingeniosum aliquid aut sellularium scire: cur esse\ndicatis in aliis alios perceptionibus gnarures et habere sollertias,\nin quibus singuli se uincant scientiarum cognitione discreti?\nnisi forte hoc dicitis, deos artifices non esse, sed eos\n\n\n\n\nhis artibus praesidere, curare, immo sub illorum posita esse\ntutela omnia quae administramus, quae gerimus, atque ut\nbene ac feliciter cedant, illorum prouisione curari. quod quidem\nmerito dici ac probabiliter uideretur, si ad uoluntatem\nsemper sententiamque procederent ea quae obimus, quae gerimus\naut in negotiis periclitamur humanis. cum uero in contrarium\ncotidie res uertantur neque ad propositum uoluntatis\nactionum respondeant fines, ludentis est dicere, deos nobis superesse\ncustodes, quos suspicio finxit nostra, non explorata\nueritas comprehendit. per maria Mater Matuta tutissimas praestat\ncommeantibus nauigationes: et cur insanum mare tam frequentes\nexposcit crudelium naufragiorum ruinas? salutaria et fida\nconsilia nostris suggerit cogitationibus Consus: et in contrarios\nexitus cur adsidue uertitur placitorum inopinata mutatio ? armentorum\net pecorum gregibus Pales praesunt Inuusque custodes:\net cur saeua contagia et pestilentes morbos ab aestiuis\nauertere cessatione inimica non curant? Flora illa genetrix et\nsancta obscenitate ludorum bene curat ut arua florescant: et\ncur cottidie gemmulas et pubescentes herbas adurit atque interficit\nnocentissimum frigus? puerperiis Iuno praeposita est\net auxiliatur genetricibus fetis: et matrum intereunt cur cotidie\nmillia parricidalibus nixibus interemptae? in tutela Vulcani\nest ignis et materies eius in illius regimine constituta est:\net cur aedes frequentissime sacras atque urbium portiones ad\ncinerem patitur flammarum uoracitate conlabi? diuinationis scientiam\nlargitur hariolantibus Pythius: et cur obliquata, dubia, cur\nobscuritatis submersa caligine dat saepius subministratque\n\n\n\n\n\n\nresponsa? Aesculapius officiis et medendi artibus praeest: et\ncur plura morborum et ualetudinum genera ad sanitatem nequeunt\nincolumitatemque perduci, immo sub ipsis fiunt curantium\nmanibus atrociora? curat Mercurius ceromas, pugillatibus\net luctationibus praeest: et cur inuictos omnes non\nperficit quibus praeest, cur unius in officio praesidatus hos\nuictoriae compotes, alios uero perpetitur ignominiosa infirmitate\nrideri?\ntutelatoribus, inquit, supplicat diis nemo,\net idcirco singuli familiaribus officiis atque auxiliis desunt.\nnisi enim tura et salsas accipiant fruges, benefacere dii nequeunt,\net nisi pecorum sanguine delibutas suas conspexerint\narulas, suos deserunt atque abiciunt praesidatus? atquin ego\nrebar paulo ante, spontaneas esse numinum benignitates ultroque\nab his fluere inexpectata beniuolentiae munera. numquid\nenim rex poli libamine aliquo exambitur aut hostia, ut\nomnia ista quibus uiuitur commoda mortalium gentibus largiatur?\nnon feruorem genitalem solis deus, noctis et tempora,\nuentos pluuias fruges cunctis subministrat aequaliter bonis\nmalis iniustis iustis ingenuis seruis pauperibus diuitibus?\nhoc est enim proprium dei potentis ac ueri, inexorata beneficia\npraebere fessis atque inualidis rebus et multiformi semper\nasperitate uallatis. nam sacrificiis editis id quod poscaris adnuere,\nnon est istud postulantibus subuenire sed benignitatis\npropriae munificentiam uenditare. ludimus et lasciuimus tanta\nin re homines, et qui sit deus obliti, quid istius magnificentia\nnominis, quicquid uile uel sordidum suspiciosa potuimus credulitate\nconfingere diuis tutelaribus adrogamus.\nunctionibus,\n\n\n\n\ninquit, superest Vnxia, cingulorum Cinxia replicationi, Victa\net Potua sanctissimae uictui potuique procurant. o egregia\nnuminum et singularis interpretatio potestatum: nisi pofetes\nuirorum adipali unguine oblinerentur ab sponsis, nisi uirginalia\nuincula iam feruentes dissoluerent atque imminentes mariti,\nnisi potarent et manderent homines, di nomina non haberent?\nquid, quod non contenti tam deformibus subdidisse\natque inplicuisse deos curis, naturas his etiam feras truculentas\nimmanes, malis gaudentes semper et humani generis adtribuitis\nuastitate.\nnon commemorabimus hoc loco deam Lauernam\nfurum, Bellonas Discordias Furias et laeua illa quae\nconstituitis numina taciturnitatis silentio praeteribimus.- Martem\nipsum ponemus in medio et speciosam illam Cupidinum\nmatrem, ex quibus unum praeficitis proeliis, amoribus alteram\net cupiditatis ardori. potestatem, inquit, bellorum Mars habet.\nutrumne ut mota compescat an ut cessantia et quieta commoueat?\nnam si sedator militaris insaniae est, cur cotidie bella\nnon desunt? sin autem conditor illorum est, deum ergo dicemus\nin uoluptatis suae dulcedinem collidere orbem totum,\ndiscordiarum et discriminum causas inter gentes serere terrarum\nlonginquitate diiunctas, conducere ex diuerso tot mortalium\nmilia et intra uerbi unius moras campos cadaueribus aggerare,\nsanguineos praecipitare torrentes, fundatissima delere imperia,\naequare urbes solo, libertatem ingenuis abrogare et seruitutis\ncondicionem impdnere, dissensionibus gaudere ciuilibus, commorientium\nfratrum parricida nece et ad ultimum filiorum et\npatrum parricidali congressionis horrore.\nquod ipsum licebit\nin Venerem pari atque eadem ratione traducere. nam si amoris\n\n\n\n\n\n\n\n\nhaec flammas, sicut perhibetis et creditis, cogitationibus subdit\nhumanis, sequitur ut intellegi debeat, quicquid labis et criminis\nab insania proficiscitur tali, Veneriis debere uulneribus imputari\nimputari. ergone dea cogente in uilissimi nominis scorta suam\nsaepius produnt etiam nobiles dignitatem, dissuuntur tenacium\nmatrimoniorum nexus, in incestas libidines necessitudo sanguinis\ninardescit, insaniunt in liberos matres, patres uirginum\nsuarum uota in se uertunt, contra decus aetatis senes in obscenos\ningemunt curis iuuenalibus adpetitus, sapientes et fortes\nuiri soluunt decreta constantiae uirilitatis uigore mollito, innectuntur\nceruicibus laquei, conscenduntur ardentes rogi et\nper uastas atque altissimas rupes iaciunt se passim uoluntariis\nsaltibus praecipitati ?\nquisquamne est hominum rationis alicuius\nprimordiis indutus, qui diuinitatis substantiam tam foedis\npolluat aut contaminet moribus? qui naturas attribuat diis\ntales, quas in agrestibus beluis lenitudo saepe permulsit atque\nextenuauit humana? ubinam,. quaeso, est illud, quod ab omni\nperturbationis adfectu dii procul amoti sunt, quod lenes placidi\nmites, quod in genere uirtutis unito perfectionis apicem\natque ipsius retinent sapientiae summitatem? aut cur eos oramus,\nut a nobis aduersa atque inimica propellant, si malorum\nomnium quibus cotidie carpimur ipsi esse nobis reperiuntur\nauctores? quantumlibet nos impios, inreligiosos uocetis aut\natheos, numquam fidem facietis esse amorum deos, esse bellorum,\nesse qui discordias conserant, qui furialibus stimulis animos\ninquietent. aut enim uerissime dii sunt, et ea quae commemorastis\nnon faciunt: aut si faciunt ea quae dicitis, sine\nulla dubitatione dii non sunt.\net tamen possemus utcumque\n\n\n\n\naccipere a uobis has † mentes impiarum plenissimas fictionum,\nsi non multa de diis ipsi tam contraria promentes dissoluentiaque\nse ipsa sustinere animi compelleretis adsensum. cum\nenim singuli singulos anteire interioris contenditis scientiae\nlaude, et deos ipsos quos opinamini tollitis et reponitis alios\nquos manifestum est non esse, et alios alii deos in eisdem\ndicitis rebus, et innumeros esse conscribitis quos esse singulos\nsemper consensio accepit humana. incipiamus ergo sollemniter .\nab Iano et nos patre, quem quidam ex nobis mundum, annum\nalii, solem esse prodidere nonnulli. quod si accipiemus ut\nuerum sit, sequitur ut intellegi debeat nullum umquam fuisse\nIanum, quem ferunt Caelo atque Hecata procreatum in Italia\nregnasse primum, Ianiculi oppidi conditorem, patrem Fonti,\nVulturni generum, Iuturnae maritum, atque ita per uos dei\nnomen eraditur, quem in cunctis anteponitis precibus et uiam .\nuobis pandere deorum ad audientiam creditis. rursus uero si\nIanus est annus, deus esse nec sic potest. quis enim annum\nignorat temporis esse circumscriptionem statam nec habere\nuim numinis id quod spatiis mensum et dierum dinumeratione\nconclusum est? quod ipsum licebit in Saturnum non absimili\nratione traducere. nam si tempus significatur hoc nomine,\nGraecorum ut interpretes autumant, ut quod χρόνος est habeatur\nΚρόνος, nullum est Saturnium numen. quis est enim\ntam demens, qui tempus esse dicat deum, quod mensura\ncuiusdam est spatii in continua serie perpetuitatis inclusi?\natque ita ex ordine tolletur et iste caelestium, quem Caelo\n\n\n\n\n\n\nesse editum patre, magnorum esse procreatorem deorum, uitisatorem\nfalciferum uetustas edidit prisca et minorum transmisit\naetati.\nnam quid de ipso dicemus loue, quem solem\nesse dictitauere sapientes, agitantem pinnatos currus turba\nconsequente diuorum, aethera nonnulli flagrantem ui flammea\natque ardoris inextinguibili uastitate? quod si liquet et constat,\nnullus ergo omnino est uobis auctoribus Iuppiter, qui patre\neditus Saturno atque Ope matre, ut genitoris euaderet rabiem,\nin Cretensium finibus memoratur esse celatus. iam uero Iunonem\nopinatio nonne consimilis deorum tollit e censu? nam\nsi aer illa est, quemadmodum uos ludere ac dictitare consuestis\nGraeci nominis praeposteritate repetita, nulla soror et\nconiunx omnipotentis reperietur Iouis, nulla Fluuionia, nulla\nâ€  Pomana, nulla Ossipagina, nulla Februtis Populonia Cinxia\nCaprotina, atque ita reperietur inanissima esse istius nominis\nfictio opinionis uacuae celebritate.\nuulgata. Aristoteles, ut Granius\nmemorat, uir ingenio praepotens atque in doctrina praecipuus\nMineruam esse Lunam probabilibus argumentis explicat\net litterata auctoritate demonstrat. eandem hanc alii\naetherium uerticem et summitatis ipsius esse summam dixerunt,\nmemoriam nonnulli, unde ipsum nomen Minerua quasi quaedam\nMeminerua formatum est. quodsi accipit res fidem, nulla\nest ergo Metis filia, nulla Victoriae *, nulla Iouis elata de\ncerebro inuentrix oleae, nulla magisteriis artium et disciplinarum\nuarietatibus erudita. quod aqua nubat terram, appellatus\nest, inquiunt, cognominatusque Neptunus. si ergo liquoris optentio\nnominis huius appellatione signatur, nullus deus est\nomnino Neptunus, atque ita tollitur et remouetur e medio\n\n\n\n\n\n\nStygii frater Iouis Olympiique germanus, tridenti armatus ferro,\npistricum dominus atque maenarum, rex salsorum gurgitum\net tremebundi motator soli.\nMercurius etiam quasi quidam\nMedicurrius dictus est, et quod inter loquentes duo media.\ncurrat et reciprocetur oratio, nominis huius concinnata est\nqualitas. ergo si haec ita sunt, non est dei Mercurius nomen\nsed sermonis reciprocantis et uocis, atque ita hoc pacto aboletur\net extinguitur caduceator ille Cyllenius in algido fusus monte,\nuerborum excogitator et nominum, nundinarum mercium\ncommerciorumque mutator. terram quidam e uobis, quod cunctis\nsufficiat animantibus uictum, Matrem esse dixerunt Magnam,\neamdem hanc alii, quod salutarium seminum frugem gerat,\nCererem esse pronuntiant, nonnulli autem Vestam, quod in\nmundo stet sola ceteris eius partibus mobilitate in perpetua\nconstitutis. quod si ratione profertur et adseueratur certa, trina\npariter numina uobis interpretibus nulla sunt: non Ceres, non\nVesta deorum esse computabuntur in fastis, non ipsa denique\nMater Deum, quam Nigidius autumat matrimonium tenuisse\nSaturni, dea recte poterit nuncupari, siquidem unius terrae\nhaec sunt omnia nomina et his sola praedicationibus indicatur.\npraetermittimus hoc loco satietatis fuga Vulcanum, quem esse\nomnes ignem pari uoce pronuntiatis ac sensu, quod ad cunctos\nueniat, Venerem, et quod sata in lucem proserpant, cognominatam\nesse Proserpinam: qua rursus in parte trium capita\nnuminum tollitis, siquidem primum elementi est nomen, non\nsentientis uocabulum potestatis, libidinis alterum per cuncta\nanimantia diffusae, tertium uero significat attollentia se germina\net frugum subcrescentium motiones. quid, cum Liberum\nApollinem Solem unum esse contenditis numen uocabulis amplificatum\ntribus, nonne sententiis uestris deorum imminuitur\n\n\n\n\ncensus et opinio praeiudicata dilabitur? nam si uerum est, solem\neundem Liberum esse eundemque Apollinem, sequitur ut\nin rerum natura neque Apollo sit aliquis neque Liber, atque\nita per uos ipsos aboletur, eraditur Semeleius, Pythius, alter\nfeculentae hilaritatis dator, Sminthiorum alter pernicies murum.\nnon indocti, apud uos uiri neque quod induxerit libido garrientes\nDianam Cererem Lunam caput esse unius deae â€  triuiali\ngermanitate pronuntiant neque ut sunt trinae dissimilitudines\nnominum, personarum dissidentias tres esse: Lunam\nhis omnibus uocari atque in eius uocamen reliquorum seriem\ncoaceruatam esse cognominum. quod si exploratum, si fixum\nest atque ita si esse rei ueritas monstrat, cassum iterum nomen\nest Cereris, cassum Dianae, atque ita perducitur res eo,\nut et illa frugum, sicut perhibetis, inuentrix uobis ducibus\natque auctoribus nulla sit, et expolietur Apollo germana, quam\nquondam puris in fontibus abluentem membrorum sordes corniger\nille uenator inspexit et poenam curiositatis inuenit.\nin\nphilosophiae memorabiles studio atque ad istius nominis columen\nuobis laudatoribus eleuati uniuersam istam molem mundi,\ncuius omnes amplexibus ambimur, tegimur ac sustinemur, animans\nesse unum sapiens rationale consultum probabili adseueratione\ndefiniunt: quorum si est uera, fixa et certa sententia,\netiam illi continuo desinent dii esse quos in eius portionibus\npaulo ante immutatis nominibus constituebatis. ut\nenim homo unus nequit permanente sui corporis integritate in\nhomines multos scindi, neque homines rursus multi\n\n\n\n\ndisiunctionis differentia conseruata in unius sensus * simplicitatemque\nconflari, si ita mundus unum est animal et unius mentis agitatione\nmotatur, nec in plura potest numina dissipari nec si\neius particulae dii sunt, in unius animantis conscientiam\ncogi atque uertier. luna sol tellus aether astra membra sunt\net mundi partes: quod si partes et membra sunt, animalia\nutique sui nominis non sunt: neque enim partes hoc ipsum\nesse quod totum est aliqua in re possunt, aut sibi sapere,\nsibi sentire, quod sine totius animantis adsensu nullis propriis\nadficiatur e motibus: quo constituto ac posito summa omnis\nilluc redit, ut neque sol deus sit neque luna neque aether,\ntellus et cetera. sunt enim partes mundi, non specialia numinum\nnomina, atque ita perficitur omnia uobis turbantibus\nmiscentibusque diuina, ut in rerum natura unus deus. constituatur\nmundus explosis omnibus ceteris, omnino inaniter, uacue\net sine ulla substantia constitutis.\nsi totidem nos modis totidemque\nsententiis deorum uestrorum subrueremus fidem, nulli\nesset dubium, quin ira et rabie concitati ignes, feras et gladios\natque alia postularetis suppliciorum in nos genera, quibus sitim\nsoletis uestram nostri sanguinis adpetitione proluere. cum\nuero per uos ipsos prope omnis gens numinum sub ostentatione\ntollatur ingeniorum atque doctrinae, audetis intendere, nostri\nnominis causa res humanas ab diis premi, cum quidem, si\nueram est esse illos uspiam atque incalescere irarum flammis,\nnihil habeant iustius propter quod in uos saeuiant quam quod\neos negatis subsistere neque ulla esse in parte naturae.\nMusas\nMnaseas est auctor filias esse Telluris et Caeli, Iouis ceteri\npraedicant ex Memoria uxore uel Mente, has quidam uirgines;\n\n\n\n\n, alii matres fuisse conscribunt. libet enim iam paucis etiam\nillas partes attingere, quibus alius aliud eadem de re dicere\nopinionum diuersitate monstramini. Ephorus has igitur numero\nesse tris effert, Mnaseas, quem diximus, quattuor, Myrtilus inducit\nseptem, octo adseuerat Crates, ad extremum Hesiodus\nnouem cum nominibus prodit, dis caelum et sidera locupletans.\nnisi fallimur, ista dissensio nihil scientium uerum est, non ab\nrei ueritate descendens. nam si liquido sciretur quid sit, esset\nunanimis uox omnium et in eiusdem sententiae finem cunctorum\npergeret et conueniret adsensio.\nquonam modo igitur\nreligionis potestis integrare uim plenam, cum circa ipsos erretis\ndeos, aut ad uenerabiles inuitare nos cultus, cum nihil nos\ncerti de ipsorum numinum comprehensione doceatis? ut enim\nde mediis conticiscamus auctoribus, aut ille primus eradit atque\ninterficit sex diuas [Musas], si esse illas constat nouem, aut iste\nultimus et extremus sex adponit, quae nullae sunt tribus solis\nin ueritate constantibus, ut neque sciri possit aut comprehendi,\nquaenam debeant addi, quae demi, et in periculum deducatur\nreligionis ipsius susceptio, aut id quod non est colens aut quod\nsit fortasse praeteriens. Nouensiles Piso deos esse credit nouem\nin Sabinis apud Trebiam constitutos. hos Granius Musas putat\nconsensum adcommodans Aelio, nouenarium numerum tradit\nVarro, quod in mouendis rebus potentissimus semper habeatur\net maximus, nouitatum Cornificius praesides, quod curantibus\nhis omnia nouitate integrentur et constent, deos nouem Manilius\nquibus solis Iuppiter potestatem iaciendi sui permiserit\nfulminis. Cincius numina peregrina nouitate ex ipsa appellata\npronuntiat; nam solere Romanos religiones urbium superatarum\npartim priuatim per familias spargere, partim publice\n\n\n\n\n\n\nconsecrare, ac ne aliqui deorum multitudine aut ignorantia\npraeteriretur, breuitatis et compendii causa uno pariter nomine\ncunctos Nouensiles inuocari.\nsunt praeterea nonnulli, qui ex\nhominibus diuos factos hac praedicant appellatione signari, ut\nest Hercules Romulus Aesculapius Liber Aeneas. sententiae,\nut apparet, diuersae sunt haec omnes, neque fieri per rerum\nnaturam potest, ut qui opinionibus differunt ueritatis unius\nhabeantur auctores. si enim. Pisonis sententia uera est, Aelius\net Granius mentiuntur, si quod dicitur ab his certum est,\nperitissimus errat Varro, qui rebus in substantia constitutis\ninanissimas subdit et res cassas. si nouenarius numerus cognomen\nNouensilium ducit, Cornificius balare conuincitur, qui\nnouitati praesidentibus diuis alienae potentiae uim donat. quodsi\nopinio Cornificii uera est, inprudens Cincius inuenitur, qui urbium\nuictarum deos potestate adficit Nouensilium numinum.\nquodsi hi sunt quos Cincius praedicat, Manilius dicere reperietur\nfalsum, qui alieni fulminis iaculatores sub istius uocaminis\nappellatione concludit. quodsi exploratum et uerum est\nid quod Manilius autumat, in errore sunt hi maximo qui honoribus\ndiuinis auctos consecratosque mortales Nouensiles ab\nnouitate honoris existimant nuncupari. quodsi Nouensiles hi\nsunt qui meruerunt ad sidera subleuari., postquam sunt uitae\nmortalitate defuncti, nulli prorsus Nouensiles di sunt. ut enim\nserui milites magistri non sunt personarum subiacentium\nnomina sed officiorum, condicionum et munerum, ita cum Nouensiles\ndicimus, si nomen est istud eorum qui ex hominibus\n\n\n\n\nmeruerunt dii esse, manifestum et promptum est, non personas\nspecialiter definitas sed nouitatem ipsam cognomine Nouensilium\nnuncupari.\nNigidius Penates deos Neptunum esse atque\nApollinem prodidit, qui quondam muris immortalibus Ilium\ncondicione adiuncta cinxerunt. idem rursus in libro sexto exponit\net decimo disciplinas Etruscas sequens, genera esse Penatium\nquattuor et esse Iouis ex his alios, alios Neptuni, inferorum\ntertios, mortalium hominum quartos, inexplicabile\nnescio quid dicens. Caesius et ipse eas sequens Fortunam arbitratur\net Cererem, Genium Iouialem ac Palem, sed non illam\nfeminam quam uulgaritas accipit sed masculini nescio quem\ngeneris ministrum Iouis ac uilicum. Varro qui sunt introrsus\natque in intimis penetralibus caeli deos esse censet quos loquimur\nnec eorum numerum nec nomina sciri. hos Consentes et\nComplices Etrusci aiunt et nominant, quod una oriantur et\noccidant una, sex mares et totidem feminas, nominibus ignotis\net miserationis parcissimae; sed eos summi Iouis consiliarios\nac participes existimari. nec defuerunt qui scriberent Iouem,\nIunonem ac Mineruam deos Penates existere, sine quibus uiuere\nac sapere nequeamus, sed qui penitus nos regant ratione, calore\nac spiritu. ut uidetis, et hic quoque nihil concinens . dicitur,\nnihil una pronuntiatione finitur, nec est aliquid fidum, quo\ninsistere mens possit ueritati â€  suae proxime suspicione coniciens.\nita enim labant sententiae alteraque opinione ab altera\nconuellitur, ut aut nihil ex omnibus uerum sit aut si ab aliquo\ndicitur, tot rerum diuersitatibus nesciatur.\npossumus, si uidetur,\nsummatim aliquid et de Laribus dicere, quos arbitratur uulgus\n\n\n\n\nuicorum atque itinerum deos esse ex eo quod Graecia uicos\ncognominat XCCVQVCS. in diuersis Nigidius scriptis modo tectorum\ndomumque custodes, modo Curetas illos, qui occultasse\nperhibentur Iouis aeribus aliquando uagitum, modo dicit\nDigitos Samothracios, quos quinque indicant Graeci, * Idaeos Dactylos\nnuncupari. Varro similiter haesitans nunc esse illos Manes\net ideo Maniam matrem esse cognominatam Larum, nunc aerios\nrursus deos et heroas pronuntiat appellari, nunc antiquorum\nsententias sequens Laruas esse dicit Lares, quasi quosdam ge-\n\nnios et functorum animas [mortuorum].\ninfinitum est et inmensum,\nspecies ire per singulas atque ipsis facere promptum\nlibris, nullum esse a uobis deum neque existimatum neque\ncreditum, de quo non ambiguas discrepantisque sententias opinionum\nmille uarietatibus prompseritis. sed breuitatis et fastidii\ncausa satis haec est dixisse quae dicta sunt, et est operosum\nnimis coaceruare in unum multa, cum ex uno et ex\naltero manifestum fiat et pateat haesitare, labare nec quicquam\nuos certi de his rebus quas adseritis dicere. nisi forte dicetis:\netiamsi personaliter ignoramus qui sunt Lares, qui sunt Nouensiles,\nqui Penates, esse illos tamen consensio ipsa uindicat\nauctorum et in numeris caelitum formam sui generis optinere.\net quemadmodum poterit an sit deus aliquis sciri, si ignorabitur\net nescietur quid sit, aut postulatio ipsa beneficiorum\nualere, si exploratum non erit, non certum, quis ad quamque\n\n\n\n\n. debeat consultationem uocari? omnis enim qui quaerit alicuius\nnuminis impetrare responsum, debet necessario scire, cui supplicet,\nquem imploret, a quo rebus auxilia et necessitatibus\nexposcat humanis, maxime cum uos ipsi et non omnes omnia\ndeos posse praestare et dissimillimis ritibus singulorum animos\nreferatis offensionesque placari.\netenim si hic atram, ille albam\ndesiderat pellem, huic capite uelato, illi sacrificandum est nudo,\nde matrimoniis ille consulitur, hic medellas incommoditatibus\npraestat, interesse non potest nihil, an sit ille Nouensilis, an\nille, cum ignoratio rerum, personarum confusio et deos cogat\noffendi et necessario piaculum contrahi? finge enim me ipsum\nincommoditatis alicuius et declinandi periculi causa horum\ncuipiam numinum supplicare dicentem: adeste, adestote dii\nPenates, tu Apollo tuque Neptune omniaque haec mala quibus\nuror torreor uexor uestri numinis auerruncate clementia: eritne\nspes aliqua referendae ab his opis, si Ceres Pales Fortuna,\nIouialis aut Genius, non Neptunus et Apollo Penates dii erunt?\naut si Curetas pro Laribus inuocaro, quos esse Digitos Samothracios\npars uestrorum adseuerat auctorum, quemadmodum\nhis potero auxiliatoribus et propitiis uti, cum neque his sua\net aliena illis inposuero cognomina? usque adeo res exigit\npropriatim deos scire, nec ambigere nec dubitare de uniuscuiusque\nui nominis, ne si alienis ritibus et appellationibus\nfuerint inuocati, et aures habeant structas et piaculis nos\nteneant inexpiabilibus obligatos.\nquare si uobis liquet, in sub- t5\nlimibus palatiis caeli habitare, consistere multitudinem istam\nquam enumeratis deorum, in unius proloquii finibus conuenit\n\n\n\n\nuos stare nec per uarias distractos repugnantesque sententias.\nfidem ipsis rebus quas struitis derogare. si Ianus est, Ianus\nsit, si Liber est, Liber sit, si Summanus, Summanus sit: hoc\nest enim confidere, hoc. tenere, exploratae in rei cognitione\ndefigi, non more caecorum atque errantium dicere: Nouensiles\nMusae sunt, Trebiani quinimmo dii sunt, immo nouenarius\nnumerus, subuersarum potius uel urbium praesides, et in id\npericulum perducere res tantas, ut dum alios tollitis et reponitis\nalios, possit iure de cunctis an sint ulla in parte dubitari.\nInterrogare uos libet ipsosque ante omnia Romanos, dominos\nrerum ac principes, utrumne existimetis Pietatem Concordiam\nSalutem Honorem Virtutem Felicitatem ceteraque huiusmodi\nnomina quibus aras uidemus a uobis cum magnificis exaedificatas\ndelubris uim habere diuinam caelique in regionibus\ndegere an ita ut adsolet dicis causa, ex eo quod optamus et\nuolumus bona ista nobis contingere, superorum retuleritis in\ncensum? nam si uerba existimantes haec cassa et nullius\nsubstantiae nomina diuinis tamen regionibus consecratis, erit\nuobis uidendum, Utrumne istud puerile sit ludicrum an uestrorum\nnuminum delusionem spectans, quibus coaequatis et\nadiungitis inanium figmenta uerborum? sin autem ex animi\ncertiore sententia deos esse et haec rati templis et puluinaribus\nhonorastis, inscitiam nostram ut doceatis oramus: Victoria\nPax Aequitas et cetera quae in superioribus dicta sunt quanam\nratione, qua uia intellegi possunt dii esse atque ad superorum\nconcilium pertinere?\nnos enim, nisi forte communem\ntollitis nobis atque eripitis sensum, nihil horum sentimus et\ncernimus habere uim numinis neque in aliqua contineri sui\ngeneris forma, sed esse uirtutem uiri, salutem salui, honorem\nhonorati, uictoris uictoriam, concordis concordiam, pietatem\n\n\n\n\npii, memoriam memoris, feliciter uero uiuentis ac sine ullis\noffensionibus felicitatem. quod a nobis uerissime dici ex contrariis\npromptum est et oppositionibus noscitare, infelicitate\ndiscordia obliuione iniquitate impietate ignauia pectoris et\nualetudine corporis minus fausta. ut enim haec accidunt hominibus\nhominumque sunt posita in actionibus, adfectibus fortuitis,\nita quod illis aduersum est et ex qualitatibus benignioribus\nnominatur, in aliis necesse est haereat, ex quibus\nita formatis figuratio ista concepta est nominum.\nnam quod\nnobis cateruas ignotorum alias inducitis deorum, existimare\nnon possumus, utrumne istud serio atque ex rei compertae\nfaciatis fide an fictionibus ludentes cassis ingeniorum lasciuiatis\nper luxum. quod abiectis infantibus pepercit lupa non\nmitis, Luperca, inquit, dea est auctore appellata Varrone. ex\nrerum ergo prouentu, non ex ui naturae dea ista est prodita?\net postquam feros morsus immanis prohibuit belua, et ipsa\nesse occepit et ipsius nominis significantiam traxit? aut si fuit\niamdudum dea, priusquam Romulus nasceretur et frater, cuius\nfuerit nominis atque appellationis expromite; Praestana est,\nut perhibetis, dicta, quod Quirinus in iaculi missione cunctorum\npraestiterit uiribus: et quod Tito Tatio, Capitolinum ut capiat\ncollem, uiam pandere atque aperire permissum est, dea Panda\nest appellata uel Pantica. ante facta et haec ergo numquam\nfuerant numina et nisi Romulus tenuisset teli traiectione\npalatium nique Tarpeiam rupem rex Sabinus potuisset accipere,\nnulla esset Pantica, nulla Praestana esset? si et has\ndicitis ante sui causam fuisse cognominis, quod in priore quaesitum\nest capite, cuius et hae fuerint uocaminis indicate.\npellendorum hostium dea potens Pellonia est. quorumne, nisi\nmolestum est, edite. confligunt partes atque inter se comminus\narmorum collatione decernunt, et haec illi est pars hostis et\nilla huic hostilis: quos ergo Pellonia, cum hinc et inde pugnabitur,\npellet; aut in gratiam concessura est quorum, cum\nutrique debeat parti sui nominis uires officiumque praestare?\nquod si utique fecerit, id est partibus si utrisque fauorem ac\nsuffragium commodarit, nominis sui uim perdet, quod partis\nunius in pulsione formatum est. nisi forte dicetis: Romanorum\ntantum est dea haec et cum solis Quiritibus faciens gratiosis\nsemper opitulationibus praesto est. esse quidem hoc ita, quod\nnomini fauemus, optamus, at quaestionem non exiguam res\nhabet. quid enim? Romani deos possident peculiares, qui aliarum\ngentium non sint? et quemadmodum poterunt dii esse,\nsi non omnibus quae ubique sunt gentes aequabilitatem sui\nnominis exhibebunt? et ubi quaeso iamdudum Pellonia haec\nfuit, cum apud furculas Caudinas decus publicum subiugatum\nest, cum apud Trasimeni lacum sanguinei cucurrere torrentes,\ncum Diomedis campi Romanis cadaueribus aggerati sunt, cum\nmille alia uulnera proeliorum innumeris accepta sunt cladibus?\ndormiebat, stertebat, aut quod uilia facere consueta sunt capita,\nin hostilia castra defugerat ?\ndii laeui, deae laeuae sinistrarum\ntantum regionum sunt praesides et inimici partium dexterarum.\nquod quanam istud ratione dicatur quoue animi sensu, neque\nipsi nos adsequimur nec a uobis confidimus posse in aliquam\nlucem communis intellegentiae perduci. iam primum enim\n\n\n\n\nmundus ipse per se sibi neque dexteras neque laeuas neque\nsuperas regiones neque imas neque anticas habet neque posticas.\nquicquid enim teres est atque ex omni parte rotunditatis\nsolidae conuexione conclusum, nullum habet initium, nullum\nfinem: ubi finis et initium nullum est, esse aliqua portio sui\nnominis [et initium] non potest. itaque cum dicimus: dextera\nhaec regio est, et illa laeua, non ad mundi habitum dicimus,\nqui sui simillimus totus est, sed ad positionem nostram situmque\nreuocamus, qui informati sic sumus, ut alia dextera, alia in\nnos dicantur esse laeua: quae tamen haec ipsa, quae laeua\nappellamus et dextera, in nobis nihil habent perpetuum, nihil\nfixum, sed prout nos casus atque euentus conlocauerit temporis,\nita nostris sumunt ab lateribus figurationes. si orientem\nsolem respexero, cardo mihi frigoris et septentrio fit laeuus:\nin quem si ora traduxero, erit mihi sinister occasus, qui\nab sole posterganeus habebatur. rursus uero si iecero plagam\nin occiduam lumina, in uocabulum sinistri auster et meridies\ntransit: in quam si me partem necessaria temporis circumegerit\nratio, fit ut oriens laeuus inmutata corporis conuersione\ndicatur. qua ex re poterit facillime recognosci, neque dextera\nneque laeua natura esse ulla sed positionibus, sed temporibus,\nsed prout nostri corporis habuerit se situs rerum ad circumstantiam\ncollocatus. quod cum ita se habeat, quanam ratione,\nquo pacto sinistrarum partium dii erunt, cum easdem constiterit\nregiones modo dexteras fieri modo laeuas? aut quo dexterae\nmeruerunt de immortalibus dis partes, ut sine ullis\n\n\n\n\n\n\n\n\npraesidibus degerent, quas esse faustas et prosperis semper\ncam ominibus ediderunt?\nLateranus, ut dicitis, dens est\nfocorum et genius adfectusque hoc nomine, quod ex laterculis\nab hominibus crudis caminorum istud exaedificetur genus. quid\nergo? si testa aut materia fuerint quacumque alia fabricati\nfoci, genios non habebunt, et ab officio tutelae quisquis iste\nest Lateranus abscedet, quod regni sui possessio non luteis\nconstructa est formis? et quid, quaeso, ut faciat, praesidatum\nfocorum deus iste sortitus est? per humani generis coquinas\ncurrit inspiciens et explorans, quibusnam lignorum generibus\nsuis ardor in foculis excitetur, habitudinem fictilibus contribuit\nuasculis ne flammarum dissiliant ui uicta, curat ut ad sensum\npalati suis cum iucunditatibus ueniant rerum incorruptarum\nsapores, et an rite pulmenta condita sint praegustatoris fungitur\natque experitur officio. itane istud non foedum, quinimmo,\nut uerius dixerim, non contumeliosum, non impium\\', ad hoc\ntantum inducere deorum nescio quas fictiones, non quas dignis\nhonoribus prosequare sed quas rebus turpibus et infami praeficias\nactioni?\netiamhe militaris Venus castrensibus flagitiis\npraesidet et puerorum stupris? etiamne Perfica una est e\npopulo numinum, quae obscenas illas et luteas uoluptates ad\nexitum perficit dulcedine inoffensa procedere? etiamne Pertunda,\nquae in cubiculis praesto est uirginalem scrobem effodientibus\nmaritis? etiamne Tutunus, cuius inmanibus pudendis horrentique\nfascino uestras inequitare matronas et auspicabile ducitis\net optatis? quodsi minime uos admouent ad intellectum ueritatis\nres ipsae, nec ex ipsis saltem potestis nominibus noscere\n. inanissimae superstitionis figmenta haec esse et falsorum\nimaginationes deorum? putationibus arborum Puta, inquitis,\n\n\n\n\npraesto est, rebus petendis Peta, deus nemorum Nemestrinus\nest, Patellana numen est et Patella, ex quibus una est patefactis,\npatefaciendis rebus altera praestituta. Nodutis dicitur\ndeus, qui ad nodos perducit res. satas, et quae praeest frugibus\nterendis, Noduterensis: ab erroribus uiarum dea â€  Ypibilia\nliberat, in tutela sunt Orbonae orbati liberis parentes,\nin Neniae, quibus extrema sunt tempora. iam quae durat et\nsolidat infantibus paruis ossa Ossipago ipsa memoratur, Mellonia\ndea est pollens potensque in apibus, mellis curans custodiensque\ndulcedinem.\ndicite, o quaeso isti, ut uobis propitiae faueant\nPete Puta Patella, si omnino non essent apes ullae in terris,\naut si exos genus humanum uelut quidam uermiculi nasceremur,\ndea Mellonia non esset aut Ossipago solidatrix ossuum\nnomen proprium non haberet? etenim quaero et rogito, utrumne\nuobis uideantur antiquiores dii esse natura tempore\nuetustate an homines, an apes fruges uirgulta et cetera?\ndubitabit hominum nemo, quin innumeris dicatis deos aetatibus,\nsaeculis cuncta quaecumque sunt anteire. quod si habet\nse ita, qui fieri per rerum naturam potest, ut ex rebus postea\nprocreatis acciperent nomina ea quae sunt priora temporibus\naut tutelas sortirentur earum dii rerum quae nondum essent\ngenitae et in usum mortalibus adtributae? an numquid iamdudum\nsine nominibus dii erant, et postquam res nasci terrisque\ninesse coeperunt, his a uobis dignati sunt signis atque\nappellationibus nuncupari? et unde scire potuistis, quae nomina\nsingulis inderetis, cum esse illos ignoraretis omnino\naut inesse potentias his certas, cum esset uobis similiter\n\n\n.\n\n\n\n\nnescium, quisnam eorum quid posset et cui rei deberet pro sui\nnuminis potestate praeponi?\nquid ergo, inquitis, hos deos nusquam\nesse gentium iudicatis et falsis opinationibus constitutos?\nnon istud nos soli, sed ueritas ipsa dicit et ratio et ille communis\nqui est cunctis in mortalibus sensus. qui est enim qui\ncredat esse deos Lucrios et lucrorum consecutionibus praesidere,\ncum ex turpibus causis frequentissime ueniant et aliorum\nsemper ex dispendiis constent? quis Libentinam, quis â€  Burnum\nlibidinum superesse tutelis, quas iubet sapientia fugere et quas\nmille per species propudiosa experitur et exercet obscenitas?\nquis Limentinum, quis Limam custodiam liminum gerere et\nianitorum officia sustinere, cum fanorum limina cotidie uideamus\net priuatarum domorum conuelli et subrui nec sine his\nesse flagitiosos ad lupanaria commeatus? quis curatores obliquitatum\nLimos, quis Saturnum praesidem sationis, quis Montinum\nmontium, quis segnium Murcidam? quis ad extremum\ndeam Pecuniam esse credat, quam uelut maximum numen\nuestrae indicant litterae donare anulos aureos, loca in ludis\natque in spectaculis priora, honorum suggestus summos, amplitudinem\nmagistratus, et quod maxime pigri ament, securum\nper opulentias otium.\nquodsi habent in sedibus diuinis suos\nproprios praesides ossa, mella et limina ceteraque alia, quae\nuel cursim perstrinximus uel nimietatis non adtigimus taedio,\nlicet consimili ratione mille alios deos inducere, qui rebus\n\n\n\n\ninnumeris debeant suam curam custodiamque praebere. cur\nenim deus praesit melli uni tantummodo, non praesit cucurbitis,\nrapis, non cunelae, nasturtio, non uiciis betaceis caulibus?\ncur sola meruerint ossa tutelam, non meruerint ungues\npili ceteraque alia locis posita in obscuris et uerecundioribus\npartibus, etsi sunt casibus obnoxia plurimis et curam magis\ndeorum diligentiamque desiderant? aut si et has dicitis partes\nsuis agere sub tutelatoribus diuis, incipient totidem dii esse\nquot res sunt: nec explicabitur ratio, cur non rebus omnibus\ndiuinae praesideant curae, si certas res esse quibus praesint\nnumina et prouideant dixeritis.\nquid dicitis, o patres nouarum\nreligionum, quid potestatum? hoscine a nobis deos uiolari et\nneglegi sacrilego clamitatis queritaminique contemptu, Lateranum\ngenium focorum, Limentinum praesidem liminum, Pertundam\nPerficam Noduterensem? et quia non supplices Mutuno\nprocumbimus atque Tutuno, ad interitum res lapsas atque\nipsum dicitis mundum leges suas et constituta mutasse? atquin\nuidete, perspicite, ne tum talia confingitis monstra talia\natque molimini, deos offenderitis certissimos, si modo sunt\nulli qui istius nominis mereantur sustinere atque habere fastigium,\nnec propter aliam causam mala ista quae dicitis\nferueant et cotidianis accessionibus insolescant. cur ergo, e\nuobis fortasse aliquis dixerit, esse falsum est istos deos? et\ninuocati ab haruspicibus parent, et suis acciti nominibus\n\n\n\n\nueniunt et fidelia reddunt responsa quaerentibus. possumus optinere\nfalsum esse quod dicitur, uel quod superstitionibus plenissima\nres tota est, uel quod multas cotidie praedictionum\nuidemus aut aliter cadere aut in contrarios exitus frustrata\nexpectatione torqueri.\nsed sint, ut adseritis, uerae: unde tamen\nfacietis fidem, Melloniam uerbi causa uel Limentinum inserere\nse fibris et ad rerum quas quaeritis significantias aptare?\nnumquid illorum aliquando uidistis os habitum faciem, aut\neadem haec possunt in pulmonibus aut iecusculis conspici?\nnonne accidere fieri, licet astu dissimuletis, potest ut alter\npro altero subeat fallens ludens decipiens atque inuocati speciem\npraestans? si magi, haruspicum fratres, suis in accitionibus\nmemorant antitheos saepius obrepere pro accitis, esse autem\nhos quosdam materiis â€¢ ex crassioribus spiritus\\', qui deos se\nfingant nesciosque mendaciis et simulationibus ludant, cur non\nratione non dispari credamus hic quoque subicere se alios* pro\neis qui non sunt, ut et uestras opinationes firment et sibi\n: hostias caedi alienis sub nominibus gaudeant?\naut si haec\naccipere rei nouitate renuitis, unde uobis est scire, an sit\nunus aliquis, qui succedat pro omnibus quos inuocatis partibusque\nse cunctis locorum diuisionibusq\\'ae supponens multorum\nnobis speciem diuorum praebeat et potestatum? quisnam iste\nest unus? interrogabit forte. possumus instituti ueris auctoribus\ndicere, sed ne nobis fidem habere nolitis, Aegyptios Persas\nIndos Chaldaeos Armenios interroget omnesque illos alios,\nqui interioribus uiderunt et cognouerunt haec artibus: iam\n\n\n\n\nprofecto discetis, quisnam sit deus unus uel sub eo qui plurimi,\nqui deos se fingant et humani generis inprudentiam ludant.\niamdudum nos pudet ad eum locum uenire, in quo risum tenere\nnon possunt non tantum puerculi et procaces, uerum etiam serii\natque in oris taetrici asperitatem durati. nam cum a doctoribus\nomnes nostris insinuatum acceperimus et traditum, in declinationibus\ndeorum pluratiuos numeros non esse, quod essent\ndii singuli, nec communiter ire per plurimos uniuscuiusque\nnominis proprietas quiret, immemores uos facti et puerilium ,\ndisciplinarum recordatione consopita et conplures subditis uocabulis\nisdem deos et cum sitis alias in eorum numero restrictiores,\nmultiplices eos rursus cognominum societate fecistis:\nquam quidem olim partem iudicii acris uiri atque ingenio\nperspicaci tam sermone Italo explicuere quam Graeco. et dare\nnobis conpendium potuisset res ista, si non et aliquos uideremus\nlitterarum esse istarum expertes, et institutus a nobis\nsermo nos quoque conpelleret, nonnihil de his rebus quamuis\nab illis sumptum commemoratumque depromere.\naiunt igitur\ntheologi uestri et uetustatis absconditae conditores, tus in\nrerum natura Ioues esse, ex quibus unus Aethere sit patre\nprogenitus, alter Caelo, tertius uero Saturno, apud insulam\nCretam et sepulturae traditus et procreatus: quinque Soles et\nMercurios quinque, ex quibus, ut referunt, Sol primus Iouis\nfilius dicitur et Aetheris habetur nepos, secundus aeque Iouis\n15 et Hyperiona proditus genetrice, tertius Yolcano, non\n\n\n\n\n\n\nLemnioset Nili qui fuerit filius, quartus Ialysi pater, quem Rhodi\npeperit heroicis temporibus Acantho, quintus Scythici regis et\nuersipellis habetur Circae. iam Mercurius primus, qui in\nProserpinam dicitur genitalibus adhinniuisse subrectis, supremi\nprogenies Caeli est, sub terra est alter, Trophonius qui esse\niactatur, Maia tertius matre et Ioue procreatus sed tertio,\nquartus suboles Nili est, cuius nomen Aegyptia gens horret\net reueretur expromere, quintus Argi est interemptor, fugitiuus\natque exul et proditor apud Aegyptum litterarum. sed et\nMineruae, inquiunt, sicut Soles et Mercurii quinque sunt, ex\nquibus prima non uirgo sed ex Volcano Apollinis procreatrix,\nNili altera proles et quae esse perhibetur Aegyptia, stirps\nSaturni tertia est et quae usum excogitauit armorum, Iouis quarta\nprogenies quam Messenii Coryphasiam nuncupant, et quae\nPallantem occidit patrem incestorum adpetitorem est quinta.\nac ne longum uideatur et nimium, minutatim uelle capita ire\nper singula, aiunt idem theologi, quattuor esse Volcanos et tris\nDianas, Aesculapios totidem et Dionysos quinque, ter binos\nHercules et quattuor Veneres, tria genera Castorum totidemque\nMusarum, pinnatorum Cupidinum trigas et quadrigas\nApollinarium nominum, quorum similiter genitores, similiter\nmatres, loca quibus nati sunt indicant et originem singulorum\nsuis cum prosapiis monstrant. quod si uerum et certum est\net ex rei cognitae adseueratione monstratur, aut omnes dii non\nsunt, quoniam plures sub eodem nomine, quemadmodum\naccepimus, esse non possunt, aut si aliquis ex his est,\n\n\n\n\n\n\nignorabitur et nescietur, quia sit consimilium nominum confusione\ncaecatus. atque ita per uos ipsos, quamuis fieri nolitis, efficitur,\nut haesitet religio conturbata neque habeat finem certum, in\nquem dirigere se possit multis elusa ambiguitatis erroribus.\nfingite nos enim uel auctoritate commotos uel uiolentia terroris\nuestri induxisse in animum Mineruam uerbi causa sacris uobis\nsollemnibus et ritu uelle adorare uolgato: si, cum diuinas apparamus\nres adgredi atque aris flammantibus sua reddere constituta,\nMineruae omnes aduolent ac de istius nominis possessione\ncertantes poscant sibi singulae apparatum illum sacrorum\nreddi: quid in medio faciemus nos animal tenue uel\nin partes quas potius pii muneris officia transferemus? dicet\nenim forsitan prima illa quam diximus: meum nomen est Mineruae,\nmeum numen, quae Apollinem genui, quae Dianam et\nex mei uteri fetu caelum numinibus auxi et deorum numerum\nmultiplicaui. immo, inquiet quinta Minerua, â€  tutunis, quae\nmarita et puerpera totiens castitatis purae inminuta es sanctitate.\nnonne uides in Capitoliis. omnibus uirginalis esse species\nMineruarum et innuptarum his formas ab artificibus cunctis\ndari? desiste igitur nomen iuris tibi adsciscere non tui. nam\nMineruam me esse genitore ex Pallante procreatam, testis omnis\nest poetarum chorus, qui Palladem me nuncupat deriuato\na patre cognomine. quid dicis, inquiet secunda haec audiens,\n\n\n\n\nergone Mineruium nomen tu feres parricida petulans et ex\namoris incesti contaminatione polluta., quae dum te fucis atque\nartibus excolis meretriciis, etiam patris in te mentem furialibus\nplane cupiditatibus excitasti? perge igitur, aliud tibi quaere\nsignum; nam mea res ista est, quam Nilus maximus fluminum\n..quis generauit ex liquidis et in uirgineos habitus roris concretione\nconduxit. quodsi fidem inquiris facti, Aegyptios et ego\ntestes dabo, quorum sum Neith lingua, Platonis testificante\nTimaeo. quid deinde arbitramur fore? desistetne et illa Mineruam\nse dicere, cui Coryphasiae nomen est uel ex Coryphae\nmatris signo uel quod ex uertice summo Iouis parmam ferens\nemicuit atque armorum accincta terroribus? aut illam, quae\ntertia est, cessuram patienter nomine? et non dictis talibus\nhabituram rationem sui et primarum adrogantiam refutaturam:\nitane tu audes maiestatem tibi mei nominis usurpare sinceram,\nex caeno et ex gurgitibus prodita coagulataque limosis? aut\ntibi tu alienam dignitatem. adsumis deae, quae de uertice procreatam\nmentiris te Iouis et rationem te esse mortalibus ineptissimis\nsuades? ex capite Iupiter conceptos filios procreat?\net ut arma quae gestas procudi possint et fabricari, in uerticis\nipsius cauo officina fabrilis fuit, incudes mallei fornaces\nfolles carbones et forfices? aut si uerum est quod\nadseueras, rationem te esse, desiste tibi nomen id quod meum\nest uindicare: nam quam dicis ratio non est species numinis\ncerta sed obscurarum intellegentia causarum. si ergo, ut diximus,\nofficia nobis adeuntibus religiosa Mineruae adsint\n\n\n\n\n\n\nquinque ac de huius nominis proprietate rixantes sibi quaeque\ndesideret ant turis suffimenta libari aut ex pateris aureis inferia\nuina defundi, quo disceptatore, quo iudice controuersias\ntollemus tantas? aut quis quaesitor, quis arbiter ceruicibus\ntantis erit, qui inter personas huiusmodi aut uindicias iustas\ndare aut sacramenta conetur pronuntiare non iniusta? nonne\npotius ibit domum seseque abstinens ab negotiis talibus tutius\nesse arbitrabitur nihil horum contingere, ne aut uni dando\nquod omnium est inimicas ecficiat ceteras aut stultitiae crimen\nincurrat, si id attribuat cunctis quod esse oportebat unius?\npossumus haec eadem de Mercuriis, Solibus, immo de aliis\nomnibus, quorum numeros tenditis et multiplicatis, expromere.\nsed satis est ex uno rationem in ceteris eandem esse\nscire, et ne forte prolixitas fastidium audientiae pariat, cessabimus\nire per singula, ne dum uos arguimus nimietatis, loquacitatis\ninmodicae suscipiamus et nos culpam. quid dicitis\no isti, qui ad deorum nos cultum membrorum laniatibus inuitatis\net suscipere nos cultum uestrorum conpellitis numinum?\npossumus difficiles non esse, si modo aliquid nobis dignum\ntanti nominis opinione monstretur. ostendite nobis Mercurium,\nsed unum: date Liberum, sed unum: unam Venerem atque\nunam similiter Dianam. nam esse Apollines quatuor aut tris\nIoues numquam nobis facietis fidem, nec si testem ipsum citetis\nIouem aut Pythium constituatis auctorem.\nsed ex dinerao\nnescio quis: unde, inquit, scimus, an explorata et cognita\ntheologi scriptitarint, an ut uisum est atque sedit libidinosam\nextulerint fictionem? nihil istud ad causam, nec sermonis istius\nin eo est ratio constituta, utrumne res ita sint, theologorum\nut indicant scripta an aliter se habeant et multo dissociatae\ndiscrimine; nobis enim satis est rebus de publicatis loqui\n\n\n\n\nneque quaerere quid sit in uero sed refutare, conuincere id quod\nin medio positum est atque opinatio concepit humana. sed si\nmendaces illi, uos ueritas quae sit exponite et inrefutabile\naperite secretum. at qui fieri potis est remotis magisteriis\nlitterarum? quid est enim quod dici de immortalibus diis\npossit, quod non ex hominum scriptis ad humanas peruenerit\nnotiones? aut quicquam uos ipsi de illorum ritibus potestis\ncaerimoniisque narrare, quod relatum in litteras non sit et\nscriptorum commentariis publicatum? aut si ponderis existimatis\nnullius haec esse, aboleantur omnes libri quos de diis\nhabetis compositos theologorum, pontificum, nonnullorum etiam\nphilosophiae deditorum; quinimmo potius fingamus ab exordio\nmundi nullum aliquando mortalium â€  nullum esse de diis\nquicquam: experiri uolumus et cupimus scire, an muttire, an\nhiscere deorum in mentione possitis, an concipere eos mente\nquos in animis uestris nullius scripti informauerit notio. cum\nuero nomina et potentias illorum suggerentibus uobis libris\naddidicisse uos constet, iniquum est detrahere litteris his fidem\nquarum ea quae dicitis testimonio atque auctoritate firmatis.\nnisi forte haec falsa et ea quae a uobis dicuntur erunt uera.\nquo argumento, quo signo? cum enim homines utique et qui\nhaec et illa commentati sunt fuerint, et de rebus incertis ab\nutraque sit disputatum parte, adrogantis est dicere, id quod\ntibi placeat esse uerum, quod uero animum laedit id libidinis\net falsitatis arguere. per humani. generis iura atque ipsius\nmortalitatis consortia, cum auditis et legitis ex illo patre \\'\natque ex illa matre deus ille est proditus\\', nonne animi uestri .\nsensum tangit humanum nescio quid dici et ex terreni generis\nhumilitate proficiscens? aut cum esse arbitramini uos ita,\nsollicitudinem concipitis nullam, ne offensionis aliquid apud\n\n\n\n\nipsos quicumque sunt contrahatis deos, quod ex turpi concubitu\ncreditis atque ex seminis iactu ignoratam sibi ad lucem beneficiis\nObscenitatis exisse? nos enim, ne quis forte existimet ignorare,\nnescire, quid istius nominis conueniat dignitati, aut\nnatiuitatis expertes deos esse oportere censemus, aut si aliquos\nortus habent, ab domino rerum ac principe rationibus quas\nipse nouit [ipse] ducimus atque existimamus emissos, immaculatos\ncastissimos puros, nescientes quae sit foeditas ista\ncoeundi et usque ad illos ipsos principali procreatione finita.\nat uero uos contra maiestatis inmemores et sublimitatis tantae\neas illis adiungitis natiuitates ortusque eos adscribitis quos\ningeniis lautioribus homines et execrationi habeant et horrori.\nex Ope, inquitis, matre et ex genitore Saturno cum suis est\nnatus Diespiter fratribus. uxores enim dii habent atque in\nconiugalia foedera. condicionibus ueniunt ante quaesitis? usu\nfarreo coemptione genialis lectuli sacramenta condicunt? habent\nsperatas, habent pactas, habent interpositis stipulationibus\nsponsas? et quid de ipsis condicionibus loquimur, quando et\nquosdam nuptias celebrasse et festas habuisse frequentias * dicere\net lusisse in his deas et, quod participes [et quid] fescenninorum\nnon essent, perturbasse discordiis omnia et hominum in\nposterum genus exitiorum seuisse discrimina?\nsed in ceteris\nforsitan minus huius eluceat turpitudinis foeditas. ergone ille\nrector poli, pater deorum et hominum, supercilio id est nutu\ntotum motans et tremefaciens caelum, ex uiro concretus et.\nfemina est? et nisi ambo se sexus in obscenas dissoluerent\n\n\n\n\ncopulatis corporibus uoluptates, Iuppiter ille maximus non\nesset, et usque ad hos dies et regem numina non haberent et\ncaelum sine domino staret? et quid Iouem miramur ex feminae\neffusum dictitare uos aluo, quando auctores uestri et\nnutricem habuisse conscribunt, et ex alieni uberis alimonia\nmox traditam retinuisse uitam? quid dicitis o uiri? ergone,\niterum dicam, tonans fulgens et fulminans et nubila terribilia\nconducens suxit fluenta mammarum, uagitum edidit, repsit\natque ut fletum exponeret ineptissime tractum, crepitaculis\nobticuit auditis et ad somnos inductus est in mollissimis cunis\niacens et uocibus delenitus infractis ? o deorum adsertio religiosa,\no amplitudinis metuendae uenerabilem monstrans atque\ninsinuans dignitatem! sicine apud uos, quaeso, supernarum nascitur\neminentia potestatum, his in lucem prodeunt generationibus\ndii uestri quibus asini porci canes, quibus inmunda\nhaec omnis conceptatur et genitur terrenarum proluuies bestiarum?\nnec contenti hos coetus grauitati attribuisse Saturniae, etiam\nipsum regem mundi flagitiosius liberos procreasse quam ipse\nest natus atque editus praedicatis. ex Hyperiona, inquitis, matre\net ex Ioue iaculatore fulminis Sol aureus et flagrantissimus natus\nest: ex Latona et eodem arquitenens Delius et siluarum agitatrix\nDiana: ex Leda et eodem [arquitenens Delius et siluarum] *\ngraece Dioscoris nomen est: ex Alcmena et eodem Hercules ille\nThebanus, quem claua pellisque tutata sunt: ex Semela atque ipso\nLiber, qui Bromius dicitur et ex femine iterum natus patris : ex\nipso rursus et Maia Mercurius ore facundus et gestator adfabilium\n\n\n\n\ncolubrarum. potest ulla grauior contumelia Ioui uestro infigi\naut quicquam est aliud quod labefactet aut destruat deorum\nprincipis auctoritatem, quam quod eum creditis uoluptatibus\naliquando libidinosis uictum et in femineos appetitus inflammati\npectoris incaluisse feruore? et quid regi Saturnio matrimoniis\nfuerat cum alienis rei? nonne illi fuerat satis Iuno, nec sedare\nimpetum cupiditatum in regina poterat numinum, cum nobilitas\neam commendaret tanta, facies os dignitas et ulnarum\nniuei marmoreique candores? an uxore contentus haud una\nconcubinis, pelicibus atque amiculis delectatus inpatientiam\nsuam spargebat passim, ut babaecali adolescentes solent, salax\ndeus, et canus ex infinitis corporibus flaccescentium uoluptatum .\nrestituebat ardorem? quid dicitis o impii uel quas de uestro\nIoue opinionum confingitis foeditates P ita non animaduertitis,\nnon uidetis, cuius eum notetis probri? cuius criminis constituatis\nauctorem? uel quas in eum labes flagitiorum, quantas\ncoaceruetis infamias?\nad libidinem homines proni atque ad\nuoluptatum blanditias naturae infirmitate procliues adulteria\ntamen legibus uindicant et capitalibus adficiunt eos poenis\nquos in aliena comprehenderint foedera genialis se lectuli expugnatione\niecisse. subsessoris et adulteri persona cuius esset\nturpitudinis, notae cuius, regnatorum maximus nesciebat, et\nspeculator ille, ut fama est, bene meritorum ac pessime, quidnam\ndeceret se uelle rationibus pectoris non perspiciebat amissis.\net tolerari forsitan maletractatio haec posset, si eum saltem\npersonis coniungeretis conparibus, et adulter a uobis immortalium\nconstitueretur dearum. in humanis uero corporibus\nquidnam, quaeso, inerat pulchritudinis, quid decoris, quod inritare,\nquod flectere oculos posset in se Iouis? cutes uiscera\n\n\n\n\npituita atque omnis illa proluuies intestinorum sub inuolucris\nconstituta, quam non modo Lynceus ille penetrabili acie possit\nhorrescere, uerum etiam quiuis alter sola uel cogitatione uita;re.\no egregia merces culpae, o digna et pretiosa dulcedo, propter\nquam Iuppiter maximus [cycnus fieret et taurus et candidorum\nprocreator ouorum. si aperire oculos mentis et ueritatem pro-\npriam intueri sine ulla uultis gratificatione priuata, misenarum\nomnium causas, quibus genus ut dicitis iamdudum adflictatur\nhumanum, ex huiusmodi reperietis opinationibus fluere quas\nhabetis antiquitus de diis uestris et quas in melius reformare\nante oculos posita ueritate renuistis. nam nos quidem quidnam\nde illis aliquando aut inconueniens sensimus aut conscriptionibus\nedidimus indecoris, ut in inuidiam iaciantur nostram\nlabores generis humani et commoditates quibus uiuitur imminutae?\nnumquid a nobis dicitur, ut ciconias, ut palumbes ex\nouis esse progenitos quosdam deos? numquid ex pelagi spuma\net ex Caeli genitalibus amputatis Cythereiae Veneris concretum\ncoaluisse candorem? numquid parricidii causa uinctum esse\nSaturnum et ablui diebus statis, uinculorum ponderibus et\n, leuari ? numquid beneficio Curetum ab interitu seruatum Iouem?\nnumquid expulisse regno patrem et alieni iuris imperium uiolentia\net fraude tenuisse? numquid pulsum a nobis senem\nItalorum delituisse in finibus, et quod tutus fuisset a filio,\nnomen Latio inposuisse pro munere? numquid incestas nuptias\ncum sorore Iouem ipsum dicimus fecisse nos, aut in- Ii\nuitatum ad ius mensae pro suillis uisceribus prolem\n\n\n\n\n\n\nnescium Lycaoniam pransitasse ? numquid altero claudum. pede\napud insulam Lemnum fabrilia opera exercuisse Vulcanum?\nnumquid cupidinis atque auaritiae causa, sicut canit Boeotius\nPindarus, Aesculapium fulminis transfixum esse telo ? numquid\nApollinem ditem factum eos ipsos reges quorum gazis fuerat\nlocupletatus et donis ambiguitate fefellisse responsi? numquid\nfurem Mercurium publicauimus nos? nos esse Lauernam atque\ncum hoc simul fraudibus praesidere furtiuis? numquid ex nobis\nMyrtilus est auctor, qui Macari filiae Megaclonis ancillulas profitetur\nfuisse Musas ? numquid rege a Cyprio, cuius nomen Cinyras\nest, † dictatum meretriculam Venerem diuorum in numero consecratam?\nquis ex reliquiis Pelopis conpactum esse Palladium\nprodidit? non uos? quis Spartanum fuisse Martem? non Epicharmus\nauctor uester? quis in Thraciae finibus procreatum?\nnon Sophocles Atticus cunctis consentientibus theatris? quis\nmensibus in Arcadia tribus et decem uinctum? non Melae\nfluminis filius? quis ei canes ab Caribus, quis ab Scythis\nasinos immolari? non principaliter cum ceteris Apollodorus?\nquis dum genialibus insultat alienis haesisse in laqueis inuolutum?\nnon commentarii uestri? non scaenae? numquid aliquando\na nobis conscriptum est mercennariam deos seruitutem\nseruisse, ut Herculem Sardibus amoris et petulantiae causa,\nut Admeto Apollinem Delium, ut Laomedonti Troico Iouis fratrem,\nut eidem sed cum patruo Pythium, ut coniugalia secreta\nmiscentibus Mineruam luminis ministram et lucernarum modulatricem?\nnonne ille uester est uates, qui Martem fecit et\nVenerem mortalium manibus uulneratos ? non ex uobis Panyassis\n\n\n\n\n\n\n\n\n\n\nunus est, qui ab Hercule Ditem patrem et reginam memorat\nsauciatam esse Iunonem? non uiraginem ab Ornyto caesam\ncruentatam uexatam Polemonis uestri indicant scripta? non\nab Hippocoontis liberis ipsum Sosibius Herculem cruciatum\nretulisse pronuntiat et inlati uulneris et doloris? apud insulam\nCretam sepulturae esse mandatum Iouem nobis editum traditur-\n\\'ditur? in Spartanis et Lacedaemoniis finibus nos dicimus conditos\nin canis coalitos fratres? noster ille est auctor, qui\nPatrocles Thurius scriptorum in titulis indicatur, qui tumulos\nmemorat reliquiasque Saturnias tellure in Sicula contineri?\nHieronymus *** Plutarchus nostrarum esse partium comprobatur,\nqui in Oetaeis uerticibus Herculem post morborum\ncomitialium ruinas dissolutum in cinerem prodidit?\nnam quid\nde illis amoribus dicam quib.us in feminas sanctos incaluisse\ncaelestes uestris proditum litteris atque auctoribus continetur?\n\nnumquid enim a nobis arguitur rex maris Amphitritas\nHippothoas Amymonas Menalippas Alcyonas per furiosae\ncupiditatis ardorem castimoniae uirginitate priuasse? numquid\nApollo Latonius immaculatus ille, castissimus atque purus Arsinoas\nAethusas Hypsipylas Marpessas, Zeuxippas et Prothoas,\nDaphnas et Steropas inconsulti pectoris adpetisse feruoribus?\nnumquid senex Saturnus iamdudum obsitus canis atque annorum\nuetustate iam frigidus nostris carminibus indicatur ab\nuxore in adulterio comprehensus induisse formam feri et sub\npecoris specie hinnitibus euolauisse iactatis? Iuppiter ipse rex\nmundi nonne a uobis infamis est isse per innumeras species\n\n\n\n\n\n\net petulantis amoris flammam seruilibus obumbrauisse fallaciis?\nnumquid a nobis aliquando conscriptus est, libidinosa ut perficeret\nfurta, modo esse in aurum uersus, modo in satyrum\nludicrum, in draconem, in alitem, in taurum, et quod omnia\ngenera contumeliarum transiliat, in formiculam paruulam, ut\nCletoris uidelicet - filiam Myrmidonis ederet apud Thessalos\nmatrem? quis illum in Alcmena nouem noctibus fecit peruigilasse\ncontinuis? non uos? quis in amoribus desidem derelicta\ncaeli statione iacuisse? non uos? et sane adiungitis beneficia\nnon parua, siquidem nobis deus Hercules natus est, qui in\nrebus huiusmodi patris sui transiret exuperaretque uirtutes. ille\nnoctibus uix nouem unam potuit prolem extundere concinnare\nconpingere, at Hercules sanctus deus natas quinquaginta de\nThestio nocte una perdocuit et nomen uirginitatis exponere\net genetricum pondera sustinere. quid quod non contenti feminei\ngeneris adtribuisse diis curas etiam sexus adiungitis adamatos\nab his mares ? Hylam nescio quis diligit, Hyacintho est\nalius occupatus, ille Pelopis desideriis flagrat, hic in Chrysippum\nsuspirat ardentius, Catamitus rapitur delicium futurus et poculorum\ncustos, et ut Iouis dicatur pullus, in partibus Fabius\naduritur mollibus obsignaturque posticis.\nsed soli amant apud\nuos mares et femineo sexui sua conseruata est sanctitas ? nonne\nuestris cautum est litteris, adamatum esse ab Aurora Tithonum,\narsisse in Endymionem Lunam, Nereidem in Aeacum, in Achillis\ngenitorem Thetim, Proserpinam in Adonem, matrem eius Cererem\nin Iasionem nescio quem rusticanum et post Vulcanum\nPhaethontem Martem in Anchisae nuptias ipsam illam\n\n\n\n\n\n\n\n\nVenerem Aeneadum matrem et Romanae dominationis auctorem?\ncum talia igitur nos probra et flagitiosa prodigia non in unum\naliquem nominatim sed in omnem pariter superorum gentem\nquam esse nos remini sine ullius exceptione iaciatis, . audetis\nsalua uerecundia dicere, aut esse nos impios aut uos pios, cum\nmulto maiores ferant a uobis offensas ex omnibus probris quae\nin illorum maledicta conducitis quam amplitudines et honores\nex ritu atque officio cultionis P aut enim falsa illa sunt cuncta\nquae sunt prompta de singulis existimationem illorum maiestatemque\nlaedentia, et res digna omnino est, propter quam\ndii funditus genus omne debeant abolere mortalium, aut si\nexplorata et uera sunt et sine ullis dubitationibus conprehensa,\nad eam perducitur res summam, ut inuitissimis uobis non generis\nsuperi sed humani eos fuisse credamus.\nubi enim nuptiae\nmatrimonia puerperia nutrices artificia debilitates, ubi\nstatus capitis et condicio seruitutis, ubi uulnera caedes cruor,\nubi amores desideria uoluptates, ubi omnis animorum adfectio\nab inquietis perturbationibus ueniens, necesse est diuinum nihil\nistic esse, nec quod proprium caduci est generis et terrenae\nfragilitatis praestantiori posse adhaerere naturae. quis est anim\nqui credat, si modo agnoscit ac percipit, uis istius potentiae\nquae sit, aut genitabiles habuisse partes deum et abscisione\nfoedissima priuatum his esse, aut ex se proditas aliquando\nintercepisse proles et uinculorum coercitum poenis, aut cum\npatre quodammodo conseruisse bella ciuilia et eum iure abstinuisse\nregali, aut exterritum minoris metu uertisse exuperatum\nterga et tamquam fugitiuum et exulem in summotis delituisse\nsecretis? quis est, inquam, qui credat ad humanas\nadcubuisse deum mensas, interemptum auaritiae causa, fefellisse\nsupplices ambiguitate responsi, praecellere in furtorum dolis,\n\n\n\n\n\n\nadulterasse seruisse uulneratum esse et adamasse et per omnes\nlibidinum formas incestarum cupiditatum circumegisse pellaciam?\natquin omnia uos ista et fuisse et inesse in diis\nadseueratis uestris, neque ullam praetermittitis speciem uitiositatis\nmaleficii lapsus quam non in conuicium numinum\nopinionum petulantia conferatis. aut igitur uobis quaerendi\nsunt dii alii in quos omnia ista non cadant — in quos enim\nhaec cadunt, humani sunt generis atque terreni — aut si hi\nsunt tantummodo quorum nomina publicastis et mores, opinionibus\ntollitis uestris. mortalia sunt enim quaecumque narratis.\net possumus quidem hoc in loco omnis istos, nobis quos inducitis\natque appellatis deos, homines fuisse monstrare uel\nAgragantino Euhemero replicato, cuius libellos Ennius, clarum\nut fieret cunctis, sermonem in Italum transtulit, uel Nicagora\nCyprio uel Pellaeo Leonte uel Cyrenensi Theodoro uel Hippone\nac Diagora Meliis uel auctoribus aliis mille, qui scrupulosae\ndiligentiae cura in lucem res abditas libertate ingenua protulerunt.\npossumus, inquam, si placet, et Iouis res gestas et\nMineruae expromere bella, uirginis et Dianae, quibus dolis\nLiber Indorum affectauerit regimen, cuius fuerit condicionis\nVenus, cuius operae, cuius quaestus, matrimonium Magna cuius\ntenuerit Mater, quidnam spei, quid uoluptatis specioso ab\nAttide conceperit, unde Serapis Aegyptius, unde Isis, uel ex\nquibus causis appellatio ipsa concinnata sit nominum.\nsed non\nistam suscepimus in eo sermone quem facimus uel operulam\nuel uoluntatem, ut ostendamus et publicemus, quinam fuerint\nhi omnes. illud nobis propositum est, quoniam nos impios et\ninreligiosos uocatis, uos pios contra et deorum contenditis esse\ncultores, demonstrare atque in medio ponere, ab hominibus\nmagis nullis ignominiosius eos tractari quam a nobis. quod\nsi habere se ita ex ipsis maledictionibus promptum est, sequitur\n\n\n\n\n\n\nut intellegi debeat uos superis stimulos indignationum furialium\ncommouere, qui tam foedas de illis uel auditis uel creditis\nuel ignominiosas ipsi compingitis fabulas. non enim qui\nsollicite relegit et inmaculatas hostias caedit, qui aceruos turis\ndat concremandos igni, numina consentiendus est colere aut\nofficia solus religionis inplere. cultus uerus in pectore est atque\nopinatio de dis digna, nec quicquam prodest inlatio sanguinis\net cruoris, si credas de his ea quae non modo sint longe ab\neorum dissita distantiaque natura., uerum etiam labis et turpitudinis\naliquid et maiestati eorum concilient et decori..\nmterrogare\nenim uos libet et ad sermonis exigui responsionem uocare,\nutrumne grauius existimetis nullas caedere his hostias,\nquia putes naturam tantam neque uelle neque appetere istas,\nan talia de his probra opinionum foeditate concipere quae\ncuiusuis animum in ultionis possint rabiem concitare? si rerum\nmomenta pendantur, nullum reperias tam â€  inuidum iudicem,\nqui non criminosius aestimet maledictis insignibus cuiuspiam\nfamam carpi quam a quoquam silentio praeteriri. hoc enim\nforsitan rationis existimari possit et credi, illud sacrilegae mentis\nest et desperatae in fictionibus caecitatis. si in caerimoniis\nuestris rebusque diuinis postilionibus locus est et piaculi dicitur\ncontracta esse commissio, si per imprudentiae lapsum aut\nin uerbo quispiam aut simpuuio deerrarit, aut si rursus in\nsollemnibus ludis curriculisque diuinis commissum omnes statim\nin religiones clamatis sacras, si ludius constiterit aut tibicen\n\n\n\n\n\n\nrepente conticuerit aut si patrimus et matrimus ille qui uocitatur\npuer omiserit per ignorantiam lorum aut terram tenere\nnon potuerit: audetis abnuere in delictis tam grauibus uiolari\nsemper a uobis deos, cum in leuioribus causis irasci eos ipsi\ncum pernicie saepius confiteamini ciuitatis?\nsed poetarum, inquiunt,\nfigmenta sunt haec omnia et ad uoluptatem compositae\nlusiones. non est quidem credibile homines minime brutos\net uetustatis remotissimae uestigatores aut non eas inseruisse\nsuis carminibus fabulas quae in notionibus hominum superessent\natque in auribus collocatae aut ipsos sibi tantum licentiosi\nuoluisse iuris adsciscere, ut confingerent per stultitiam res eas\nquae nec ab insania procul essent remotae et quae illis ab\ndis metum et periculum possent ab hominibus comparare. sed\nconcedamus, ut dicitis, deformitatum tantarum concinnatores\nesse atque inuentores poetas: immunes tamen ab deorum maletractatione\nnec sic estis, qui aut talia cessatis maleficia uindicare\naut non legibus latis et seueritate poenarum tantae\nistis obuiam temeritati, constitutumque a uobis est, ne quis\nposthac hominum id quod esset turpitudini proximum aut\ndeorum indignum maiestatibus loqueretur. quisquis enim patitur\npeccare peccantem, is uires sumministrat audaciae, et maioris\ncontumeliae res est falsis quemquam notare atque insignire\ncriminibus quam uera ingerere atque obiectare delicta. quod\nenim sis dici et quod esse te sentias, morsum habet minorem,\ntestimonio tacitae recognitionis infractum: illud uero acerbissime\nuulnerat quod inurit innoxios et quod decus nominis atque\nexistimationis infamat.\nscribuntur dii uestri in tricliniis caelestibus\natque in chalcidicis aureis cenitare, potare et ad\n\n\n\n\nultimum fidibus et uocum modulatione mulceri. uos aures patientissimas\ncommodatis nec iudicatis indignum uoluptates attribui\ndiis eas quibus corpora terrena fulciuntur et quas aures\nexpetunt eneruati pectoris dissolutione mollitae. inducuntur\nex bis alii amatores, adulteri castitatis nec cum feminis tantum\nsed cum uiris etiam propudiosos flagitiososque miscere\nconcubitus. nobis nulla est cura, quid super rebus dicatur\ntantis, neque ullo saltem castigationis metu luxuriantium\nlitterarum coercetis audaciam. per insanias, per furores orbare\nalii se et tamquam hostili de sanguine ita se proprio parricidio\ncruentare: sacrilegia uos illa miramini elata sublimiter, et\nquod poenis omnibus conueniebat plecti, ut animosius consurgat\naudacia, incentiuo extollitis laudis. illi uulnera orbitatis\ningemere et cum heiulatibus indecoris fata incusare crudelia:\nuos stupetis eloquentiae uiribus, et quod penitus oportebat ex\nhumani generis † coalitu tolli, percensetis, ediscitis ac ne\nulla intercidat obliuione curatis. uulnerari, uexari, bella inter\nse gerere furialium memorantur ardore discriminum: uobis illa\nest descriptio uoluptati, atque ut scriptorum tantam defendatis\naudaciam, allegorias res illas et naturalis scientiae mentimini\nesse doctrinas.\nsed quid ego neclectas aliorum conqueror contumelias\nnuminum? ipse ille Iuppiter, cuius uos nomen effari\nnon sine metu decuit et totius corporis concussione, amasio\ncaptus ab uxore describitur confiteri culpas suas, et uelut demens\nac nescius, quas amiculas coniugi, quas uxori anteposuerit\npelices, obduratus inuerecundia publicare: uos talia qui extulere\nprodigia poetarum esse principes atque reges diuinis ingeniis\npraeditos, capita esse memoratis sanctissima, tantumque\nab officio religionum quas induxistis euolastis, ut grauioris\n\n\n\n\nponderis sint apud uos uerba quibus caelitum uiolatur sublimitas.\nita ergo non decuit, si modo ullus deorum esset apud\nnos metus aut si esse illos uspiam praesumptionis certissimae\nconfidentia crederetis, rogationibus, plebis scitis, consultorum\nsenatus metu intercedere prohibere sancire, ne quis uellet de\ndis passim nisi quod esset plenum religionis effari ? nec a uobis\nsaltem istum meruerunt honorem, ut quibus expellitis a uobis\neisdem ab his legibus propulsaretis iniurias? maiestatis sunt\napud uos rei, qui de uestris sequius obmurmurauerint aliquid\nregibus. magistratum in ordinem redigere, senatorem aut con- ,\nuicio prosequi seueris esse decrestis periculosissimum poenis.\ncarmen malum conscribere, quo fama alterius coinquinetur et\nuita, decemuiralibus scitis euadere noluistis inpune, ac ne uestras\naures conuicio aliquis petulantiore pulsaret, de atrocibus\nformulas constituistis iniuriis. soli sunt apud uos superi inhonorati\ncontemptibiles uiles, in quos ius est a uobis datum\nquae quisque uoluerit dicere, turpitudinum iacere quas libido\nconfinxerit atque excogitauerit formas. et incuriam nobis intendere\ntam infamium non erubescitis numinum, cum sit rectius\nmulto deos esse non credere quam esse illos tales talique\nexistimatione sentire?\nsed poetis tantummodo licere uoluistis\nindignas de dis fabulas et flagitiosa ludibria comminisci? quid\npantomimi uestri, quid histriones, quid illa mimorum atque\nexoleti generis multitudo? nonne ad usum quaestus sui\nabutuntur dis uestris et lenocinia uoluptatum ex iniuriis adtrahunt\ncontumeliisque diuinis? sedent in spectaculis publicis\nsacerdotum omnium magistratumque collegia, pontifices maximi\n\n\n\n\n\n\net maximi curiones, sedent quindecimuiri laureati et diales\ncum apicibus flamines, sedent interpretes augures diuinae\nmentis et uoluntatis, nec non et castae uirgines, perpetui nutrices\net conseruatrices ignis, sedet cunctus populus et senatus,\nconsulatibus functi patres, diis proximi atque augustissimi\nreges: et quod nefarium esset auditu, gentis illa genetrix\nMartiae, regnatoris et populi procreatrix amans saltatur Venus\net per adfectus omnes meretriciae uilitatis inpudica exprimitur\nimitatione bacchari. saltatur et Magna sacris compta cum infulis\nMater et contra decus aetatis illa Pessinuntia Dindymene\nin bubulci unius amplexum flagitiosa fingitur adpetitione gestire,\nnec non et illa proles Iouis Sophoclis in Trachiniis Hercules\npestiferi tegminis circumretitus indagine miserabiles edere\ninducitur heiulatus, uiolentia doloris frangi atque in ultimam\ntabem diffluentium uiscerum maceratione consumi. quin et\nille in fabulis maximus ipse regnator poli sine ulla nominis\nmaiestatisque formidine adulterorum agere introducitur partes,\natque [formidine] ut fallere castitatem alienarum possit familias\nmatrum, ora immutare pellacia et in species coniugum subditiui\ncorporis simulatione succedere.\nnec satis haec culpa est. etiam\nmimis et scurrilibus ludicris sanctissimorum personae interponuntur\ndeorum, et ut spectatoribus uacuis risus possit atque\nhilaritas excitari, iocularibus feriuntur cauillationibus numina:\nconclamant et adsurgunt theatra, caueae omnes concrepant\nfragoribus atque plausu, et quod nullis possit satisfactionibus\nexpiari, exoletis atque inrisoribus numinum dona instituuntur\net munera, ab officiis otium publicis, immunitas et uacatio\ncum coronis. et audetis post ista mirari unde oriantur haec\n\n\n\n\nmala quibus inundatur et premitur sine ulla intermissione\nmortalitas, cum omnis â€  res eas quibus sunt inuoluta probra\nnuminum et maledictionis elogia et cotidie referatis et ediscatis\ncotidie, et si quando animum desidem otiosis uultis alucinationibus\noccupari, dies uobis poscatis dari et sine ullis\nintermissionibus exhiberi. quod si haberet uos aliqua uestris\npro religionibus indignatio, has potius litteras uos exurere\ndebuistis olim, libros istos demoliri, dissoluere theatra haec\npotius, in quibus infamiae numinum propudiosis cotidie publicantur\nin fabulis. nam nostra quidem scripta cur ignibus\nmeruerunt dari? cur immaniter conuenticula dirui, in quibus\nsummus oratur deus, pax cunctis et uenia postulatur magistratibus\nexercitibus regibus familiaribus inimicis, adhuc uitam\ndegentibus et resolutis corporum uinctione, in\\' quibus\naliud auditur nihil nisi quod humanos faciat, nisi quod mites\nuerecundos pudicos castos, familiaris communicatores rei et\ncum omnibus uobis solidae germanitatis necessitudine copulatos.\nuerum ita se res habet, ut quoniam plurimum gladiis et potestate\nualetis ferri, anteire uos etiam ueritatis scientia iudicetis,\net esse † pro diis pios, quorum potentias primi opinionum\nobscenitate foedastis. hoc in loco, si ferocitas uestra\npermittit et rabies patitur illud, nobis ut respondeatis oramus,\nutrumne iras cadere in naturam existimetis deorum an ab\nadfectibus his longe diuinam esse beatitudinem disiugatam?\nnam si concipiunt has faces et motibus exasperantur irarum\nsicut uestrae opinationes ferunt — nam saepe illos dicitis et\npropter ludos minus sollicite factos et propter praesules non\nprobatos et propter quaedam spatiola defanata et propter caerimonias\nnon rite perfectas tremoribus infremuisse terrarum et\n\n\n\n\ncontagione pestilentiae conrupisse auras zephyrorum luctuosa cum\npopuli uastitate — sequitur ut intellegi debeat iracundias non\nparuas ex opinionibus eos continere praedictis. quod si datur,\ndatur et illud necessario consequens, miserias has omnis quibus\nolim genus accumulatur humanum ab huiusmodi fluere fictionibus:\nquodsi ab hia causis indignatio proficiscitur numinum,\nmiseriarum tantarum uos estis auctores, qui animos caelitum\nnon cessatis offendere et ultionis in rabiem concitare. sin autem\nab huiusmodi furiis deorum est genus immune neque\nquid sit irasci dii omnino nouerunt, et nobis ergo irasci sine\nulla ratione dicuntur, qui ira quid sit ignorant et ab eius\n† comptu et permixtione sunt absoluti. [neque enim fieri per\nrerum naturam potest, ut quod unum est fiat duo et in diuersas\nres eat unitas ingenita simplicitate diuisa.]\nEsto: ab ludentibus poetis cuncta illa sint prodita et * immortalibus\ndiis probra. quid? illa, quae historiae continent\ngraues seriae curiosae quaeque in arcanis mysteriis traditis,\npoetarum sunt excogitata lasciuia? quae si nobis uiderentur\nineptiarum talium fabulae, neque in usu retineretis quaedam\n† suo neque per cursus annuos laetitias exerceretis ut festas\nneque ut rerum simulacra gestarum sacrorum conseruaretis in\nritibus. ex quibus tam multis unum interim ponam moderaminis\ntemperamentum secutus, in quo stolidus et inprudens\nipse ille inducitur Iuppiter, uerborum ambiguitatibus lusus. in\nsecundo Antiatis libro — ne quis forte nos aestimet concinnare\nper calumnias crimina — talis perscripta est fabula: Numam\nillum regem , cum procurandi fulminis scientiam non haberet\nessetque illi cupido noscendi, Egeriae monitu castos duodecim\niuuenes apud aquam celasse cum uinculis, ut cum Faunus\net Martius Picus ad id locorum uenissent haustum — nam\nillis aquandi sollemne iter huc fuit — inuaderent constringerent\nconligarent. sed quo res fieri expeditius posset, regem\npocula non parui numeri uino mulsoque complesse circaque\n\n\n\n\naccessus fontis insidiosa uenturis opposuisse fallacia. illos\nmore de solito bibendi adpetitione correptos ad hospitia nota\nuenisse. sed cum liquoribus odoratis offendissent fragrantia\npocula, uetustioribus anteposuisse res nouas, inuasisse auiditer,\ndulcedine potionis captos hausisse plus nimio, obdormiuisse\nfactos graues; tum bis senos incubuisse sopitis, iniecisse madidatis\nuincla, expergitosque illos statim perdocuisse regem,\nquibus ad terras modis Iuppiter posset et sacrificiis elici, et\naccepta regem scientia rem in Auentino fecisse diuinam, elexisse\nad terras Iouem ab eoque quaesisse fulguritum procurationis\nmorem. Iouem diu cunctatum expiabis) dixe capite fulgurita;\nregem respondisse caepicio); Iouem rursus humano);\nrettulisse regem \\'sed capillo\\'.; deum contra \\'animali\\'; (maena)\nsubiecisse Pompilium. tunc ambiguis Iouem propositionibus\ncaptum extulisse hanc uocem decepisti me Numa; nam ego\nhumanis capitibus procurari constitueram fulgurita, non maena\ncapillo caepicio: quoniam me tamen tua circumuenit astutia,\nquem uoluisti habeto morem et his rebus quas pactus es procurationem\nsemper suscipies fulguritorum\\'.\nquid primum, quid\nultimum uel exsequatur animus uel conticiscat, nec facile\ndictu est neque ullis considerationibus expeditum. ita enim\nsunt omnia et excogitata et comparata derisui, ut sit uobis\nconitendum, falsa ut credantur haec esse, etiam si sint uera,\nquam optinere uelle pro ueris et uelut quiddam mirabile non\nsine ipsius numinis insinuare contemptu. quid enim dicitis o\nisti? credimusne illum Faunum et Martium Picum, si ex\nnumero sunt deorum et ex illa perpetua immortalique natura,\nsitis aliquando ariditate siccatos atque, ut aestum possent inrigare\nuenarum, fluenta isse â€  per fontium? credimusne captos\n\n\n\n\nmero et dulcedine inlectos mulsi tamdiu se poculis ingurgitauisse\nfallacibus, ut usque ad ebrietatis periculum ueniretur?\ncredimusne uictos somno atque altissimi soporis obliuione demersos\nuinciendi copiam sui animalibus praebuisse terrenis?\nquibus deinde partibus uinculorum illae iniectae sunt nexiones?\nsoliditatis habebant quicquam aut ex duris ossibus informatae.\nfuerant eorum manus, quae constringi laqueis et nodorum\npossent inligationibus coerceri? non enim requiro, non exigo,\nan aliquid potuerint fari ebrietatis alienatione nutantes, an\nIoue inuito uel potius nescio protrahendi ad terras eius ritum\nquisquam potuerit publicare: illud solum audire desidero, cur,\nsi Faunus et Picus sunt diuini generis et potestatis, non ipsi\npotius edidere quaerenti id quod ab ipso Ioue periculosius\nNuma cupiebat audire? an numquid Iuppiter solus huius\nrei scientiam nouerat? ab ipso enim decidunt fulmina ** ut\ninminentia procurare alicuius debeat scientiae disciplina? an\ncum ipse iaculetur hos ignes, aliorum sit operis scire, quibus\nmodis conueniat iras eius atque animos temperare? etenim\nreuera stultissimum credere est, ipsum remedia sciscere, quibus\nauerti possint ea quae per fulminis iactum in humanis fieri\nconstituerit rebus. hoc est enim dicere: illo ritus genere meas\niras placabitis, et si quando per fulgura significauero aliquid\nimminere, facite hoc et illud, ut quod fieri statui inane fiat\net uacuum et sacrorum ui uanescat.\nsed concedamus, ut dicitur,\nipsum aduersum se Iouem remedia scisse atque artes quibus\niri obuiam suis significationibus conueniret: etiamne credemus\ndeum numinis tanti tractum esse ad terras et in uerrucula\ncollis unius cum homunculo stantem altercabilem conseruisse\nsermonem? et quaenam illa, quaeso, diuina res fuit, quae ab\nimpetu rerum tanto Iouem compulit auocari et mortalium sese\ndenuntiationibus sistere? mola salsa, tus, sanguis, uerbenarum\n\n\n\n\nsuffitio et nominum terribilium fremores? et potentiora quam\nIuppiter fuerunt haec omnia, ut eum compellerent inuitum\nparere praeceptis aut uoluntarium sese circumuentionibus tradere?\nquid? quod sequitur fidem suam habet, tam improuidum\nfuisse Saturnium, ut aut ea proponeret quorum ambagibus ipse\ncaperetur aut nesciret futurum, quibus lusura se modis astutia\nesset calliditasque mortalis? expiabis, inquit, capite fulgurita.\ninperfecta adhuc uox est neque plena proloquii circumscriptaque\nsententia. scire enim necessario conuenit; utrumne\ncapite ueruicino an suillo, an bubulo, an quolibet alio expiationem\nistam sciscat Diespiter perpetrari: quod cum nondum\nspecialiter statuisset, essetque adhuc pendens et nondum sententia\nterminata, qui potuit Numa scire hominis Iouem dicturum\ncaput, ut anteuerteret, anteiret et in caput caepicii\nambiguitatis illius incerta traduceret?\nnisi forte dicetis regem\nfuisse diuinum: numquid ipso poterat esse Ioue diuinior? nisi\nhomo praesumeret, quid dicturus esset Iuppiter, eum non circumscripsit:\ndeus scire non poterat, quibus modis pararet\ncircumscribere se homo? ita non in promptu est et apparet\npuerilium esse ingeniola fictionum, quibus cum adquiritur cordis\nNumae uiuacitas, inprudentia maxima inportatur Ioui? quid\nenim tam inprudens, quam confiteri te captum argutia cordis\nhumani, et cum deceptum te doleas, in uict oris concedere uoluntatem\net medicinam quam obtuleras ponere? nam si fuit\nratio et quaedam conuenientia naturalis, cur humano capite\n\n\n\n\nprocuratio debuerit suscipi fulguriti, non uideo cur ab rege\nrelatio sit facta caepicii: sin autem poterat et caepicio transigi,\nlibidinose hominis inhiatum est cruori. atque ita in contrarium\npars utraque traducitur, ut nec Numa monstretur\nuoluisse scire quod uoluit et crudelis Iuppiter fuisse doceatur,\nqui quod maena potuit et caepicio suscipi uoluisse\nse dixerit humanis capitibus expiari.\napud Timotheum, non ignobilem\ntheologorum unum, nec non apud alios aeque doctos\nsuper Magna deorum Matre superque sacris eius origo haec\nsita est, ex reconditis antiquitatum libris et ex intimis eruta,\nquemadmodum ipse scribit insinuatque, mysteriis. in Phrygiae\nfinibus inauditae per omnia uastitatis petra, inquit, est quaedam,\ncui nomen est Agdus, regionis eius ab indigenis sic\nuocata. ex ea lapides sumptos, sicut Themis mandauerat praecinens,\nin orbem mortalibus uacuum Deucalion iactauit et\nPyrra, ex quibus cum ceteris et haec Magna quae dicitur\ninformata est Mater atque animata diuinitus. hanc in uertice\nipso petrae datam quieti et somno nequam incestis Iuppiter\ncupiditatibus adpetiuit, sed cum obluctatus diu id quod sibi\npromiserat optinere nequisset, uoluptatem in lapidem fudit\\'\nuictus. hinc petra concepit, et mugitibus editis multis prius\nmense nascitur decimo materno ab nomine cognominatus Agdestis.\nhuic robur inuictum et ferocitas animi fuerat intractabilis,\ninsana et furialis libido et ex utroque sexu; ui rapta\ndiuastare, disperdere, immanitas quo animi duxerat; non deos\ncurare, non homines nec praeter se quicquam potentius credere\nterras, caelum et sidera continere.\ncuius cum audacia quibusnam\nmodis posset uel debilitari uel conprimi saepenumero\nesset deorum in deliberatione quaesitum, haesitantibus ceteris\n\n\n\n\nhuius muneris curam Liber in se suscipit. familiarem illi fontem,\nquo ardorem fuerat suetus et sitiendi lenire flagrantiam\nludo et uenationibus excitatam, ualidissima succendit ui meri.\nnecessitatis in tempore haustum accurrit Agdestis, immoderatius\npotionem hiantibus uenis rapit: fit ut insolita re uictus soporem\nin altissimum deprimatur. adest ad insidias Liber, ex\nsetis scientissime conplicatis imum plantae inicit laqueum, parte\naltera proles cum ipsis genitalibus occupat. exhalata ille ui\nmeri corripit se impetu et adducente nexus planta suis ipse\nse uiribus eo quo uir erat priuat sexu. cum discidio partium\nsanguis fluit inmensus, rapiuntur et combibuntur haec terra,\nmalum repente cum pomis ex his punicum nascitur. cuius Nana\nspeciem contemplata regis Sangari uel fluminis filia carpit\nmirans atque in sinu reponit: fit ex eo praegnas. tamquam\nuitiatam claudit pater et curat ut inedia moriatur: pomis atque\naliis pabulis deum sustentatur a matre. enititur paruulum.\nsed exponi Sangarius praecipit: repertum nescio quis sumit\nâ€  formas, lacte alit hirquino et quoniam Lydia scitulos sic\nuocat, uel quia hirquos Phryges suis attagos elocutionibus nuncupant,\ninde Attis nomen ut sortiretur effluxit. hunc unice\nmater deum, ore fuerat quod excellentissimo, diligebat. diligebat\net Agdestis, blandus adulto comes et qua solum poterat\nminime rectis adsentationibus uinctum saltuosa ducens per\n\n\n\n\n\nnemora et ferarum multis muneribus donans, quae puer Attis\nprimo sui esse dicebat laboris atque operis glorians: per uinum\ndeinde confitetur et ab Agdesti se diligi. et ab eo donis siluestribus\nhonorari; unde uino, quod silentium prodidit, in eius\nnefas est sanctum sese inferre pollutis.\ntunc Pessinuntius rex\nMidas alienare cupiens tam infami puerum coniunctione matrimonio\neius suam filiam destinat, ac ne scaeuus aliquis nuptialia\ninterrumperet gaudia, fecit oppidum claudi. uerum deum\nmater adulescentuli fatum sciens interque homines illum.\ntamdiu futurum saluum quamdiu esset solutus a matrimonii\nfoedere, ne quid accideret maesti, ciuitatem ingreditur clausam\nmuris eius capite subleuatis, quod esse turritum ratione ab\nhac coepit. *** Agdestis scatens ira conuulsi a se pueri et\nuxoris ad studium deriuati conuiuantibus cunctis furorem et\ninsaniam suggerit: conclamant exterriti † adorandorum Phryges,\nmammas sibi demetit † Galli filia paelicis, rapit Attis fistulam,\nquam instigator ipse gestitabat insaniae, furiarum et ipse iam\nplenus, perbacchatus iactatus proicit se tandem et sub pini\narbore genitalia sibi desecat dicens \\'tibi Agdesti haec habe,\npropter quae motus tantos furialium discriminum concitasti\\'.\neuolat cum profluuio sanguinis uita, sed abscisa quae fuerant\nMagna legit et ** Mater deum, inicit his terram, ueste prius tecta\nerant atque inuoluta defuncti. fluore de sanguinis uiola flos\nnascitur et redimitur ex hac arbos: inde natum et ortum est\nnunc etiam sacras uelarier et coronarier pinos. uirgo sponsa\n\n\n12* \\'\n\n\nquae fuerat, quam Valerius pontifex Iam nomine fuisse conscribit,\nexanimati pectus lanis mollioribus uelat, dat lacrimas\ncum Agdesti interficitque se ipsam: purpurantes in uiolas\ncruor uertitur interemptae. mater suffodit et Iam deum, unde\namygdalus nascitur amaritudinem significans funeris. tunc arborem\npinum, sub qua Attis nomine spoliauerat se uiri, in\nantrum suum defert et sociatis planctibus cum Agdesti tundit\net sauciat pectus pausatae circum arboris robur. Iuppiter rogatus\nab Agdesti ut Attis reuiuesceret non sinit; quod tamen\nfieri per fatum posset, sine ulla difficultate condonat, ne corpus\neius putrescat, crescant ut comae semper, digitorum ut\nminimissimus uiuat et perpetuo solus agitetur e motu. quibus\ncontentum beneficiis Agdestim consecrasse corpus in Pessinunte,\ncaerimoniis annuis et sacerdotiorum antistitibus honorasse.\nsi\ncontemptor aliquis numinum et sacrilegi pectoris immanitate\nfuriosus intendisset animum maledicere diis uestris, auderet in\neos quicquam grauius dicere quam ista prodit historia, quam\nuelut quiddam mirabile commentarii contulistis in formulam\nac, ne illam uis temporis et uetustatis obsolefaceret longitudo,\nperpetuitatis honore mactastis? quid est enim de diis in ea\npositum quidue conscriptum, quod non, si in hominem dixeris\npudibundis moribus et disciplinis horridioribus educatum, et\ncontumeliae reus sis et iniuriis\\' et offensionibus odium. simultatibus\nsubeas inexpiabilibus comparatum? ex lapidibus, inquitis,\nquos Deucalion iactauit et Pyrra, deum procreata est\n\n\n\n\nmater. quid o theologi dicitis, quid supernarum antistites\npotestatum? ergone deum mater ante diluuii casum nulla fuit\nin parte naturae, et nisi omne mortalium genus interemisset\nuis imbrium, procreationis illius causa atque origo cessaret?\nhumanum est ergo munus quod esse se sentit et beneficiis\ndebet Pyrrae quod numerari se conspicit in alicuius substantiae\nqualitate: quod quidem si uerum est, et illud erit\nnecessario non falsum, hominem illam fuisse, non diuam. nam\nsi certum est homines ex illo lapidum iactu natiuitatis suae\noriginem ducere, et hanc necesse est credi unam fuisse de\nnobis, consimilium causarum rationibus procreatam. neque enim\nfieri rerum per repugnantiam quiuit, ut ex uno lapidum genere\net ex eadem ratione iaciendi immortalium quidam sortis, condicionis\nalii substituerentur humanae. Varro ille Romanus\nmultiformibus eminens disciplinis et in uetustatis indagatione\nrimator in librorum quattuor primo quos de gente conscriptos\nRomani populi dereliquit curiosis computationibus edocet, ab\ndiluuii tempore, cuius supra fecimus mentionem, ad usque\nHirti consulatum et Pansae annorum esse milia nondum duo:\ncum quo si stat fides, Mater quoque dicenda est Magna intra\nhuius numeri fines aeuitatem suam habere conclusam, atque\nita perducitur res eo, ut quae omnium numinum genetrix esse\nnarratur non sit mater sed filia, quinimmo infans et paruula,\nsiquidem deos concedimus neque initia neque fines saeculorum\nperpetua in continuatione sortitos.\nsed quid terrenis obuoluisse\nuos sordibus deum loquimur matrem, cum ab Iouis ipsius\nmaledictis nullam pausam facere uel exigui temporis intercapedine\nquiueritis? cum in summo Agdi uertice deum dormiret\n\n\n\n\ntum genetrix, obrepere conquiescentis pudori filius, inquitis,\ninsidiator enisus est. post innumeras uirgines et spoliatas\ncastitate matronas etiamne in matrem cupiditatis infandae\nspem Iuppiter cepit, nec ab illius adpetitionis ardore horror\neum quiuit auertere, quem non hominibus solis sed animalibus\nquoque nonnullis natura ipsa subiecit, et ingeneratus ille communiter\nsensus? an respectus pietatis et honesti Capitoliorum\ndefuit praesidi, nec quid sceleris cuperet conturbatis per insaniam\nmentibus aut retractare poterat aut peruidere ? sed utut\nres est, ponderis et maiestatis oblitus ad furta illa flagitiosa\ncorrepens ibat, pauens ac trepidus, anhelitu oris presso, suspensis\nper formidinem gressibus et inter media constitutus\nsollicitudinis speique confinia palpabat res intimas, altitudinem\ndormitionis et matris patientiam temptans. o rerum imaginatio\nindecora! o habitus foedus Iouis ad obsceni certaminis\nexpeditionem parati! ergone ille rex mundi, cum incautus et\nproperus obreptionis esset reiectus a furto, in inpetum se uertit\net quoniam rapere uoluptatem insidiosa fraude non quiuit,\nui matrem adgressus est et apertissime coepit uenerabilem\nsubruere castitatem? conluctatus ergo diutissime cum inuita\nest, uictus, fractus superatusque defecit, et quem pietas diiugare\nab infando matris non ualuit adpetitu, effusa libido diiunxit?\nnisi forte dicetis, conuentionis huiusmodi coeptum genus\nuitat atque execratur humanum, apud deos incesta sunt nulla.\net cur mater acerrime pugnabat inferenti uim filio? cur ab\nillius amplexibus tamquam inlicitos uitans refugiebat adtactus?\nnam si nihil esset in re mali, tam gerere illa morem\nsine ulla retractione debuerat quam uolebat hic cupide\n\n\n\n\nadpetitionis suae inritamente complere. et sane hoc loco frugalitatis\nmagnae uiri et circa res etiam flagitiosi operis parciores,\nne sancta illa semina frustra uideantur effusa, silex, inquitis,\nebibit Iouialis incontinentiae foeditatem. quid deinde, quaeso,\nconsecutum est? dicite. in sinu medio lapidis atque in illa\ncotis duritie informatus atque animatus est infans, Iouis magni\nfutura progenies. non est facile contradicere tam prodigiosis\nconceptionibus tamque miris. cum enim genus humanum ex\nlapidibus apud uos ortum procreatumque dicatur, necesse est\ncredere et receptacula lapides habuisse genitalia et iaculatam\nconbibisse sementem et completis temporibus sustinuisse aluos\ngraues et ad postremum peperisse feminei moris difficultate\nconixos. illud nostram subigit curiositatem requirere: cum post\ndecem menses redditum esse dicatis partum, illo tempore quo\nin utero lapidis fuit clausus quibus alimoniis inrigatus est,\nquibus sucis, uel ex rigore quae saxeo nutricia potuit ducere,\nut est fetibus sollemne de matribus ? nondum, inquit, contigerat\nlucem et tonitrus patrios iam mugiens imitatus referebat:\net postquam illi datum est caelum diemque conspicere , obuia\nquaeque uastabat incursans atque ipsos sibi spondebat deos\ncaeli posse ab regione detrudere. o cauta et prouida deum\n\\' mater, quae ne nati inuidiam tam insolentis subiret aut mugiens\nfetus somnis suis officeret aut interpellaret quietem, sub-\n\\' traxit se ipsam et seminis illud nocentissimum uirus transmisit\nab se longe et saxorum asperitatibus propinauit.\naestuatum\nest in conciliis deorum, quibusnam modis posset intractabilis\nilla feritas edomari, et cum uia nulla superesset, ad opem\nconcursum est unicam, ut mero madidaretur multo et uirilibus\nspoliaretur abscisis. \\'quasi uero adfecti corporalibus his damnis\n3 semina P inquitis Rigaltius: inquit P 4 iouialis P\n6 duritiae P 11 sustinuisse scripsi: sustulisse P tulisse Meursius\n17 festibus P corr solemne P corr c\\' 18 imitatus scripsi:\nimitatusque P imitabatur atque Urs imitus intusque Salm minitatusque\nBigaltius 21 a Sab regione Sab: religione P 22 sub-\niret P 23 officeret Sab: sufficeret P interpellaret Sab: interpellare\nP 26 posset Sab in err: esset P -27 faeritas P\nedomari Sab: edominari P 28 adidaretur P corr c multo om Sab\n29 abscissis Sab\n\n\nfiant languidioris audaciae, et non cotidie uideamus eos qui\nsibi demessuerint has partes maioris petulantiae fieri atque\nomnibus postpositis pudoris et uerecundiae frenis in obscenam\nprorumpere uilitatem flagitiorum confessione uulgata. uellem\ntamen uidere, si esset mihi his nasci temporibus datum, patrem\nillum Liberum debellatorem ferocitatis Agdestiae, post deorum\nangustissimas curias caeli ab culminibus lapsum, peniculamenta\ndecurtantem cantheriorum, innectentem laqueos mobiles, aquarum\ninnoxias puritates multa sauciantem ui meri, et postquam\nebrietas potum mersit, inseruisse caute manus, contrectauisse\nuirilia dormientis, atque ut omnia cingerent circumpositi laqueorum\nmorsus, artificii curas tum rebus adhibuisse perituris.\nhocine de diis quisquam uel exigua dixerit eorum opinione\npollutus? aut si talibus occupati sunt negotiis cogitationibus\ncuris, quisquam eos sapiens aut deos esse crediderit aut inmortalium\nsaltem in numero conputauerit? Agdestis iste, oro,\ncuius obscenitas amputata securitatem fuerat inlatura caelestibus,\nex terrenis animantibus unus fuit an deorum aliquis et\ninmortalitatis praeditus honore? si enim nostrae sortis et condicionis\nhabebatur humanae, cur terrorem tantum numinibus\ninferebat? deus autem si fuerat, qui potuit decipi aut diuino\naliquid ex corpore desecari? sed quaestionem mouemus parte\nin hac nullam; fuerit licet de diuino genere uel ex nobis aliquis,\nsi hoc rectius existimabitis dici: lentene fluore de sanguinis\net ex genitalibus amputatis arbor mali enata est punici,\nan tum quando uis illa telluris cooperta est gremio solum\n\n\n\n\nradice complexa est, in stipitis exiliuit robur, oneratos fudit\nbalaustiis ramos et in puncti spatio poma extulit mitia, perfectionis\npropriae maturitate completa ? \\'et quia de rubro exorta\nsunt haec sanguine, idcirco illis color est purpurei luminis\nsuffectione subluteus; addite huc etiam idcirco esse uuida, idcirco\nuinosa, quod ex sanguine uino saburrati genus ducant, et\nfabulam conuenienter implestis. o Abdera, Abdera, dares quantas\nuias mortalibus inridendi, talis si apud te esset fabula ita\nconflata! discunt eam cuncti patres et superciliosae perlegunt\nciuitates. et esse tu fatua et stoliditatis frigidissimae iudicaris.\nper sinum, inquit, Nana filium concepit ex pomo.\nsequitur scilicet\nratio: ubi enim cautes et saxa pariunt dura, ibi poma\nnecesse est suriant. glandibus atque ficis alebat Berecyntia\nreligatam. conuenienter et recte: pomis enim debuerat uiuere\nquae mater fuerat facta de pomo. postquam fetus emissus est,\nlonge iussus est ab Sangario proici: quem conceptum diuinitus\ncredidit esse iamdudum, dedignatus est subolem sui pignoris nuncupari.\nlacte infans educatus hirquino est. o fabulam sexui\ninimicam semper atque infestissimam masculino, in qua secus\nuirile non solum homines ponunt, sed pecudes etiam fiunt ex\nmaribus matres. pulcritudine inclita et praedicabili fuit in\nsignitus decore. admirabilis res satis, quod non illum fetor\nuitabilem reddidit fugiendumque caprinus. Mater eum dilexit\n\n\n\n\nMagna. si nepotem ut auia, res simplex, sin theatra ut percrepant,\ninfamis et flagitiosa dilectio est. diligebat et Agdestis\nuenatoriis eum muneribus locupletans. ab semiuiro quidem\nnullum esse poterat periculum castitatis, sed quid Midas horruerit,\nnon est facile suspicantibus aestimare? ipsis Mater est\ningressa cum moenibus. admiramur quidem in hac parte uires\net fortitudinem numinis, sed culpamus neglegentiam rursus,\nquod cum legis meminisset et fati, patefecerit hostibus minus\nprouida ciuitatem. nuptialia celebrantibus uota furias Agdestis\ninsaniamque subiecit. si Midas rex offenderat, qui uxore adulescentulum\nuinciebat, quid admiserat Gallus, quid pelicis filia,\nut ille se uiro, haec mammarum honestate priuaret? tibi\nhabe haec, inquit, propter quae res tantas animorum sub-\n\\'uersionibus concitasti. nesciremus adhuc omnes, quid in adulti\ncorpore furor desiderasset Agdestius, nisi puer abscisa satiatus\nobiecisset offenso.\nquid dicitis 0 gentes? quid huiusmodi deditae\nopinionibus nationes? nonne cum ista promuntur, arripit\nuos pudor et tantarum uerecundia foeditatum? nos auemus\na nobis quid de diis dignum uel audire uel discere, at uero\nuos nobis mammarum expromitis exsectiones, amputationes\nuirilium ueretrorum, iras sanguinem furias, interitus uirginum\nuoluntarios et ex sanguine mortuorum flores atque arbores\nprocreatas. dicite o iterum, ergone deum mater genitalia illa\ndesecta cum fluoribus ipsa per se maerens officiosa sedulitate\ncollegit, ipsa sanctis manibus, ipsa diuinis contrectauit ac\nsustulit flagitiosi operis instrumenta foedique, abscondenda\n\n\n\n\netiam mandauit terrae, ac ne nuda in gremio diffluerent scilicet\nsoli, priusquam ueste uelaret ac tegeret, lauit utique, balsamis\natque unxit? unde enim uiolae nasci potuissent odorae, nisi\nputorem membri unguentorum illa suffectio temperaret? cum\nhistorias, quaeso, perlegitis tales, nonne uobis uidemini aut\ntextriculas puellas audire taediosi operis circumscribentes moras\naut infantibus credulis auocamenta quaeritantes anus longaeuas\n* et uarias fictiones sub imagine ueritatis expromere? cum\nIoue locutus est Agdestis, ut amato restitueret uitam: adnuere\nIuppiter recusauit, quia fatis potentioribus prohibebatur; at ne\nesset omnino durissimus, unam largitus est gratiam, ne putore\ncorpus dissolueretur ullo, succrescerent comae semper, minimissimus\ndigitorum solus ut in corpore uiueret, solus motus\nperpetuos exhiberet. hocine quisquam admiserit aut credulitatis\nadsensione firmarit, pilum in mortuo crescere, partem integram\nesse et seiunctum ab lege putredinis mortale corpus adhuc\nusque durare?\nurgere uos iamdudum ad istius rei conprobationem\npossemus, nisi stultitiae paris esset et talia dicere\net huiusmodi rerum indicia postulare. sed historia haec falsa\nest neque ullam continet ueritatis in se partem. nostra quidem\nnihil interest, quorum causa contenditis exterminatos esse\nab terris deos, utrumne sit constans et fidei firmitate conixa\nan contra mendaciter et falsitatis alicuius fictione composita.\nnobis enim satis est, quibus hodie manifestare propositum est,\nnumina ista quae promitis, si sunt uspiam gentium atque irarum\nferuoribus incalescunt, non magis a nobis quam a uobis\naccipere offensionum furialium causas, et esse illam in â€  rebus\net a uobis in commentarios relatam et a uolentibus cotidie\n\n\n\n\nperlegi et futuri temporis pro instructione per ordinem succedentium\ntradi. quae si utique uera est, nullam uidemus subesse\nrationem, cur nobis irasci perhibeantur dii caelites, cum\nturpitudines illorum tantas neque nos prodiderimus neque in\nlitteras contulerimus ullas neque in publicam testificationem\nsacrorum celebritatibus inseruerimus. sin autem, ut remini,\nfalsa est et mendaciis interpolata fallacibus, ambigere hominum\nnullus potest, quin causa uos sitis offensae , qui uel\ntalia quosdam conscribere siueritis aut conscripta durare\nsaeculorum in memoriam sitis passi.\net tamen qui potestis\nfalsitatis arguere conscriptionem istam, cum ipsa sacra sint\ntestimonio, quae per cursus annuos factitatis, et credi a\nuobis esse ueram et exploratae fidei iudicari? quid enim sibi\nuult illa pinus, quam semper statutis diebus in deum matris intromittitis\nsanctuario? nonne illius similitudo est arboris, sub\nqua sibi furens manus et infelix adulescentulus intulit et quam\ngenetrix diuum in solatium sui uulneris consecrauit? quid\nlanarum uellera, quibus arboris conligatis et circumuoluitis\nstipitem? nonne illarum repetitio lanarum est, quibus Ia deficientem\ncontexit et teporis aliquid rata est se posse membris\nconciliare frigentibus? quid- compti uiolaceis coronis et redimiti\narboris ramuli? nonne illud indicant, uti mater primigeniis\nfloribus adornauerit pinum, miserabilis indicem testimoniumque\nfortunae? quid pectoribus adplodentes palmas passis cum crinibus\nGalli? nonne illos referunt in memoriam luctus, quibus\nmater turrita cum Agdesti lacrimabili puerum prosecuta est\nheiulatu? quid temperatus ab alimonio panis, cui rei dedistis\n\n\n\n\nnomen castus? nonne illius temporis imitatio est quo se numen\nab Cereris fruge uiolentia maeroris abstinuit?\naut si ea\nquae dicimus non sunt ita, uos edissertate, uos dicite: euirati\nisti mollesque, quos interesse uobiscum in istius numinis uidemus\nsacris, quidnam istic habeant negotii sollicitudinis curae,\net cur more lugentium caedant cum pectoribus lacertos et\nfortunam imitentur in, lamentabili constitutorum sorte? quid\ncoronae, quid uiolae, quid uolucra mollium uelamenta lanarum?\ncur ad ultimum pinus ipsa paulo ante in dumis\ninertissimum nutans lignum mox ut aliquod praesens atque\nangustissimum numen deum matris constituatur in sedibus ?\naut enim haec causa est, quam in uestris scriptis et commentariis\ninuenimus, et manifestum uos est non diuinas conficere\ncaerimonias sed imaginem tristium redintegrare gestorum; aut\nsi alia ratio est, quam mysterii nobis abnegauit obscuritas, et\nipsa quoque necesse est turpitudinis alicuius participetur infamia.\nquis est enim qui credat, honestatis aliquid in ea re\nesse quam ineant uiles Galli, effeminati conficiant exoleti?\npostulat quidem magnitudo materiae atque ipsius defensionis\nofficium, ut similiter ceteras turpitudinum species persequamur,\nuel quas produnt antiquitatis historiae uel mysteria illa continent\nsancta quibus initiis nomen est et quae non omnibus\nuulgo sed paucorum taciturnitatibus traditis. sed sacrorum\ninnumeri ritus atque adfixa deformitas singulis † corporaliter prohibet\nuniuersa nos exsequi: quinimmo, ut uerius exprimamus,\na quibusdam nos ipsi consilio et ratione deflectimus, ne dum\nexplicare contendimus cuncta, expositionis ipsius\n\n\n\n\ncontaminationibus polluamur. Fentam igitur Fatuam, Bona quae dicitur\nDea, transeamus, quam murteis caesam uirgis, quod marito\nnesciente seriam meri ebiberit plenam, Sextus Clodius indicat .\nsexto de diis graeco, signumque monstrari, quod cum ei diuinam\nrem mulieres faciunt, uini amphora constituatur obtecta\nnec myrteas fas sit inferre uerbenas, sicut suis scribit in causalibus\nButas. sed et deos Conserentis pari more ac dissimulatione\ntaceamus, quos cum ceteris scribit Flaccus in humani\npenis similitudinem uersos obruisse se cinere, qui sub ollula\nfuerat factus extorum: quem cum Tanaquil dimoueret Etruriae\ndisciplinarum perita, subrexisse se deos et neruis obduruisse\ndiuinis. Corniculanae inde imperauisse captiuae, ut intellegeret\net agnosceret, quid sibi res uellet; Ocrisiam prudentissimam\nfeminam diuos inseruisse genitali, explicuisse motus certos:\ntunc sancta ecferuentia numina uim uomuisse Lucilii ac regem\nSeruium natum esse Romanum.\nBacchanalia etiam praetermittemus\ninmania quibus nomen Omophagiis graecum est, in\nquibus furore mentito et sequestrata pectoris sanitate circumplicatis\nuos anguibus, atque ut uos plenos dei numine ac maiestate\ndoceatis, caprorum reclamantium uiscera cruentatis oribus\ndissipatis. nec non et Cypriae Veneris abstrusa illa initia\npraeteribimus, quorum conditor indicatur Cinyras rex fuisse,\nin quibus sumentes ea certas stipes inferunt ut meretrici et\nreferunt phallos propitii numinis signa donatos. obliuioni etiam\nCorybantia sacra donentur, in quibus sanctum illud mysterium\n\n\n\n\n\n\ntraditur: frater trucidatus ab fratribus, interempti ex sanguine\napium natum, prohibitum mensis holus illud adponi, ne\na Manibus mortui inexpiabilis contraheretur offensio. sed et\n\\' illa desistimus Bacchanalia altera praedicare, in quibus arcana\net tacenda res proditur insinuaturque sacratis, ut occupatus\npuerilibus ludicris distractus ab Titanis Liber sit, ut ab\nisdem membratim sectus\\' atque in ollulas coniectus ut coque-retur,\nquemadmodum Iuppiter suauitate odoris inlectus, inuocatus\naduolarit ad prandium conpertaque re graui grassatores\nobruerit fulmine atque in imas Tartari praecipitauerit sedes.\ncuius rei testimonium argumentumque fortunae suis prodidit\nin carminibus Thracius talos speculum turbines, uolubiles\nrotulas et teretis pilas et uirginibus aurea sumpta ab Hesperidibus\nmala.\nerat nobis consilium praeterire, praeteruehi illa\netiam mysteria, quibus Phrygia. initiatur atque omnis gens\nIlia, nisi nomen interpositum his Iouis prohiberet nos strictim\niniurias eius ignominiasque transire, non quo nobis dulce sit\ntam foedis inequitare mysteriis, sed ut ipsis uobis promptum.\netiam atque etiam fiat, quid in eos congeratis iniuriae quorum\nprofitemini uos esse custodes uindices ueneratores. quondam\nDiespiter, inquiunt, cum in Cererem suam matrem libidinibus\nimprobis atque inconcessis cupiditatibus aestuaret — nam genetrix\nhaec Iouis regionis eius ab accolis traditur — neque tamen auderet\nid quod procaci adpetitione conceperat apertissima ui petere,\ningeniosas comminiscitur captiones quibus nihil tale metuentem\ncastitate imminueret genetricem: fit ex deo taurus et sub pecoris\nspecie subsessoris animum atque audaciam celans in\nsecuram et nesciam repentina immittitur ui furens, agit\n\n\n\n\n\n\nincestus res suas et prodita per libidinem fraude intellectus et\ncognitus euolat. ardescit furiis atque indignationibus mater,\nspumat anhelat exaestuat nec fremitum continere tempestatemque\nirarum ualens ex continua passione Brimo deinceps\nut appelletur adsumpsit. neque alia cordi est res ei quam\nut audaciam filii poenis quibus potis est persequatur.\nIuppiter\nsatagit fractus metu nec quibus remediis leniat uiolatae animos\nreperit. fundit preces et subplicat: obstructae sunt dolentis\naures. adlegatur deorum uniuersus ordo: nullius auctoritas\ntanta est ut audiatur. ad postremum filius uias satisfactionis\ninquirens comminiscitur remedium tale: arietem nobilem bene\ngrandibus cum testiculis deligit, exsecat hos ipse et lanato\nexuit ex folliculi tegmine. accedens maerens et summissus ad\nmatrem et tamquam ipse sententia condemnauisset se sua,\nin gremium proicit [et iacit] hos eius. uirilitate pignoris uisa\nsumit animum mitiorem et concepti fetus reuocatur ad curam:\nparit mensem post decimum luculenti filiam corporis, quam\naetas mortalium consequens modo Liberam modo Proserpinam\nnuncupauit. quam cum uerueceus Iuppiter bene ualidam, floridam\net suci esse conspiceret plenioris, oblitus paulo ante\nquid malorum et sceleris esset adgressus et temeritatis quantum,\nredit ad prioris actus, et quia nefarium uidebatur satis,\npatrem cum filia comminus uxoria coniugatione misceri, in\ndraconis terribilem formam migrat, ingentibus spiris pauefactam\ncolligat uirginem et sub obtentu feri mollissimis ludit atque\nadulatur amplexibus. fit ut et ipsa de semine fortissimi compleatur\nIouis, sed non eadem condicione qua mater: nam illa\nfiliam reddidit liniamentis descriptam suis, at ex partu uirginis\n\n\n\n\ntauri specie fusa Iouialis monumenta pellaciae. auctorem\naliquis desiderabit rei: tum illum citabimus Tarentinum notnmqu;e\nsenarium, quem antiquitas canit dicens taurus draconem\ngenuit et taurum draco\\\\ ipsa nouissime sacra et ritus\ninitiationis ipsius, quibus Sebadiis nomen est, testimonio esse\npoterunt ueritati: in quibus aureus coluber in sinum demittitur\nconsecratis et eximitur rursus ab inferioribus partibus atque\nimis.\nnon esse arbitror necessarium sermone quoque hic multo\nmembra ire per singula quantaeque insint in partibus priuis\nturpitudinum scatebrae flagitiorumque monstrare. quis est enim\nmortalium uel exiguae humanitatis sensum ferens qui non\nipse peruideat, qualia sint haec omnia, quam scelerata, quam\nfoeda quantasque ignominias di ferant ex ipsis mysteriorum\nsacris et ex sacrorum originibus indecoris? Iuppiter, inquit,\nexarsit in Cererem. quid tantum, quaeso, de uobis Iuppiter\niste quicumque est meruit, quod. genus est nullum probri, infamiae,\nadulterium nullum, quod in eius non caput uelut in aliquam\ncongeratis uilem luteatoque personam? matrimonii prodidit\nius Leda: Iuppiter esse dicitur auctor culpae. uirginitatem\nDanae custodire nequiuit: furtum esse narratur Ionis. ad mulieris\nnomen properauit Europa: expugnator pudicitiae idem esse\niactatur. Alcmena Electra Latona Laodamia, mille aliae\nuirgines ac mille matres cumque illis Catamitus puer pudoris\nspoliatus est honestate: eadem ubique est Iuppiter fabula, neque\nullum turpitudinis genus est, cum quo eius non nomen consociatis\nlibidinibus conseratis, I ut uideatur miserabilis prorsus\nullam non esse causam ob aliam natus, nisi\\'ut esset criminum\n\n\n\n\n\n\n\n\nsodes, maledictorum materia, locus quidam expositus, in quern\nspurcitiae se omnes sentinarum e conluuionibus deriuarent. quem\ntamen si diceretis cum extraneis habuisse commercium feminis,\nimpia res quidem, sed tolerabilis esset maledictionis iniuria.\netiamne in matrem, etiamne in filiam efferati pectoris appetitionibus\nadhinniuit, neque illum sanctitas aut reuerentia genetricis,\nhorror etiam pignoris ex se sati ab imagine potuit tam\nI foedae cogitationis abducere?\nuellem itaque uidere patrem\nillum deorum Iouem, aeternam rerum atque hominum potestatem,\nbubulis esse cohonestatum cornibus, hirsutas agitantem\naures, contractis in ungulas. gressibus, rumigantem pallentis\nherbas et ex parte postica caudam suffragines talos\nmolli fimo perlitum atque intestina proluuie delibutum. uellem,\ninquam, uidere - dicendum. est enim saepius - torquentem illum\nsidera et qui pallidas nationes fragore perterret et prosternit\nconsectantem ueruecum greges, inspicientem testiculos arietinos,\narripientem hos manu censoria illa atque diuina qua uibrare\ncoruscos ignes et saeuire fulminibus suetus est, tum deinde\nsecreta rimantem [feruenti nullas] summotisque arbitris circumiectas\nprolibus diripientem membranulas feruentique adhuc\nmatri uelut quasdam infulas eliciendae miserationis offerentem:\ndiductum pallidum saucium, simulantem doloris cruces et ad\nfidem facto faciendam arietino sanguine coinquinatum et in\nmendacia uulneris laneis fasciis linteolisque contectum. hocine\naudiri et perlegi sub mundi hoc axe? et eos qui haec tractant\nexistimari se uelle pios, sanctos religionumque custodes? estne\n\n\n\n\n\naliquod sacrilegium hoc maius, aut ulla mens inueniri tam\ninreligiosis potest opinionibus praedita quam quae talia credit.\naut accipit aut sacrorum intimis in mysteriis prodit ? Iuppiter\nille quicumque est, si sentiret se esse aut si ullo sensu adficeretur\niniuriae, nonne digna res esset, propter quam iratus\net percitus terram nostris subduceret gressibus, solis lumina\nextingueret atque lunae, quinimmo res omnes in antiquae speciem\nconfunderet unitatis?\nsed non sunt, inquit, rei publicae\nnostrae haec sacra. quisnam istud dicit aut quis reponit?\nRomanus Gallus Hispanus Afer Germanus aut Siculus? et\nquid adiuuat causam, si uestra haec non sunt, cum qui ea conficiunt\nsint uestrarum partium? aut quid refert, utrumne\nea probetis necne, cum quae uestra sunt propria aut in simili\nfoeditate aut turpitudinis genere reperiantur esse maiore?\nuultis enim consideremus mysteria et illa diuina, quae Thesmophoria\nnominantur a Graecis, quibus gente ab Attica sancta\nilla peruigilia consecrata sunt et pannychismi graues? uultis,\ninquam, uideamus, quas origines habeant quasue causas, ut\nAthenas etiam probemus ipsas humanitatis artibus studiisque\npollentes tam in deos dicere contumeliosa quam dictitent alii,\nnec minora ab his probra quam ceteris obiciantur a uobis\nreligionis sub specie publicari? quodam, inquiunt, tempore cum\nin Siciliae pratulis purpureos legeret nondum mulier flores et\nadhuc uirago Proserpina cumque illam per floream messem\nhuc atque illuc passim lectionis cupiditas auocaret, per profundae\naltitudinis speluncam rex prosiliens Manium raptam\nuirginem secum uehit et terrarum absconditur successibus\nrursus. quod cum factum nesciret Ceres nec filia esset ubinam\ngentium suspicaretur, intendit animum perditam toto in orbe\n\n\n\n\n\n\nconquirere: sumit faces geminas flammis conprehensas Aetnaeis,\nquibus sibi praelucens pergit ire quaesitum terrarum in regionibus\ncunctis.\nin istius conquisitionis errore Elensinios etiam\nperuehitur fines. pagi istud est nomen regione in Attica constitute.\nquinque illud temporis has partes incolebant terrigenae,\nquibus nomina haec fuerant: Baubo Triptolemus Eumolpus\nEubuleus Dysaules: boum iugator Triptolemus, capellarum\nDysaules custos, Eubuleus porcorum, gregis lanitii\nEumolpus, a quo gens ecfluit Eumolpidarum et ducitur clarum\nillud apud Cecropios nomen et qui postea floruerunt caduceatores,\nhierophantae atque praecones. igitur Baubo illa, quam\nincolam diximus Eleusinii fuisse pagi, malis multiformibus\nfatigatam accipit hospitio Cererem, adulatur obsequiis mitibus.\nreficiendi corporis rogat curam ut habeat, sitientis ardori oggerit\npotionem cinni, cyceonem quam nuncupat Graecia: auersatur\net respuit humanitatis officia maerens dea nec eam fortuna\nperpetitur ualetudinis meminisse. comis rogat illa atque\nhortatur contra, sicut mos est in huiusmodi casibus, ne\nfastidium suae humanitatis adsumat: obstinatissime durat\nCeres et rigoris indomiti pertinaciam retinet. quod cum saepius\nfieret neque ullis quiret obsequiis ineluctabile propositum\nfatigari, uertit Baubo artes et quam serio non quibat allicere\nludibriorum statuit exhilarare miraculis: partem illam corporis,\nper quam secus femineum et subolem prodere et nomen solet\n\n\n\n\n\n\nadquirere generi, tum longiore ab incuria liberat, facit sumere\nhabitum puriorem et in speciem leuigari nondum duri atque\nhystriculi pusionis. redit ad deam tristem et inter illa communia\nquibus moris est frangere ac temperare maerores retegit seipsam\natque omnia illa pudoris loca reuelatis monstrat inguinibus.\natque pubi adfigit oculos diua et inauditi specie solaminis\npascitur: tum diffusior facta per risum aspernatam sumit \\'\natque ebibit potionem, et quod diu nequiuit uerecundia Baubonis\nexprimere propudiosi facinoris extorsit obscenitas.\ncalumniari\nnos improbe si quis forte hominum suspicatur, libros sumat\nThreicii uatis, quos antiquitatis memoratis esse diuinae, et\ninueniet nos nihil neque callide fingere neque quo sint risui\ndeum quaerere atque efficere sanctitates. ipsos namque in medio\nponemus uersus, quos Calliopae filius ore edidit Graeco et\ncantando per saecula iuri publicauit humano:\nsic effata simul uestem contraxit ab imoobiecitque oculis formatas inguinibus res:† quas caua succutiens Baubo manu — nam puerilisollis uultus erat — plaudit, contrectat amice. tum dea defigens augusti luminis orbes tristitias animi paulum mollita reponit:inde manu poclum sumit risuque sequentiperducit totum cyceonis laeta liquorem.\n\nquid Erechthidae o cati, quid ciues Mineruii dicitis? hauet\n\n\n\n\n\n\nanimus scire, quibus sitis eloquiis tam periculosa* negotia defensuri,\nuel artibus habeatis quibus tam confossis salutem dare\npersonis uel rebus atque causis. non est ista falsa subscriptio\nnec delatione adpetimini calumniosa. Eleusiniorum uestrorum\nnotae sunt origines turpes: produnt et antiquarum elogia litterarum,\nipsa denique symbola quae rogati sacrorum in acceptionibus\nrespondetis ieiunaui atque ebibi cyceonem: ex cista\nsumpsi et in calathum misi: accepi rursus, in cistulam transtuli.\nergone, ut promunt sancta illa atque arcana mysteria,\nrapiuntur et rapiunt dii uestri, matrimonia copulant fraudibus\nadpetita furtiuis, ab repugnantibus et inuitis decus uirginitatis\neripitur, imminentes nesciuntur iniuriae, quidnam raptis acciderit\nignoratur, amissa quaerunt ut homines et sub sole clarissimo\ncum lucernis et facibus orbis peragrant uastitatem?\nadficiuntur, aegrescunt, lugentium sumunt sordes et miseriarum\ninsignia, atque ut animum commodare alimoniis possint uictuique\nsumendo, non ratio, non tempus, non sermo aliquis\nadhibetur grauis aut adfabilitas seria, sed propudiosa corporum\nmonstratur obscenitas obiectanturque partes illae quas pudor\ncommunis abscondere, quas naturalis uerecundiae lex iubet,\nquas inter aures castas sine uenia nefas est ac sine honoribus\nappellare praefatis. quidnam quaeso spectaculi, quid\nin pudendis fuit rei uerendisque Baubonis, quod feminei sexus\ndeam et consimili formatam membro in admirationem\n\n\n\n\nconuerteret atque risum, quod obiectum lumini conspectuique\ndiuino et obliuionem miseriarum daret et habitum in laetiorem\nrepentina hilaritate traduceret? o qualia, o quanta inridentes\npotuimus cauillantesque depromere, si non religio nos gentis\net litterarum prohiberet auctoritas.\niam dudum me fateor\nhaesitare circumspicere tergiuersari, tricas quemadmodum\ndicitur conduplicare Tellenas, dum pudor me habet Alimuntia\nilla proferre mysteria, quibus in Liberi honorem patris phallos\nsubrigit Graecia et simulacris uirilium fascinorum territoria\ncuncta florescunt. quid sit istud, obscurum est forsitan, et qua\nfiat ratione disquiritur. quisquis istud ignoras, disce atque\nadmiratus res tantas puris semper in sensibus meticulosa obseruatione\ncustodi. cum inter homines, inquiunt, esset adhuc\nNysius et Semeleius Liber, nosse inferos expetiuit et sub Tartari\nsedibus quidnam rerum ageretur inquirere: set cupiditas haec\neius nonnullis difficultatibus inpediebatur, quod qua iret ac\npergeret inscitia itineris nesciebat. Prosymnus quidam exoritur\nignominiosus amator dei atque in nefarias libidines satis\npronus, qui se ianuam Ditis atque Acherusios aditus pollicetur\nindicaturum, si sibi gereret morem deus atque uxorias uoluptates\npateretur ex se carpi. deus facilis iurat potestatis futurum\nac uoluntatis se eius, sed cum primum ab inferis conpos uoti\natque expeditionis redisset. uiam comiter Prosymnus edisserit\natque in limine ipso prostituit inferorum. interea dum Liber\nStygem Cerberum Furias atque alias res omnis curiosa inquisitione\nconlustrat, ex uiuentium numero index decedit atque\n\n\n\n\n\n\nex more sepelitur humano. emergit ab inferis Euius et recognoscit\nextinctum ducem: qui ut fidem compleret pacti et iurandi\nsolueret religione se iuris, . locum pergit ad funeris et ficorum\nex arbore ramum ualidissimum praesecans dolat\\' runcinat\nleuigat et humani speciem fabricatur in penis, figit super\naggerem tumuli et postica ex parte nudatus accedit subdit\ninsidit. lasciuia deinde surientis adsumpta huc atque illuc\nclunes torquet et meditatur ab ligno pati quod iam dudum in\nueritate promiserat.\nac ne quis forte a nobis tam impias arbitretur\nconfictas res esse, Heraclito testi non postulamus ut\ncredat nec mysteriis uolumus quid super talibus senserit ex\nipsius accipiat lectione: totam interroget Graeciam, quid sibi\nuelint hi phalli;, quos per rura, per oppida mos subrigit et\nueneratur antiquus, inueniet causas eas esse quas dicimus:\naut si fuerit puditum ueritatem simpliciter explicare, quid\nobscurare, quid tegere causam ritus atque originem proderit,\ncum criminatio ipsa religionis in re sit? quid dicitis o gentes,\nquid occupatae, quid deditae templorum uenerationibus nationes?\nad haecine nos sacra flammis exiliis caedibus atque\nalio genere suppliciorum compellitis et crudelitatis metu?\nhoscine nobis deos inportatis insinuatis infligitis, quorum\nsimiles nec uos esse neque alium uelitis quemquam sanguinis\nuobis gradu et iure familiaritatis adiunctum? potestisne impubibus\net praetextatis uestris quas Liber induxerit pactiones\nsuis cum amatoribus indicare? potestis uestras nurus,\n\n\n\n\nquinimmo uobis matrimonio coniugatas ad uerecundiam Baubonis\nimpellere atque ad pudicas Cereris uoluptates? uultis uestri\niuuenes sciant audiant discant, Iuppiter ipse qualis in unam extiterit\natque alteram matrem? uultis adultae uirgines robustique\nadhuc patres, idem iste in filiam qua luserit arte,\ncognoscant? uultis germanae iam feruidae atque ex isdem\nseminibus fratres eundem rursus accipiant concubitus, lectulos\nnon esse aspernatum sororis P ita ergo non protinus ab huiusmodi\nfugiendum diis longe ac ne inrepat in animum tam\ninpurae religionis obscenitas, audientia tota claudenda est? quis\nest enim mortalium tam pudicis moribus institutus, quem non\nad huiusmodi furias deorum documenta proritent? aut quis\nsuas comprimere cupiditates a cognatis ualeat reuerendisque\npersonis, cum apud superos sanctum nihil in libidinum uideat\nconfusione seruatum? ubi enim primam perfectamque naturam\nintra fines constiterit iustos cupidinem suam non ualuisse frenare,\ncur non in promiscuos adpetitus effundat se homo et\ningenita fragilitate praeceps datus et magisterio sanctae diuinitatis\nadiutus?\niam dudum me fateor reputantem mecum in\nanimo rerum huiuscemodi monstra solitum esse mirari, audere\nuos dicere quemquam ex is atheum inreligiosum sacrilegum\nqui deos esse omnino aut negent aut dubitent aut qui eos\nhomines fuisse contendant et potestatis alicuius et meriti causa\ndeorum in numerum relatos, cum si uerum fiat atque habeatur\nexamen, nullos quam uos magis huiusmodi par sit appellationibus\nnuncupari, qui sub specie cultionis plus in eos ingeratis\nmaledictionum et criminum quam si aperte hoc facere confessis\nmaledictionibus coinbibissetis. deos esse qui dubitat\naut esse omnino qui negat, quamuis sequi sententias inmanes\n\n\n\n\nopinionum uideatur audacia, sine ullius tamen insectatione\npersonae fidem rebus non adcommodat inuolutis: et qui generis\nadseuerat eos fuisse terreni, quamuis eos priuet sublimitate\ncaelitum, subsiciuis tamen adcumulat laudibus, siquidem illos\ndiuinitatis ad meritum beneficiis autumat et uirfatum admirationibus\nsubleuatos.\nuos uero, qui uindices et eorum contenditis\nimmortalitatis esse propugnatores, unum ex his quempiam\npraeteristis, transistis uestris maledictionibus inuulneratum?\naut genus ullum est probri tam communi existimatione\ndamnabile quod in eos conferre metueritis uel nominis saltem\nauctoritate tardati? quis caduca et mortalia corpora deos edidit\namasse? non uos? quis illa furta dulcissima in alienis genialibus\nperpetrasse? non uos? quis cum matribus liberos, quis\ncum suis uirginibus rursus patres infaustos miscuisse concubitus?\nnon uos? quis scitulos pusiones atque adultos uenustissimis\nlineis adpetitos esse inceste P non uos? quis abscisos,\nquis exoletos, quis uersipelles, quis fures, quis in uinculis\nhabitos, quis in catenis, quis denique fulminibus adpetitos,\nquis uulneratos, quis obisse supremos dies, sepulturas etiam\nmeruisse terrenas? non uos? cum igitur a uobis tot et tanta\nconflata sint deorum in contumelias crimina, audetis obicere\nnostri nominis causa numinum esse offensas mentes, cum\niamdudum uos liqueat irarum esse tantarum reos et diuinae\nindignationis auctores?\nsed erras, inquit, et laberis satisque\nte esse imperitum, indoctum ac rusticum ipsa rerum harum\ninsectatione demonstras, nam istae omnes historiae, quae tibi\nturpes uidentur atque ad labem pertinere diuinam, mysteria\n\n\n\n\nin se continent sancta, rationes miras atque altas nec quas\nfacile quiuis possit ingenii uiuacitate pernoscere. neque enim\nquod scriptum est atque in prima est positum uerborum\nfronte, id significatur et dicitur, sed allegoricis sensibus et\nsubditiuis â€¢ intelleguntur omnia illa secretis. itaque qui dicit\ncum sua concubuit Iuppiter matre\\' non incestas significat aut\npropudiosas Veneris conplexiones, sed Iouem pro pluuia, pro\ntellure Cererem nominat. et qui rursus perhibet lasciuias eum\nexercuisse cum filia, nihil de foedis uoluptatibus loquitur, sed\npro imbris nomine ponit Iouem, in filiae significatione sementem.\nsic et ille qui raptam Dite a patre Proserpinam dicit, non\nut reris in turpissimos adpetitus uiraginem dicit raptam, sed\nquia glebis occulimus semina, isse sub terras deam et cum\nOrco significat foedera genitalis conciliasse feturae. consimili\nratione et in historiis ceteris aliud quidem dicitur, sed intellegitur\naliud, et sub uulgari simplicitate sermonis latet ratio\nsecreta et altitudo inuoluta mysterii.\nargutiae sunt ut apparet\natque acumina haec omnia, quibus fulcire sollemne est malas\nin iudiciis causas, quinimmo, ut uerius dicam, sophisticarum\ndisputationum colores, non quibus uerum sed imago et species I\nueri semper atque umbra conquiritur. nam quoniam rectas\naccipere lectiones pudet dedecet indecorum est, itum est in\nhas partes, ut alia subiceretur res alii et in speciem decoris\nturpitudinis interpretatio cogeretur. sed quid ad nos istud,\nan alii sensus aliaeque sententiae conscriptionibus uestris subsint?\nnobis enim satis est, qui deos a uobis scelerate\n\n\n\n\ncontendimus impieque tractari, quod scriptum est, quod auditur\naccipere nec curare in abdito quid sit, cum contumelia numinum\nnon in obscura sensuum mente sed in uerborum eminentium\nsignificatione teneatur. ac ne tamen uideamur inspicere\nquale sit istud quod dicitur nolle, primum illud a uobis, si\nmodo commodare patientiam uultis, exquirimus [primum]:\nallegorico genere uel scripta haec esse uel eo demum modo\nintellegi oportere, unde est uobis cognitum uel unde intimatum?\nin consilium scriptores aduocauere uos? an tum in eorum\npectoribus latitabatis, cum pro aliis res alias interiore ueritate\noperta subdebant? deinde si illi rationis alicuius causa et religionis\nmetu mysteria illa conuoluere tenebrosa obscuritate uoluerunt,\nquantum uobis audaciae est, ut quod illi noluerunt uos uelitis\nintellegere, uos scire et cunctorum substernere notioni quod\nilli frustra uerbis minime uerum significantibus occulerunt?\nsed ut uobis adsentiamur in fabulis his omnibus ceruas pro\nIphigeniis dici, unde tamen uobis liquet, cum allegorias istas\nuel explanare uelitis uel pandere, eadem uos interpretari eademque\nsentire quae sub tacitis cogitationibus ipsis ab historicis sensa ,\nsunt nec per uoces proprias, significationibus sed aliis explicata?\nuos Iouis et Cereris coitum imbrem dicitis dictum telluris in\ngremium lapsum: potest alius aliud et argutius fingere et ueri\ncum similitudine suspicari, potest aliud tertius, potest aliud\nquartus atque ut se tulerint ingeniorum opinantium qualitates,\nita singulae res possunt infinitis interpretationibus explicari.\ncum enim rebus de occlusis omnis ista quae dicitur allegoria\n\n\n\n\n\nsumatur nec habeat finem certum in quo rei quae dicitur sit\nfixa atque immota sententia, unicuique liberum est in id quo\nuelit adtrahere lectionem et adfirmare id positum in quod eum\nsua suspicio et coniectura opinabilis duxerit. quod cum ita se\nhabeat, qui potestis res certas rebus ab dubiis sumere atque\nunam adiungere significationem dicto quod per modos uideatis\ninnumeros expositionum uarietate deduci?\ndenique si adcommodum\nducitis, etiam illud a uobis repetita interrogatione conquirimus,\nomnesne has fabulas existimetis id est singulas totas\nambifarias ac bilingues et uersipellibus esse scriptas modis\nan alias earum partes nihil ambiguum dicere, alias uero multifidas\natque allegorici tegminis superiectione uelatas? si enim\nad finem a capite textus omnis expositionis et series obtentionibus\nallegoricis clausa sunt, edissertate, monstrate, quid pro\nrebus singulis, quas unaquaeque eloquitur fabula, supponere\ndebeamus et promere quasque in res alias atque intellegentias\nuocare. ut enim Iouem pro pluuia, Cererem uerbi causa pro\nterra uultis audire et pro Libera ac patre Dite submersionem\nseminis atque â€  iactu, ita dicere uos conuenit, quid pro tauro\ndebeamus accipere, quid pro indignatione Cereris atque ira,\nquid sibi uelit Brimo uerbum, quid Iouis solliciti supplicatio,\nquid allegati caelites nec auditi, quid exsectus aries, quid\nexsecti arietis proles, quid satisfactio his facta, quid quae\nrursus gesta sunt libidine obsceniore cum filia ? consimiliter\net in altera fabula Hennae nemus et flores quid sint, quid\nsumptus ignis ex Aetna conprehensaeque isto faceg, quid\n\n\n\n\nperagratio cum his orbis, quid Attica regio, quid Eleusinius pagus,\nquid Baubonis tugurium atque hospitium rusticanum, quid\ncyceonis significet potio, quid aspernatio potionis, quid nouatio\net reuelatio pudendorum, quid spectaculi flagitiosa dulcedo et\nex remediis talibus orbitatis obliuio comparata? quodsi pro\nhis omnibus quod oporteat subici rerum immutatione monstratis,\nerit ut uobis adsensum super tali adseueratione tribuamus:\nsin autem singula singulis neque potestis supponere nec\nalterum in sensum rerum uocare contextum, quid allegoricis\nobscuritatibus oneratis id quod simpliciter scriptum est et\ncommunem ad intellegentiam publicatum?\nnisi forte dicetis\nnon toto in historiae corpore allegorias has esse, ceterum partes\nalias esse communiter scriptas, alias uero dupliciter et ambifaria\nobtentione uelatas. urbana est ista subtilitas, set quibuslibet\nbrutis patens. nam quia cuncta quae scripta sunt inexpeditissimum\nnobis est traducere inuertere deriuare, eligitis\nquaedam uestrae conuenientia uoluntati et ex ipsis optinere\ncontenditis nothas atque adulteras lectiones interiori esse\nsuperpositas ueritati. quod tamen ut uobis ita sese habere\nquemadmodum dicitis adnuamus, qui scitis aut unde cognoscitis,\nutra pars sit sententiis historiae scripta simplicibus,\nutra uero sit dissonis atque, alienis significationibus tecta?\npotest enim fieri, ut quod uos existimatis sic esse aliter se\nhabeat, ut quod aliter creditis conceptionibus aliis contrariisque\nprolatum sit. ubi enim dicitur in unius materiae corpore\npars esse allegorice scripta, indubitabili altera sermone rectoque,\nnec inest in re signum quo differitas indicari ambiguorum\n\n\n\n\npossit simpliciterque dictorum, tam potest quod simplex est\nambiformiter dictum existimari quam quod ambigue scriptum\nest reclusis esse obtentionibus credi. quod quidem quo genere\naut fiat aut fieri posse credatur, intellegere confitemur minime\nnos posse. inspiciamus enim quod dicitur hoc modo.\nin nemore,\ninquit, Hennensi quondam flores Proserpina lectitabat uirago.\nintegrum adhuc istud est et recta pronuntiatione prolatum;\nnam et nemus et flores quid sint, quid Proserpina, quid uirago,\ncunctis indubitabiliter notum est. emicuit Summanus e terris\ncurru quadriiugo uectitatus. simplex et hoc aeque est; nam\nquadrigae, currus atque Summanus interpretationem desiderant\nnullam. inprouisus Proserpinam rapuit et sub terras secum\nauexit. seminis, inquit, abstrusio raptione in Proserpinae nuncupatur.\nquid accidit, quaeso, ut in aliud subito conuerteretur\nhistoria, semen Proserpina diceretur, ut quae uirago iamdudum\nflorum in lectionibus habebatur, postquam sublata et\nrapta est, significationem coeperit habere sementis? Iuppiter,\ninquit, in taurum uersus concubitum matris suae Cereris appetiuit:\nut expositum supra est, nominibus his tellus et labens\npluuia nuncupatur. legem allegoricam uideo tenebrosis ambiguitatibus\nexplicatam. irata Ceres est et exarsit et arietis\nproles pro poena atque ultione suscepit. hoc iterum uideo\ncommunibus in proloquiis promptum; nam et ira et [testes]\nsatisfactio suis moribus et condicionibus dicta sunt. quid\nergo hic accidit, ut ab Ioue, qui pluuia, et ab Cerere, quae\nappellata est terra, res transiret ad uerum Iouem atque ad\n\n\n\n\nrerum simplicissimam dictionem?\naut igitur debent allegorico\ngenere omnia esse scripta et posita demonstrandaque uniuersa\nnobis, aut genere isto conscriptum est nihil, quoniam esse quod\nconcretum quasi parte ex historia sit parte ex allegoria non\nuidetur. allegorico genere scripta sunt haec omnia. minime\nistud uidetur certum. qua quaeritis ratione, qua causa? quia\nomne quod gestum est et in alicuius operis euidentia constitutum\nconuersionem non potest in allegoricam duci; neque enim\npotest infectum esse quod factum est aut rei gestae natura\nin alienam potest degenerare naturam. numquid bellum Iliacum\nin Socraticam uerti condemnationem potest, aut pugna\nilla Cannensis proscriptio fieri crudelitasque Syllana? potest quidem\nproscriptio, quemadmodum Tullius ludit, pugna dici appellarique\nCannensis, sed quae gesta est dudum pugna, pugna esse\nnon potest eademque proscriptio; neque enim quod gestum est\npotest aliud ut dixi quam id esse quod gestum est, aut in\nalienam migrare substantiam id quod in ui propria atque in\nsui generis qualitate defixum est.\nunde igitur probamus historias\nhas omnes rerum esse gestarum conscriptiones? ex sollemnibus\nscilicet sacris atque initiorum mysteriis, uel quae statis\nfiunt temporibus ac diebus uel quae in abdito tradunt gentes\nmoris proprii perpetuitate seruata. neque enim credendum est\nsine suis originibus haec esse, frustra atque inaniter fieri nec\nhabere coniunctas primis institutionibus causas. pinus illa,\nsollemniter quae in matris infertur sanctum deum, nonne illius\nimago est arboris, sub qua sibi Attis uirum demessis genitalibus\nabstulit et quam memorant diuam in solatium sui consecrauisse\nmaeroris? phallorum illa fascinorumque subrectio,\n\n\n\n\n\n\nquos ritibus annuis adorat et concelebrat Graecia, nonne illius\nfacinoris similitudinem refert quo se ab debito Liber liberauit? ,\nEleusinia illa mysteria et sacrorum reconditi ritus cuius memoriam\ncontinent? nonne illius erroris quo in filiae conquisitione\nCeres, fessa oras ut uenit ad Atticas, triticeas attulit\nfruges, Nebridarum familiam pellicula cohonestauit hinnulae\net illud spectaculum maximum Baubonis in inguinibus risit?\naut si alia causa est, nihil ad nos istud, dummodo e causa\ncuncta ista confiant. neque enim credibile est nullis antecedentibus\ncausis suscepta haec esse, aut insanire iudicandum\nest Atticos, qui sibi ritum religionis adfinxerint conflatum rationibus\nnullis. quod si liquet et constat, id est si e rebus\nactis mysteriorum causae atque origines effluunt, in allegoricas\nspecies nulla possunt conuersione traduci. quod enim factum,\ngestum est, infectum non potest fieri rerum prohibente natura.\net tamen ut uobis ita se habere adsentiamur res istas, id est\nut historiae aliud uerbis sonent, nescio quid aliud more hariolantium\ndicant, ita non animaduertitis, non uidetis, quanta\nistud dicatur et * cum ignominia fieri contumeliaque diuorum ?\nan iniuria grauior ulla potis est reperiri, quam terram et\npluuiam uel quodlibet aliud — nihil enim refert quae fiat interpretatione\nconuersio — Iouis et Cereris dicere atque appellare\nconcubitum et cum deorum criminibus labem imbris e caelo\net telluris significare madorem? potest inreligiosius quippiam\nuel existimari uel credi quam semina terris mersa uel quodlibet\naliud — nihil enim similiter refert — raptum Proserpinae\ndicere et cum nota Ditis patris rei rusticae de opere\nproloqui ? nonne milies optatius fuit elinguem fieri atque\n\n\n\n\n\n\n\n\nmutum, quam scaturriginem istam uocis et strepitum foedae\nloquacitatis emittere, quam deorum nominibus res appellare,\n\nturissimas, quinimmo turpibus deorum factis negotia significare\nuolgaria?\nantea mos fuerat m allegorica eone honestissimis\nsensibus obumbrare res turpes et foeda prolatu honestorum\nconuestirier dignitate. at uero uobis auctoribus per\nturpitudinem dicuntur res graues et castitate pollentia obscenis\ncommemorantur in uocibus, ut quod olim grauitas foedorum\nuerecundia contegebat nunc uerniliter turpiterque dicatur dignorum\nelocutione mutata. quod in adulterio dicimus Martem,\ninquit, et Venerem Vulcani esse circumretitos arte, cupiditatem\ndicimus atque iram ui pressas consilioque rationis. quid enim\nprohibebat, quid obstabat, suis unamquamque rem uerbis et\nsuis significationibus promere? immo quid urguebat, cum nescio\nquid indicare per commentarios et scripta uoluisses, nolle illud\nintellegi quod indicares, sed contrarias res simul una expositione\nsuscipere, studium docere cupientis et nolentis ostendere malignitatem?\nan deos adulteros dicere periculum habuit nullum,\nprolatio cupidinis atque irae linguam et os fuerat obsceno\ncoinquinatura contactu? quod si utique fieret et allegoricae\ncaecitatis obumbratio tolleretur, et facilis ad discendum res\nesset et deorum dignitas conseruaretur inlaesa. nunc uero cum\ndicitur in Martis et in Veneris uinctione uitiorum esse signi-I\nficata compressio, peruersissimae res duae simul isdem temporibus\nfiunt, ut et foedorum species intellectum subiciat ho-is\n\n\n\n\nnestatis et prius animum turpitudo quam religionis alicuius\nperstringat auctoritas.\nnisi forte dicetis — hoc enim solum restat,\nquod a uobis posse uideatur opponi — deos sua mysteria nolle\nab hominibus sciri et idcirco historias ambagibus esse allegoricis\nscriptas. et unde uobis est liquidum, quod hominibus\nsuperi nolint sua mysteria publicari? unde illa uos scitis aut\ncur ea dissoluere in allegoriarum explanatione curatis? ad extremum\net ultimum quid sibi dii uolunt, ut honesta cum\nnolint, turpissima de se dici atque indecora pat-iantur? Attidem\\\\\ncum nominamus, solem, inquit, significamus et dicimus: sed\nsi Attis sol est, quemadmodum conmemoratis et dicitis, quis\nerit Attis ille, quem in Phrygia genitum uestrae produnt\natque indicant litterae, quem passum esse res certas, fecisse\nitem res certas, quem in spectaculis ludicris theatra uniuersa\nnouerunt, cui inter sacros cultus res uidemus fieri specialiter\nannuas nominatimque diuinas? utrumne ab sole ad hominem\nan ab homine ad solem uocabuli huius facta translatio est?\nsi enim nomen istud principali erat ab origine solis, quid\ntandem de uobis sol aureus meruit, ut ei cum semiuiro faceretis\nuocabulum istud esse commune? sin hirquinum et Phrygium\nest, quid Phaethontis genitor, pater huius luminis et\nclaritatis admisit, ut abciso ab homine dignus uideretur uocari\net augustior fieret euirati corporis nuncupatione signatus?\nsed\nquid sit istud, iam promptum est omnibus. nam quia talium\nscriptorum historiarumque uos pudet nec aboleri uidetis posse\nea quae sunt foede semel in commentarios relata, nitimini\ncohonestare res turpes atque omnibus argutiarum modis pro\nrebus subditis uerborum inuertitis corrumpitisque naturas atque\nut olim accidere male sanis adsolet, quorum turbida uis morbi\n\n\n\n\n\n\nsensum atque intellegentiam depulit, confusa atque incerta\niactatis et inanium per rerum figmenta bacchamini. esto: in\nIouis et Cereris coetu inrigatio sit significata telluris, occultatio\nseminis patris in Ditis raptu, uina per terras sparsa distractis\nin uisceribus Liberi, cupiditatis et temeritatis conpressio colligatio\ndicta sit adulterorum Veneris atque Martis.\nsed si fabulas\nhas uultis more esse allegorico scriptas, quid ceteris fiet,\nquas non uidemus posse uersuras in huiusmodi cogi? quid\nenim subiciemus pro illis fluctibus, quos super aggerem tumuli\nSemeleiae subolis urigo contorsit? et quid pro illis Ganymedibus\nraptis atque in libidinum ministeria substitutis? quid pro\nilla conuersione formiculae, in quam Iuppiter maximus uastitatis\nsuae liniamenta contraxit? quid pro cycnis et satyris?\nquid pro aureis imbribus, in quos idem se pellax fraude induit\nperfida formarum uarietatibus ludens? ac ne de Ioue solo loqui\nuideamur uoluisse, in amoribus numinum reliquorum esse allegoriae\nquae possunt, quae in mercennariis condicionibus ac\nseruitutibus, quae in uinculis orbitatibus planctibus, quae in\ncruciatibus uulneribus sepulcris? in quo cum unam contrahere\npossetis culpam, conscriptione de superis tali addidistis, ut\ndicitur, garo gerem, cum deorum nominibus appellauistis res\nturpes et uocabulis rursus deos rerum coinquinauistis infamium.\nquod si adesse hic eos aut esse illos uspiam cognitione indubitabili\ncrederetis, in mentione illorum facienda praestringeret\nuos metus et tamquam uos audirent uestrasque acciperent\n\n\n\n\nuoces ita credi oportuit et haberi in cogitatione defixum. apud\nenim homines officiosis religionibus deditos non ipsi dii tantum\nuerum etiam nomina debent esse deorum reuerenda, quantumque\nest in ipsis qui censentur his nominibus, tantum esse par est\nin eorum appellationibus dignitatis.\nda ueram iudicii formam, et\nin illa eritis reprehensionis parte, quod in usu sermonis uestri\nMartem pro pugna appellatis, pro aquis Neptunum, Liberum\npatrem pro uino, Cererem pro pane, Mineruam pro stamine,\npro obscenis libidinibus Venerem. quae est enim ratio, ut cum\nsuis censeri appellationibus res possint, nominibus cognominentur\ndeorum, et ea fiat numinibus contumelia quam nec\nhomines sustinemus, si nostra quis nomina res ducat atque\ninuertat in friuolas? sed oratio sordida est, uerbis fuerit\npolluta si talibus. uerecundia * ac laude condigna! erubescitis\npanem et uinum nominare et pro coitu Venerem non\nmetuitis dicere.\nNunc quoniam summatim ostendimus, quam impias de diis\n\nuestris opinionum constitueritis infamias, sequitur ut de templis,\nde simulacris etiam sacrificiisque dicamus deque alia serie\nquae his rebus adnexa est et uicina copulatione coniuncta. in\nhac enim consuestis parte crimen nobis maximum impietatis\nadfigere, quod neque aedes sacras uenerationis ad officia. construamus,\nnon deorum alicuius simulacrum constituamus aut\nformam, non altaria fabricemus, non aras, non caesorum sanguinem\nanimantium demus, non tura neque fruges salsas, non\ndenique uinum liquens paterarum effusionibus inferamus. quae\nquidem nos cessamus non ideo uel exaedificare uel facere,\ntamquam inpias geramus et scelerosas mentes aut aliquem\nsumpserimus temeraria in deos desperatione contemptum, sed\nquod eos arbitramur et credimus — si modo dii certi sunt et\nnominis huius eminentia praediti — honorum haec genera aut\nrisui habere si rideant aut indigne perpeti si motibus exasperentur\nirarum.\nut enim nosoatis, quid de isto nomine sentiamus\niudiciique simus cuius, existimamus nos eos, si modo dii\ncerti sunt, ut eadem rursus satiateque dicantur, cunctarum\nesse debere perfectarumque uirtutum, sapientes iustos graues,\nsi modo nulla est culpa, quod eos laudibus adcumulamus humanis,\nintestinis pollentes bonis, nec extraneis adminiculis\nadicere quo illis integritas inoffensae beatitudinis conpleatur,\n\n\n\n\nab adfectibus cunctis et cunctis perturbationibus liberos non\nira efferuere, non ullis cupiditatibus excitari, calamitatem\ninrogare nullis, non ex malis hominum crudelem accipere\nuoluptatem, non terrere portentis, non prodigiosas ostentare\nformidines, non uotorum debitis habere obnoxios et obligatos,\nnec piaculares hostias signis minacibus postulare, non pestilentias,\nnon morbos corruptione aeris inducere, non adurere\nsiccitatibus fruges, non caedibus interesse bellorum, non urbium\nstragibus, non aduersa his uelle, non illorum commoditatibus\nsuffragari: sed, quod magnarum est mentium, pari pendere\ncunctos lance et indiuiduas cunctis beniuolentias exhibere.\ncaduci enim generis et infirmitatis humanae est, contraria\nhis agere: eosque quos tangat adfectio pati dolere deminui\nsapientium scita et pronuntiata definiunt nec posse aliter fieri,\nquin legibus mortalitatis adstricti sint qui sint ullis perturbationibus\nmancipati. quod cum ita se habeat, qui possumus\niudicari deos habere contemptui, quos, nisi sunt recti et magnarum\nmentium admiratione laudabiles, deos negamus existimari\nnec potestatibus posse caelitibus applicari?\nsed templa illis\nextruimus nulla nec eorum effigies adoramus, non mactamus\nhostias, non tura ac uina libamus. et quid amplius possumus\nuel honoris eis attribuere uel dignitatis, quam quod eos in ea\nponimus parte qua rerum caput ac dominum summumque\nipsum regem, cui debent di una nobiscum, quod esse se sentiunt\net uitali in substantia contineri? numquid enim delubris\naut templorum eum constructionibus honoramus? numquid\nei hostias caedimus ? numquid alias res damus, quas libare,\nprofundere non est rationis expensae sed tracti per consuetudinem\nmoris? etenim plena dementia est, necessitatibus tuis\n\n\n\n\npotentiora metiri et quae tibi sint usui datoribus diis dare,1\net honorem istum, non contumeliam ducere. templa igitur,\nquaerimus, in deorum quos usus aut in rei cuius necessitatem\naut dicitis esse constructa aut esse rursus aedificanda censetis?\nhiemalia sentiunt frigora aut solibus torrentur aestiuis, pluuialibus\nnimbis perfluunt, uentorum eos aut turbines uexant,\nincursionem pati periclitantur hostilem ferarum aut rabidos\nadpetitus, ut merito illos conueniat tectorum munitionibus\nclaudere, saxorum aut obiectione tutari ? templa enim haec\nquid sunt ? si humanam infirmitatem roges, nescio quid immane\natque amplum: si deorum potentiam metiaris, successus quidam\nparui atque ut uerius eloquar genus angustissimum cauernarum\npaupertini cordis excogitatione suspensum. quorum si\nquaeris audire quis prior fuerit institutor, quis fabricator, aut\nPhoroneus, Aegyptius aut Merops tibi fuisse monstrabitur, aut\nut tradit in Admirandis Varro, Iouis progenies Aeacus. sint\nergo haec licet aut ex molibus marmoreis structa, laquearibus\n\nI\nI\naut renideant aureis, splendeant hic gemmae I et sidereos\neuomant uariata interstinctione fulgores: terra sunt haec omnia\net ex faece ultima uilioris materiae concreta. neque enim si\nuos ea pretiis carioribus penditis, delectari credendum est his\ndeos nec recusare nec spernere quo minus se saepiant et eorum\nobiectibus coerceantur inclusi. templum, inquit, hoc Martis\nest, hoc Iunonis et Veneris, hoc Herculis Apollinis Ditis.\nquid est aliud dicere, quam domus haec Martis est, haec\nIunonis et Veneris, Apollo hic habitat, in hac manet Hercules,\nin illa Summanus? ita non prima et maxima contumelia est,\nhabitationibus deos habere districtos, tuguriola his dare,\n\n\n\n\n\n\nconclauia et cellulas fabricari et eis existimare necessarias res\nesse, quae hominibus, felibus, quae sunt formiculis et lacertis,\nquae fugacibus, pauidis atque exiguis muribus?\nsed non, inquit,\nidcirco adtribuimus dus templa tamquam umidos ab his imbres\nuentos pluuias arceamus aut soles, sed ut eos possimus\ncoram et comminus contueri, adfari de proximo et cum praesentibus\nquodammodo uenerationum conloquia miscere. sub axe\nenim nudo et sub aetherio tegmine inuocati si fuerint, nihil\naudiunt, et nisi de proximo admoueantur his preces, tamquam\nnihil dicatur, obstructi atque immobiles stabunt. atquin nos\narbitramur omnem deum omnino, si modo nominis huius ui\npollet, ex quacumque mundi parte quod quisque fuerit locutus,\ntamquam si sit praesens, audire debere, immo quod quisque\nconceperit sub obscuris et tacitis sensibus, cognitione anticipata\npraesumere, atque ut astra sol luna, cum supra terras\nmeant, omnibus omnino cernentibus statim sunt et ubique\npraesentes, ita quoque conuenit audientiam numinum nulli esse\nclausam linguae semperque esse praesentem, quamuis ad eam\nuoces regionibus ex distantibus confluant. hoc est enim proprium\ndeorum, conplere omnia ui sua, non partiliter uspiam sed\nubique esse totos, non adesse non abesse, non cenatum ad\nAethiopas pergere et post dies bis senos priuatum ad domicilium\nredire.\nquod si ita non erit, tollitur omnis spes opis et erit\nin dubio, audiamini ab dis necne, si quando res sacras caerimoniarum\nconficitis debitis. constituamus enim noscendae rei\ncausa templum numinis alicuius esse apud Canarias insulas,\neiusdem apud ultimam Thylen, eiusdem apud Seras esse, apud\nfuruos Garamantas et si qui sunt alii quos ab sui notitia\nmaria montes siluae et quadrini disterminant cardines: si\nomnes uno in tempore rebus diuinis factis, quod sua quosque\n\n\n\n\nnecessitas rogitare compellit, poscantque de numine, referendi\nbeneficii quaenam omnibus spes erit, si non undique ad se\nmissam uocem deus exaudiet et erit ulla longinquitas, quo\npenetrare non possit auxilium poscentis oratio ? aut enim nullis\nerit in partibus praesens, si uspiam poterit aliquando non esse,\naut aderit unis tantum, quoniam praebere communiter suum\nnon potest atque indiscretus auditum. atque ita perficitur, ut\naut nullis deus opituletur omnino, si occupatus re aliqua ad\naudiendas uoces non quiuerit aduolare, aut exauditi tantummodo\nuni abeant soli, nihil egerint ceteri.\nquid quod multa\nex his templa, quae tholis sunt aureis et sublimibus elata\nfastigiis, auctorum conscriptionibus conprobatur contegere cineres\natque ossa et functorum corporum sepulturas esse? nonne\npatet et promptum est aut pro dis immortalibus mortuos uos\ncolere aut inexpiabilem fieri numinibus contumeliam, quorum\ndelubra et templa mortuorum superlata sunt bustis ? in historiarum\nAntiochus nono Athenis in Mineruio memorat Cecropem\nesse mandatum terrae, in templo rursus eiusdem, quod in arce\nLarisae est, esse conditus scribitur atque indicatur Acrisius,\nErichthonius Poliadis in fano, Dairas et Immaradus fratres in\nEleusinio consaepto, quod ciuitati subiectum est. quid Celei\nuirgines? non in Cereris Eleusiniae humationis habuisse perhibentur\nofficia? non in Dianae delubro, quod in Apollinis constitutum\nest Delii, Hyperoche Laodiceque, quas aduectas illuc\nesse finibus ex Hyperboreis indicatur? in Didymaeo Milesio 25\n\n\n\n\n\n\nCleochum dicit habuisse suprema Leandrius funeris. Leucophrynae\nmonumentum in fano apud Magnesiam Dianae esse\nMyndius profitetur ac memorat Zeno. sub Apollinis arula, quae\nTelmessi apud oppidum uisitur, Telmessum esse conditum\nuatem non scriptis constantibus indicatur? Ptolomaeus Agesarchi\nde Philopatore quem edidit primo Cinyram regem Paphi\ncum familia omni sua, immo cum omni prosapia in Veneris\ntemplo situm esse litterarum auctoritate declarat. infinitum\nest et inmensum, quibus quique in fanis toto sint in orbe ..\ndescribere, nec exactam desiderat curam — quamuis poenam\nconstituerit Aegyptus in eum qui publicasset quibus Apis\niaceret absconditus — polyandria illa Varronis quibus templis\ncontegantur quasque in se habeant superlati ponderis moles.\nsed quid ego haec parua?\nregnatoris in populi Capitolio\nqui est hominum qui ignoret Oli. esse sepulchrum Vulcentani?\nquis est, inquam, qui non sciat ex fundaminum sedibus\ncaput hominis euolutum non ante plurimum temporis aut\nsolum sine partibus ceteris — hoc enim quidam ferunt — aut\ncum membris omnibus humationis officia sortitum? quod si\nplanum fieri testimoniis postulatis auctorum, Sammonicus\nGranius Valerianus uobis et Fabius indicabunt, cuius Aulus\nfuerit filius, gentis et nationis cuius, cur manu seruuli uita\nfuerit spoliatus et lumine, quid de suis commeruerit ciuibus,\nut ei sit abnegata telluris patriae sepultura. condiscetis etiam,\nquamuis nolle istud publicare se fingant, quid sit capite retecto\nfactum uel in parte qua areae curiosa fuerit obscuritate\n\n\n\n\nconclusum, ut immobilis uidelicet atque fixa obsignati ominis\nperpetuitas staret. quod cum opprimi par esset et uetustatis\nobliteratione celari, conpositio nominis iecit in medium et cum\nsuis causis per data sibi tempora inextinguibili fecit testificatione\nprocedere, nec erubuit ciuitas maxima et numinum cunctorum\ncultrix, cum uocabulum templo daret, ex Oli capite\nCapitolium quam ex nomine Iouio nuncupare.\nsatis igitur ut\nopinor ostendimus templa diis immortalibus aut inaniter esse\nconstructa aut contra decus et potentiam creditam contumeliosis\nopinationibus fabricata. sequitur ut de signis aliquid simulacrisque\ndicamus, quae multa arte conponitis et religiosa obseruatione\ncuratis. qua in parte si fides est ulla, constituere apud\nnos ipsos nullis considerationibus possumus, utrumne istud\nserio et cum proposito faciatis graui an ridendo res ipsas puerili\nalucinatione ludatis. si enim certum est apud uos deos esse,\nquos remini atque in summis caeli regionibus degere, quae\ncausa, quae ratio est, ut simulacra ista fingantur a uobis, cum\nhabeatis res certas, quibus preces possitis effundere et auxilium\nrebus in exigentibus postulare? sin autem non creditis aut, ut\nmediocriter dicatur, ambigitis, etiam sic ratio quaenam est\ndubiorum fingere atque instituere simulacra et quod esse non\ncredas uentosa imitatione formare? an numquid dicitis forte,\npraesentiam uobis quandam his numinum sub exhiberi simulacris,\net quia deos uidere non datum est, † eos insolidi et\nmunia officiosa praestari? hoc qui dicit et adserit deos esse\nnon credit, nec habere conuincitur suis religionibus fidem cui\nopus est uidere quod teneat, ne inane forte sit quod † obscurum\nnon uidetur.\ndeos, inquitis, per simulacra ueneramur. quid\nergo ? si haec non sint, coli se dii nesciunt nec inpertiri a uobis\n\n\n\n\nullum sibi existimabunt honorem? per tramites ergo quosdam\net per quaedam fidei commissa, ut dicitur, uestras sumunt atque\naccipiunt cultiones, et antequam ii sentiant quibus illud debetur\nobsequium, simulacris litatis prius et uelut reliquias quasdam\naliena ad illos ex auctoritate transmittitis. et quid fieri\npotis est iniuriosius contumeliosius durius, quam deum alterum\nscire et rei alteri supplicare? opem sperare de numine et nullius\nsensus ad effigiem deprecari? nonne illud est, quaeso, quod in.\nuulgaribus prouerbiis dicitur, fabrum caedere cum ferias fullonem,\net cum hominis consilium quaeras, ab asellis et porculis\nagendarum rerum sententias postulare?\net unde nouissime\nscitis, an simulacra haec omnia quae dis immortalibus uicaria\nsubstitutione formatis similitudinem referant habeantque diuinam?\npotest enim fieri, ut barbatus in caelo sit qui esse a\nuobis effingitur leuis, potest ut senectute prouectior cui puerilem\ncommodatis aetatem, potest ut hic flauus sit *** qui in ueritate\nhabeat oculos caesios, displosas ut gestitet nares quem esse\nuos . facitis figuratisque nasicam. neque enim rectum est dicere\naut appellare simulacrum quod non pariles lineas principali ab \\'\nore traducat: quod esse planum et certum manifestis poterit\nab rebus agnosci. nam cum omnes homines teretem esse solem\nindubitabili luminum contemplatione uideamus, os illi uos\nhominis et mortalium corporum liniamenta donastis. luna\nsemper in motu est et ter denas facies in restitutione accipit\nmenstrua: uobis ducibus et figuratoribus femina est, uultuque\nest uno quae per habitus mille cottidiana instabilitate mutatur.\nintellegimus omnes uentos aeris esse fluorem pulsi et mundanis\nrationibus concitati: per uos hominum formae sunt bucinarum\nanimantes tortus intestinis et domesticis flatibus. inter deos\nuidemus uestros leonis toruissimam faciem mero oblitam minio\n\n\n\n\net nomine † frugiferio nuncupari. si simulacra haec omnia\nsuperorum sunt imagines numinum, ergo et in caelo habitare\ndicendus est deus talis, ad cuius formam et speciem simulacri\nhuius similitudo directa est, et uidelicet ut hic iste, ita illic\nille sine reliquo corpore persona est et facies sola, fremibundus\nhiatibus toruis, dirus sanguineo de colore, † malum dentibus\nsuis comprimens atque ut olim fessi canes linguam ore de\npatulo † puetuitate proiciens. quod si utique non est, ita\nut omnes existimamus non esse, quaenam tanta audacia est,\nformam tibi quam uolueris fingere ac dicere esse simulacrum\ndei quem probare non possis ulla esse in parte naturae ?\nridetis\ntemporibus priscis Persas fluuios coluisse, memorialia ut indicant\nscripta, informem Arabas lapidem, acinacem Scythiae\nnationes, ramum pro Cinxia Thespios, lignum Icarios pro Diana\nindolatum, Pessinuntios silicem pro Deum Matre, pro Marte\nRomanos hastam, Varronis ut indicant Musae, atque, ut Aethlius\nmemorat, ante usum disciplinamque fictorum pluteum\nSamios pro Iunone: et abstinetis. a risu, cum pro diis immortalibus\nsigilliolis hominum et formis supplicatis humanis?\nquinimmo deos esse sigillaria ipsa censetis, nec praeter haec\nquicquam uim creditis habere diuinam. quid dicitis, o isti?\nergone dii caelites habent aures et tempora, ceruices occipitium\n\n\n\n\n\n\nspinam lumbos latera poplites nates suffragines talos membraque\nalia cetera, quibus constructi nos sumus et quae prima\nin parte paulo plenius dicta sunt et scripto uberiore prolata?\nutinam liceret introspicere sensus uestros recessusque ipsos\nmentis, quibus uarias uoluitis atque initis obscurissimas cogitationes:\nreperiremus et uos ipsos eadem sentire quae nos\nneque alias gerere super numinum figuratione sententias. sed\nstudiis facere quid peruicacibus possumus, quid intentantibus\ngladios nouasque excogitantibus poenas? minantes adseritis\nmalam scientissimi causam, et quod semel sine ratione fecistis,\nne uideamini aliquid aliquando nescisse, defenditis meliusque\nputatis non uinci quam confessae cedere atque adnuere\nueritati.\nex huiusmodi causis illud etiam uobis coniuentibus\nconsecutum est, ut in deorum corporibus lasciuiae artificum\\'\nluderent darentque his formas quae cuilibet tristi possent esse\nderisui. itaque Hammon cum cornibus iam formatur et fingitur\narietinis, Saturnus cum obunca falce custos ruris, ut aliquis\nramorum luxuriantium tonsor, cum petaso gnatus Maiae,\ntamquam uias adgredi praeparet et solem pulueremque declinet,\nLiber membris cum mollibus et languoris feminei dissolutissimus\nlaxitate, Venus nuda et aperta, tamquam si illam dicas\npublicare, diuendere meritorii corporis formam, cum pilleo Vulcanus\net malleo, manu liber sed dextera ut fabrili expeditioni\nsuccinctus, cum plectro et fidibus Delius, citharistae gestus\nseruans, cantaturi et nenias histrionis, cum fuscina rex maris,\n\\' tamquam illi pugna sit gladiatorii obeunda certaminis: neque\nullum est reperire figmentum alicuius numinis, quod non habitus\n\n\n\n\ncertos ferat fabrorum liberalitate donatos. ecce si aliquis uobis\nnescientibus et ignaris rex urbanus et callidus ex foribus suis\nSolem tollat et in Mercurii transferat sedem, Mercurium rursus\narripiat atque in Solis faciat commigrare delubrum — uterque\nenim a uobis glaber atque ore compingitur leui — detque huic\nradios, Solis capiti petasunculum superponat: quibus modis\ninternoscere poteritis, utrumne Sol iste sit an ille Mercurius,\ncum habitus uobis deos, non oris soleat proprietas indicare?\nconsimili rursus translatione si nudo Ioui cornua detrahat et\nMartis temporibus adfigat, Martem armis spoliet et his rursus\ncircumcludat Hammonem: interstinctio fieri quae poterit singulorum,\ncum qui Iuppiter fuerat idem possit existimari Mars\nesse et qui Mauors fuerat subintroire speciem Iouis possit\nHammonis? usque adeo ludus est simulacra ista confingere,\nnomina illis tamquam propria dedicare, quibus si habitum detrahas,\ntollatur cognitio singulorum, deus pro deo credi, alter\nuideri pro altero, immo pro utroque uterque possit existimari.\nsed quid ego dis datas falces et fuscinas rideo, quid cornua,\nmalleos et galeros, cum simulacra quaedam sciam certorum\nferre hominum formas et infamium liniamenta meretricum?\nquis est enim qui ignoret Athenienses illos Hermas Alcibiadii\nad corporis similitudinem fabricatos? quis Praxitelen nescit,\nPosidippi si relegat *, ad formam Cratinae meretricis, quam infelix\nperdite diligebat, os Veneris Cnidiae † sollertiarum coegisse\ncertamine ? sed sola est haec Venus, cui de scorti uultu\ntranslaticium decus auctum est? Phryna illa Thespiaca, sicut\nilli referunt qui negotia Thespiaca scriptitarunt, cum in cacumine\nipso esset pulcritudinis, uenustatis et floris, exemplarium\nfuisse perhibetur cunctarum quae in opinione sunt Venerum\n\n\n\n\n\n\nsiue per urbes Graias siue iste quo fluxit amor talium cupiditasque\nsignorum. itaque artifices omnes ipsis isdem qui temporibus\nextiterunt quibusque primas dabat exprimendarum similitudinum\nueritas omni cura studioque certabant filum capitis\nprostituti Cythereia in simulacra traducere, ardebant artificum\n† scita alterque alterum uincere contentiosa aemulatione quaerebant,\nnon Venus ut augustior fieret sed ut Phryna pro Venere\nstaret. atque ita perducta est res eo ut pro diis immortalibus\nsacra meretricibus fierent et infelix religio signorum fabricationibus\nfalleretur. inter significes ille memoratus Phidias et\nprimus, cum Olympii formam Iouis molimine operis extulisset\ninmensi, super dei digito PANTARCES inscripsit PULCHER —\nnomen autem fuerat amati ab se pueri atque obscena cupiditate\ndilecti — neque ullo metu est aut religione commotus deum\nnomine prostibuli nuncupare, quinimmo exoleto Iouis numen\nsimulacrumque sacrare. usque adeo ludus est et puerilis adfectio\nsigillaria ista formare, adorare pro dis ea, sanctitatibus\naccumulare diuinis, cum ipsos uideamus artifices in effingendis\nhis ludere et libidinum propriarum monumenta sancire. quid\nest enim, si quaefas, cur Phidias ludere ac lasciuire dubitaret,\ncum ante paululum temporis Iouem ipsum quem fecerat sciret\naurum fuisse, lapides atque ossa informia disparata confusa\nseque horum omnium congregatorem atque uinctorem, habitus\neis, per se datos membrorum similitudine fabricata et, quod\ninter omnia primum est, sui esse beneficium muneris, quod\nnatus [per se] * esset atque in rebus adoraretur humanis?\nlibet\nin hoc loco, tamquam si omnes adsint terrarum ex orbe nationes,\nunam facere contionem atque in aures haec omnium\n\n\n\n\n\n\n\n\ncommuniter audienda depromere. quidnam est istud, homines,\nquod ipsi uos ultro in tam promptis ac perspicuis rebus uoluntaria\nfallitis et circumscribitis caecitate P discutite aliquando\ncaliginem regressique ad lumen mentis intuemini propius et\nuidete istud quod agitur quale sit, si modo retinetis ius uestrum\natque in finibus uobis datae rationis consiliique uersamini. simulacra\nista quae uos terrent quaeque templis in omnibus prostrati\natque humiles adoratis ossa lapides aera sunt, argentum\naurum testa, lignum sumptum ex arbore aut commixtum\nglutinum gypso, ex ornatibus fortasse meretriciis ant ex muliebri\nmundo, camelinis ex ossibus aut ex Indici animalis dente,\nex caccabulis, ollulis, ex candelabris et lucernis ant ex aliis\nobscenioribus uasculis congesta, conflata in has species ducta\nsunt atque in formas quas cernitis exierunt, fornacibus incocta\nfigulinis, ex incudibus et malleis nata, grosis rasa, discobinata\nde limis, serris furfuraculis asciis secta dolata effossa, terebrarum\nexcauata uertigine, runcinarum leuigata de planis. ita\niste non error est\\\\ non ut proprie dicatur amentia, deum\ncredere quem tute ipse formaris, subplicare tremibundum fabricatae\nabs te rei, et cum scias et certus sis tui esse operis\net digitorum partum, pronum in faciem mere, opem rogare\nsuppliciter aduersisque in rebus atque in temporibus asperis\npropitii numinis fauore succurrere?\necce si aliquis ponat in\nmedio aes rude atque in opera nulla confectum, argenti massas\nindomiti infectumque aurum, lignum, lapides atque ossa resque\nalias ceteras quibus signa consueta sunt et numinum simulacra\nconstare, immo si aliquis ponat in medio conlisos deorum uultus,\nconfracta atque inminuta simulacra iubeatque uos idem\n\n\n\n\nfrustis hostias et fragminibus caedere, informibus massis sacra\net mnnia inpertire diuina : audire a uobis exposcimus, facturine\nistud sitis an contra quam imperabitur recusaturi P fortasse\ndicetis: qua causa? quia nemo est in rebus humanis tam stolide\ncaecus, qui argentum aes aurum gypsum ebur argillam\ndeorum in numerum referat ipsaque per se dicat uim habere\natque optinere diuinam. quaenam est ergo ratio, ut si omnia\nhaec corpora intacta atque infecta. permanserint, careant ui\nnuminis atque auctoritate caelesti: ea formas si accipiant\nhominum, si auriculas nasos buccas labra oculos cilia, continuo\ndii fiant et in ordinem caelitum referantur et censum ?\nnouitatis aliquid fictio corporibus his addit, ut adiectione ipsa\ncogamini aliquid eis credere diuinitatis maiestatisque conlatum?\nin aurum aes mutat aut testulae uilitatem in argenteam cogit\ndegenerare materiam? quae insensilia fuerunt paulo ante, facit\nut sint uiua et spiritali agitatione moueantur? si quas foris\nhabuere naturas eas omnes retinent simulacrorum in corporibus\nconstituta, stupiditas quae tanta est â€” detrecto enim dicere\ncaec;tatem - rerum existimare naturas formarum qualitate mutari\net accipere numen ex habitu quod in primigenio corpore iners\nfuerit et brutum et sensus mobilitate priuatum.\nitaque immemores\net obliti, simulacrorum substantiae atque origines quae\nsint, rationale homines animal et sapientiae munere consiliique\ndonatum coctilibus testis succumbitis, aeris lamminas adoratis,\nelephantorum ab dentibus secundas poscitis ualetudines, magistratus\nimperia potestates uictorias adquisitiones lucra, messes\noptimas feracissimasque uindemias, et cum pateat, luceat,\nrebus fieri uerba cum brutis, exaudiri uos remini ipsique\nuos ultro credulitatis uacuae circumscriptione traducitis? o\nutinam liceret in simulacri alicuius medias introire pendigines,\nimmo utinam liceret Olympiacos illos et Capitolinos Ioues\n\n\n\n\n\n\ndiducere in membra resolutos omnesque illas partes quibus\nsumma. concluditur corporum discretas ac singulas contueri:\niamdudum istos uideretis deos, quos exterior leuitas lenocinio\nfulgoris augustat, lamminarum flatilium esse crates, particularum\ncoagmenta deformium, ab ruinarum casibus et dissolutionis\nmetu subscudibus et catenis, uncis atque ansulis retentari\ninterque omnes sinus commissurarumque iuncturas\nplumbum ire suffusum et salutares moras signorum diuturnitatibus\ncommodare. uideretis, inquam, iamdudum solas sine\noccipitiis facies, manus sine bracchiis, semiplenas, uentres cum\nlateribus dimidiatos, plantarum inperfecta uestigia, et quod maxime\nrisum ferat, parte ligneos deos ex una, at ex altera saxeos,\ninaequabili corporum constructione contractos. quae si utique\nperspici obscurata arte non quirent, uel ipsa uos saltem quae in\nmedio sita sunt docere atque monere debuerunt, agere uos\nnihil et circa res cassas officiorum impendere uanitates. ita\nenim non uidetis spirantia haec signa, quorum plantas et genua\ncontingitis et contrectatis orantes, modo casibus stillicidiorum\nlabi, putredinis modo carie relaxari, ut nidoribus atque fumo\nsuffita ac decolorata nigrescant, quemadmodum saecli longioris\nincuria perdant situ species et robigine conuulnerentur exesa?\nita, inquam, non uidetis sub istorum simulacrorum canis\nsteliones sorices mures blattasque lucifugas nidamenta ponere\natque habitare, spurcitias huc omnes atque alia usibus accommodata\nconducere, semirosi duritias panis [pannis], ossa † in\nspem tracta, pannos lanuginem chartulas nidulorum in\n\n\n\n\nmollitiem sollicite, miserorum fomenta pullorum P non in ore aliquando\nsimulacri ab araneis ordiri retia atque insidiosos casses,\nquibus uolatus innectere stridularum possint inpudentiumque\nmuscarum? non hirundines denique intra ipsos aedium circumuolantes\ntholos iacularier stercoris † plenas et modo ipsos\nuultus, modo numinum ora depingere, barbam oculos nasos\naliasque omnis partes, in quascumque se detulerit deonerati\nproluuies podicis ? erubescite ergo uel sero atque ab animantibus\nmutis uias, rationes accipite doceantque uos eadem nihil\nnuminis inesse simulacris, in quae obscena deicere neque metuunt\nneque uitant leges suas sequentia et instincta ueritate\nnaturae.\nsed erras, inquit, et laberis: nam neque nos aera\nneque auri argentique materias neque alias quibus signa confiunt\neas esse per se deos et religiosa decernimus numina, sed\neos in his colimus eosque ueneramur quos dedicatio infert\nsacra et fabrilibus efficit inhabitare simulacris. non improba\nneque aspernabilis ratio, qua possit quiuis tardus nec non et\nprudentissimus credere, deos relictis sedibus propriis id est\ncaelo non recusare nec fugere habitacula inire terrena, quinimmo\niure dedicationis inpulsos simulacrorum coalescere\nuinctioni. in gypso ergo mansitant atque in testulis dii\nuestri, quinimmo testularum et gypsi mentes, spiritus atque\nanimae dii sunt ? atque ut fieri augustiores uilissimae res\npossint, concludi se patiuntur et in sedis obscurae coercitione\nlatitare ? ergo illud a uobis parte in hac primum desideramus\net postulamus audire: inuitine hoc faciunt, id est iure dedicationis\nadtracti simulacrorum ineunt mansiones an proni et\nfaciles neque ullis necessitatibus inrogatis? inuiti hoc faciunt? .\net qui fieri potis est, ut in aliquam necessitatem inminuta\nmaiestate cogantur? uoluntariae obsecutionis ad sensu P et quid\n\n\n\n\n\n\nin testulis dii petunt, ut eas sedibus sidereis anteponant\n[uinctione si propemodum colligati immobilitatis testulas et\nI cetera quibus signa confiunt] quid ergo?\nin materiis talibos\nsemperne dii mansitant neque abeunt uspiam, etiam si res\npostulauerit maxima, an habent itus liberos, cum libuerit abire\nquocumque et ab suis sedibus simulacrisque discedere? si permanendi\nnecessitatem patiuntur, quid miserius his esse ant\nquid infelicius poterit, [quam] si eos in basibus ita unci retinent\net plumbeae uinctiones? sed concedamus, ut, *** caelo et sidereis\nsedibus anteponant, diuinitatis suae perdiderint potestatem:\nsin autem cum uoluerint euolant et absolutum ius\nhabent inania relinquere simulacra, ergo aliquo tempore desinent\nesse dii signa et in dubio stabit, quando sacra debeant reddi,\nquando his conueniat atque oporteat abstinere. saepenumero\nuidemus ab artificibus haec signa modo paruula fieri et palmarem\nin minutiem contrahi, modo in immensum tolli et\nadmirabilem in amplitudinem subleuari. ratione hac ergo sequitur\nut intellegere debeamus in sigilliolis paruulis contrahere\nse deos et alieni ad corporis similitudinem coartari, at uero\nin uastis porrigere se longius atque in maximitatem producere.\nergo si hoc ita est, et in sedentibus signis deum sedere dicendum\nest et in stantibus stare, in procurrentibus currere, iacularier\nin iacientibus tela, ad illorum formare atque aptare se\nuultus et ad reliquos habitus figurati corporis sui similitudinem\ncommodare.\nin simulacris dii habitant. singuline in singuIis\n\n\n\n\ntoti an partiliter atque in membra diuisi? iam neque unus\ndeus in conplnribus potis est uno tempore inesse simulacris\nneque rursus in partes sectione interueniente diuisus. constituamus\nenim decem milia simulacrorum toto esse in orbe Vulcani:\nnumquid esse ut dixi decem omnibus in millibus potis\nest unus uno in tempore? non opinor. qua causa ? quia quae\nsunt priua singulariaque natura multa fieri nequeunt simplicitatis\nsuae integritate seruata, et hoc amplius nequeunt, si\nhominum formas dii habent, opinatio ut uestra declarat. neque\nenim manus a capite separata aut pes diuisus a corpore summam\npossunt praestare totius, aut dicendum est portiones idem\nposse quod totum, cum totum consistere nequeat, nisi fuerit partium\ncongregatione conflatum. si autem in cunctis idem esse dicetur,\nperit omnis ratio atque integritas ueritatis, si hoc fuerit\nsumptum, posse unum in omnibus uno tempore permanere: aut\ndeorum est unusquisque dicendus ita ipsum semet ab ipso\nsese diuidere, ut et ipse sit et alter, non aliquo discrimine\nseparatus sed ipse idem et alius. quod quoniam recusat et\nrespuit aspernaturque natura, aut innumeros dicendum est confitendumque\nesse Vulcanos, si in cunctis nolumus eum, degere\natque inesse simulacris, aut erit in nullo, quia esse diuisus\nnatura prohibetur in plurimis.\net tamen, o isti, si apertum:\nuobis et liquidum est, in signorum uisceribus deos uiuere atque\nhabitare caelites, cur eos sub ualidissimis clauibus ingentibusque\nsub claustris, sub repagulis, pessulis aliisque huiusmodi rebus\ncustoditis, conseruatis atque habetis inclusos, ac ne forte fur\naliquis aut nocturnus inrepat latro, aedituis mille protegitis\natque excubitoribus mille? cur canes in Capitoliis pascitis?\ncur anseribus uictum alimoniamque praebetis? quinimmo si\nfiditis deos istic esse nec ab signis uspiam simulacrisque discedere,\npermittite illis curam sui, reserata sint semper atque\n\n\n\n\naperta delubra, ac si quid a quopiam temeraria fuerit fraude\nsubreptum, uim numinis monstrent et sub ipso furti atque\noperis. nomine sacrilegos poenis conuenientibus figant. indigna\nenim res est et potentiam destruens auctoritatemque, summorum\ncustodiam numinum canum sollicitudinibus credere, et\ncum aliquam quaeras prohibendis formidinem furibus, non ab\nipsis petere sed in anserum ponere et collocare gingritibus.\nAntiochum Cyzicenum ferunt decem cubitorum Iouem ex delubro\naureum sustulisse et ex aere bratteolis substituisse\nfucatum. si in simulacris praesto sunt atque habitant dii suis,\nquibus negotiis Iuppiter, quibus curis fuerat inligatus, quominus\npriuatas persequeretur iniurias et subpositum se sibi\nuiliore\\' in materia uindicaret? Dionysius ille sed iunior, cum\nuelamine aureo spoliaret Iouem et pro illo laneum subderet,\niocularibus etiam facetiis ludens, cum esse illud in rigoribus\nalgidum, hoc uaporum, onerosum illud in aestatibus diceret,\nhoc rursus sub ardoribus flabile: ubinam fuerat rex poli, ut\npraesentem se esse formidine aliqua conprobaret et urbanum\nscurrulam cruciatibus reuocaret ad seria? nam quid Aesculapii\ngrauitatem ab eo esse commemorem risam? quem cum barba\nspoliaret amplissima boni ponderis et philosophae densitatis,\nfacinus esse dicebat indignum, ex Apolline procreatum patre\nleui et glabro simillimoque inpuberi ita barbatum filium fingi,\nut in ancipiti relinquatur, uter eorum pater sit, uter filius,\nimmo an sint generis et cognationis unius? quae cam omnia\nfierent et cum sacrilegis praedo inrisionibus iocaretur,. si suberat\nnumen in statua nomini eius maiestatique sacrata, cur\noris contumeliam leuigati et dehonestati uultus non iusta et\nmerita persecutus est ultione demonstrauitque hoc facto, et se\n\n\n\n\n\n\nesse praesentem et custodia pertinaci suas aedes simulacraque\ntutari?\nnisi forte neclegere deos dicetis haec damna nec putare\nesse idoneam causam, propter quam se egerant et nocentibus\npoenam uiolatae religionis infligant. ergo si haec ita sunt, nec\n\nsimulacra ipsi habere desiderant, quae conuelli et diripi\nperpetiuntur inpune, immo e contrario perdocent aspernari se\nilla, in quibus spretos se ultione in aliqua significare non curant.\nPhilostephanus in Cypriacis auctor est, Pygmalionem regem\nCypri simulacrum Veneris, quod sanctitatis apud Cyprios et\nreligionis habebatur antiquae, adamasse ut feminam mente\nanima lumine rationis iudicioque caecatis solitumque dementem,\ntamquam si uxoria res esset, subleuato in lectulum numine\ncopularier amplexibus atque ore resque alias agere libidinis\nuacuae imaginatione frustrabiles. consimili ratione Posidippus\nin eo libro, quem scriptum super Gnido indicat superque rebus\neius, adulescentem haud ignobilem memorat — sed uocabulum\neius obscurat — correptum amoribus Veneris, propter quam\nGnidus in nomine est, amatorias et ipsum miscuisse lasciuias\ncum eiusdem numinis signo genialibus usum toris et uoluptatum\nconsequentium finibus. ut similiter rursum interrogem,\nsi in aere atque in materiis ceteris quibus signa formata sunt\nsuperorum potentiae delitiscunt: ubinam gentium fuerant una\natque altera Veneres, ut inpudicam petulantiam iuuenum\npropulsarent ab se longe et contactus impios cruciabili coercitione\npunirent? aut quoniam mites et ingeniis tranquillioribus\ndeae sunt, quantum fuerat, miseris furialia ut restinguerent\ngaudia mentemque in sanam recreatis reducerent sensibus?\nnisi forte, ut uos fertis, libidinis et uoluptatum deae cantumelias\nistas habuere gratissimas nec ultione facinus existimauere\ncondignum quod suas quoque mulceret mentes et quod\nab se subdi humanis cupiditatibus scirent. sed si deae Veneres\ningeniis placidioribus praeditae gerendum esse morem infortuniis\niudicauere caecorum, cum Capitolium totiens edax ignis\nabsumeret Iouemque ipsum Capitolinum cum uxore corripuisset\nac filia, ubinam fulminator tempore illo fuit, ut sceleratum\nillud arceret incendium et a pestifero casu res suas ac semet\net cunctam familiam uindicaret? ubi Iuno regina, cum inclitum\neius fanum sacerdotemque Chrysidem eadem uis flammae\nArgiua in ciuitate deleret? ubi Serapis Aegyptius, cum consimili\ncasu iacuit solutus in cinerem cum mysteriis omnibus\natque Iside? ubi Liber Eleutherius, cum Athenis? ubi Diana,\ncum Ephesi? ubi Dodonaeus Iuppiter, cum Dodonae? ubi denique\nApollo diuinus, cum a piratis maritimisque praedonibus\net spoliatus ita est et incensus, ut ex tot auri ponderibus\nquae infinita congesserant saecula ne unum quidem habuerit\nscripulum quo hirundinibus hospitium, Varro ut dicit set\nMenippeus, ostenderet? infiniti operis res est toto in orbe\ndescribere quae sint fana conuulsa terrae motibus et tempestatibus,\nquae incensa ab hostibus, quae ab regibus et tyrannis,\nquae antistites et sacerdotes et ipsi suspicione auersa nudauerint,\nquae ad ultimum fures et obserata pandentes † remedorum\nobscuritate † canacheni: quae tuta utique permanerent et nullis\nobnoxia fortuitis, si adessent dii praesides aut haberent aliquas\ntemplorum quemadmodum dicitur curas. nunc uero quia cassa\nsunt et nullis habitatoribus tecta, habet in illis fortuna ius\nsuum, et perinde cunctis obiecta sunt casibus quam sunt omnia\n\n\n\n\n\n\ncetera motu interiore priuata.\nin parte hac eadem illud etiam\ndicere simulacrorum adsertores solent, non ignorasse antiquos\nnihil habere numinis signa neque ullum omnino inesse his\nsensum, sed propter indomitum atque inperitum uulgus, quae\npars in populis atque in ciuitatibus maxima est, salutariter\nea consilioque formasse, ut uelut quadam specie obiecta his\nnuminum abicerent asperitatem metu arbitratique praesentibus \\'\nsese sub dis agere facta impia deputarent et ad humana officia\nmorum immutatione transirent: nec propter aliam causam\nuenerabiles formas auro eis argentoque quaesitas, nisi ut adesse\nuis quaedam ipsis in fulgoribus crederetur, quae non oculorum \\'\n- tantum perstringeret sensum, uerum etiam mentes ipsas augustissimae\nlucis radiationibus territaret. quod ratione cum\naliqua uideretur forsitan dici, si post condita deorum templa\natque instituta simulacra nullus esset in mundo malus, nulla\nomnino nequitia, iustitia pax fides mortalium pectora possideret\nneque quisquam in terris nocens neque innocens diceretur scelerosa\nopera nescientibus cunctis. nunc uero cum contra malis\nomnia plena sint, innocentiae paene interierit nomen, per momenta,\nper puncta examina maleficiorum noua noxiorum improbitate\npariantur, dicere qui conuenit, ad incutiendas formidines\nuulgo deorum instituta simulacra, cum praeter innumeras\ncriminum et facinorum formas ipsa etiam uideamus templa\nsacrilegis uiolationibus adpeti ab tyrannis, ab regibus, ab latronibus\net nocturnis a furibus ipsosque illos deos quos ad metus\nfaciendos uetus finxit et consecrauit antiquitas uadere in antra\npraedonum cum ipsis suis aureis metuendisque fulgoribus?\nquid\nenim, si uerum et sine ulla gratificatione perspicias, signa ista\nquae dicunt habent in se magnum, ut merito sperarit atque\nexistimarit antiquitas conspectu illorum posse frangi hominum\n\n\n\n\nuitia et maleficia et mores temperari? falx. messoria scilicet,\nquae est attributa Saturno, metum fuerat iniectura mortalibus,\nuitam uellent ut pacificam degere ac malitiosas abicere uoluntates,\nfronte Ianus ancipiti aut dentata illa qua insignitus est\nclauis, riciniatus Iuppiter atque barbatus, dextra fomitem\nsustinens perdolatum in fulminis morem, Iunonius ille caestus,\naut militari sub galea puellula delitiscens, deum Mater cum\ntympano, cum tibiis et cum psalteriis Musae, Mercurius pinnatus\nArgiphontes, Aesculapius baculo, Ceres mammis cum\ngrandibus, aut in Liberi dextera pendens potorius cantharus,\nMulciber fabrili cum habitu, aut Fortuna cum cornu pomis\nficis aut frugibus autumnalibus pleno, semitectis femoribus\nDiana aut ad libidinem concitans Venus nuda, Anubis canina\ncum facie aut genitalibus propriis inferior Priapus.\n0 species\nformidinum dirae metuendique terrores, propter quos genus\nhominum torpedine in perpetua adfigeretur, nihil moliretur\nattonitum ab omnique se actu sceleroso flagitiosoque frenaret:\nfalciculae claues caliandria fomites talaria baculi tympaniola\ntibiae psalteria, mammae promptae atque ingentes, cantharuli\nforcipes cornuaque pomifera, nuda. corpora feminarum et\nueretrorum magnitudines publicatae! nonne satius fuerat saltitare,\ncantare quam sub titulo grauitatis et seueritatis obtentu\ntam frigida tamque inepta narrare simulacra ab antiquis ad\npeccata cohibenda et ad nocentium formata impiorumque formidines\nP usque adeone mortales saeculi illius ac temporis corde\nfuerant uacui, rationis sensusque nullius, ut ab actionibus\nimprobis tamquam paruuli pusiones personarum monstraosissima\ntoruitate, sannis etiam constringerentur et maniis?\n\n\n\n\net unde est in contrarium res uersa, ut cum tam multa in\nciuitatibus templa sint plena omnium simulacris deorum, tot\nlegibus et generibus suppliciorum tantis iri obuiam nequeat\nmultitudini noxiorum neque ullis remediis audacia possit abscidi,\ntantoque se magis maleficia congeminata multiplicent,\nquanto legibus iudiciisque contenditur imminuere facta crudelia\net poenarum coercitione sedare? quodsi metus aliquos infligerent\nsimulacra mortalibus, legum latio cessaret nec tam diuersae\ncruces facinerosorum constituerentur audaciae. nunc uero quia\nconstitit conprobatumque est, re ipsa inanem esse opinionem\ntimoris qui ab signis dicatur effluere, ad legum decursum est\nsanctiones, a quibus esset formido eertissima et iam fixa constitutaque\ndamnatio, quibus debent et ipsa simulacra, quod\nincolumia adhuc perstant et honoris alicuius concessione\nmunita sunt.\nquoniam satis, ut res tulit, quam inaniter fiant\nsimulacra monstratum est, de sacrificiis deinceps, de caedibus\natque immolationibus hostiarum, de mero, de ture deque aliis\nomnibus quae in parte ista confiunt poscit ordo quam paucis\net sine ullis circumlocutionibus dicere. in hac enim consuestis\nparte inuidias nobis tumultuosissimas concitare, appellare nos\natheos, et quod minime sacrificamus diis, poenas etiam capitis\nbeluarum crudelitatibus inrogare. quod quidem nos fatemur\nnon contemptu facere atque aspernatione diuina, sed quod\nexistimemus huius potentias nominis nihil tale deposcere neque\nrerum huiusmodi cupiditatibus attineri.\nQuid ergo, dixerit quispiam, sacrificia censetis nulla esse omnino facienda? ut uobis non nostra, sed Varronis uestri\nsententia respondeamus, nulla. quid ita? quia, inquit, dii neri\nneque desiderant ea neque deposcunt, ex aere autem facti,\ntesta, gypso uel marmore multo minus haec curant: carent\nenim sensu; neque ulla contrahitur, si ea non feceris, culpa,\nneque ulla, si feceris, gratia. sententia reperiri nulla potest\nintegrior, uerior et quam quiuis possit, quamuis ille sit scaeuus\net difficillimus, occupare. quis est enim pectoris tam optunsi,\nqui aut rebus nullum habentibus sensum hostias caedat et\nuictimas aut eis existimet dandas qui sunt ab his longe natura\net beatitudine disiugati?\nqui sunt, inquitis, di ueri? ut communi\nuobis et simplici respondeamus uerbo, non scimus. quos\nenim uidimus numquam, qui sint scire quemadmodum possumus?\nex uobis audire consueuimus deos esse quam plurimos\net numinum in serie conputari: qui si sunt, ut dicitis, uspiam\nuerique, ut Terentius credit, eos esse consequitur sui consimiles\nnominis, id est tales quales eos uniuersi debere esse concipimus\net nominis huius appellatione dicendos, quinimmo ut\nbreuiter finiam, qualis dominus rerum est atque omnipotens\nipse, quem dicere nos omnes deum scimus atque intellegimus\nuerum, cum ad eius nominis accessimus mentionem. deus enim\nab altero in eo quo deus est nulla in re differt, nec quod unum\n\n\n\n\nest genere, suis esse in partibus minus aut plus potest qualitatis\npropriae uniformitate seruata. quod cum dubium non sit,\nsequitur ut geniti numquam perpetuique ut debeant esse, extrinsecus\nadpetentes nihil nec carpentes aliquas terrenae ex\nmateriae opibus uoluptates.\nergo si haec ita sunt, primum illud\na uobis expetimus noscere, quae sit causa, quae ratio, sacrificia\nut ista faciatis, quid deinde ex hoc lucri ad deos ipsos\nperueniat atque in eorum commoditates subsidat. quicquid enim\ngeritur, debet habere causam sui neque ita esse ab ratione\nseiunctum, ut in operibus geratur cassis et in uacuis ludat\ninanitatis erroribus. numquid forte dii caelestes aluntur his\nsacris et ad eorum conpaginem retinendam nonnullius opus\nest suffectione materiae ? et quis ita est hominum deus prorsus\nqui sit ignorans, ut eos existimet contineri alicuius alimonii\ngenere et cibi esse munus quod eos faciat uiuere et\ninmensam in perpetuitatem durare? quicquid enim causis et\nrebus fulcitur extraneis, necesse est esse mortale et habere ad\npericulum uiam pronam, ubi aliquid coeperit deesse quo uiuitur.\ntum ∗∗ quod ex his rebus quae admouentur altaribus nihil\nuidemus accedere atque ad numinum substantias peruenire.\naut enim tus datur et liquefactum carbonibus disperit, aut\nanimalis est hostia et ab canibus abligurritur sanguis, aut si\naliquod uiscus aris fuerit traditum, ratione ardescit pari et\ndissolutum in cinerem labitur. nisi forte hostiarum deus animas\ndeuorat aut ex aris ardentibus nidorem consectatur et\nfumos, pasciturque de cnisis, quas euomunt ardentia uiscera\nadhuc uda de sanguine et prioribus umecta de sucis. sed si\ndeus ut dicitur nullius est corporis omnique est incontiguus\ntactu, qui fieri potis est, ut corporalibus rebus nutriatur incorporeum,\nquod mortale est ut inmortale sustineat subdatque\n\n\n\n\nsalutem rei quam contingere nequeat et motus subministrare\nuitalis? cessat ergo ut apparet sacrorum haec ratio, neque\ndici a quopiam potis est ea causa sacrificia celebrari, quod\nalantur his numina et eorum sustineantur e pastu.\nnumquid,\nsi forte hoc non est, uoluptatis alicuius animique ut dicitur\ncausa caeduntur diis hostiae et succensis adiciuntur altaribus?\net quisquam est hominum qui deos sibi persuadeat uoluptatum\ndiffusione mollescere, gestire * in libidinis gaudium et uelut\nanimal uile blandis sensibus affici et dulcedinis labilis uolucri\ntitillatione mulceri? quod enim uoluptate dissoluitur, id\ncontraria necesse est tristitia contrahatur, nec immune existere\nab anxietate potest maeroris quod laetitia trepidat et leuitatibus\nextollitur gaudiorum. utroque autem affectu debent esse dii\nliberi, si eos esse perpetuos et mortalium uolumus fragilitate\npriuatos. quid quod omnis uoluptas quasi quaedam est adulatio\ncorporis notisque illis sensibus adsumitur quinque: quam si\nsuperi sentiunt, et eos necesse est esse participes corporum,\nper quae uia est sensibus et accipiendis uoluptatibus ianua.\npostremo quod gaudium est innoxiorum animantium mactatione\nlaetari, miserabilis saepe exaudire mugitus, riuos sanguinis\ncernere, animas cum cruore fugientes patefactisque secretis\nprouoluier intestina cum stercore et ex residuo spiritu exsultantia\nadhuc corda tremibundisque palpitantes in uisceribus\nuenas? semiferi nos homines, quinimmo, apertius ut pronuntiemus\nquod est uerius atque aptius dictu, feri, quos infelix\nnecessitas et malus usus edocuit cibos ex his carpere, miseratione\ninterdum commouemur illorum, arguimus nos ipsi\npenitusque re uisa atque inspecta damnamus, quod humanitatis\niure deposito naturalis uincli consortia ruperimus. deos aliquis\n\n\n\n\ncredet pios beneficos mites caede pecorum delectari diffundique\nlaetitia, si quando sub his concidunt et spiritum miserabiliter\nponunt? et uoluptatis ergo ut cernimus nulla est in sacrificiis\ncausa nec cur fiant ratio ea est, quoniam nec uoluptas .\nest ulla, ac si forte est aliqua, in deos eam cadere nulla posse\nratione monstratum est.\nsequitur ut illam quoque inspiciamus\npartem, quam iactari audimus uulgo et populari in persuasione\nuersari: sacrificia superis ea fieri diis causa, ut iras atque animos\nponant reddanturque mites et placidi feruidorum pectorum\nindignatione sedata. at si definitionem teneamus illam, quam\npertinaciter meminisse conuenit nos semper, uniuersos animorum\nadfectus ignotos diis esse, consectaneum est credere numquam\ndeos irasci, quinimmo nullum adfectum magis esse ab his longe\nquam qui feris et beluis proximus turbat tempestatibus patientes\net ad periculum interitionis inducit. quicquid enim uexatur\nrei alicuius e motu, passibile esse constat et fragile:\nquod passioni fragilitatique subiectum est, id necesse est esse\nmortale: ira autem uexat et patientes se soluit: ergo esse\nmortale dicendum est quod passionibus subiectum est irae.\natquin deos scimus esse oportere perpetuos et naturam inmortalitatis\ntenere: quod si constat et liquidum est, ira ab his\nlonge et ab eorum condicione disiuncta est. nullis ergo rationibus\nconuenit id in superis uelle placare quod posse non\nuideas in eorum beatitudinem conuenire.\nsed concedamus, ut\nuultis, perturbationem huiusmodi familiarem diis esse placandaeque\neius causa res diuinas fieri et sacrorum sollemnia\ncelebrari: quando ergo conueniat adhiberi haec munia uel\nin tempore quo dari? antequam sunt irati et perciti an\ncum fuerint moti ipsisque in indignationibus constituti? si\nne sumant animos, occurrendum est his ante, feras nobis\n\n\n\n\n\n\n\n\nproponitis, non deos, quibus ne saeuiant concitatae et cauearum\ndiscutiant claustra, obiectari moris est escas in quas\nrabide saeuiant et cupidinem uexationis inclinent. sin autem\niam feruidis atque indignatione flagrantibus satisfactio ista\nsacrificiorum oggeritur, non inquiro, non exigo., an illa lauta\net sublimis magnanimitas I numinum homunculorum offensione\nmoueatur habeatque pro uulnere, si quid animal caecum atque\nin nubibus semper ignorationis incedens disaignauerit r dixerit\nquo illorum minueretur auctoritas.\nsed neque illud dici aut\naudire deposco, quas irarum in homines habeant dii causas,\nut sacrificiis debeant contracta offensione mulceri: numquid\naliquas leges sanxere aliquando, mortalibus constitutumque est\nab his umquam, quid eos agere conueniret uel quid non, quid\nconsectari, quid fugere, uel coli se saltem quibus rationibus\ncuperent, ut aliter quam imperauerant gesta ultionibus perse-u\nquerentur irarum contemptique, se uellent de audacibus et\ntransgressoribus uindicare? ut opinor, ab his numquam neque\nconstitutum est aliquid neque sancitem. quoniam nec nisi aliquando,\nneque si sunt ulli, apertissima potuit cognitione dinosci.\nquaenam est ergo iustitia, ut eis ob aliquas causas irascantur\ndii caelites quibus neque se esse monstrare aliquando dignati\nsunt neque ullas dederint aut imposuerint leges quas coli ab\nhis uellent et inuiolabili obsecutione seruari P sed hoc ut dixi\npraetereo et silentio patior abire donatum. unum illud prae\nomnibus quaero: quae causa est, ut si ego porcum occidero\ndeus mutet adfectum animosque et rabiem ponat, si gallinulam,\nuitulum sub illius oculis atque altaribus concremaro, obliuionem\ninducat iniuriae et ab sensu penitus offensionis abscedat?\nquid ad eius dolorem ex opere hoc migrat, aut remedii\ncuius est anser, caper aut pauus, ut ex eius, cruore medicina\nadhibeatur irato? ergone iniurias suas dii uendunt atque ut\n\n\n\n\nparuuli pusiones, ut animos pascant abstineantque ploratibus,\npasserculos pupulos eculeos panes accipiunt, quibus auocare\nse possint, ita di immortales placamenta ista sumunt, quibus\niras atque animos ponant et I in gratiam suis cum offensoribus.\nredeant? atquin ego rebar deos, si modo rectum est credere\nquod motibus exagitentur irarum, sine ullis, praemiis nullisque\nmercedibus iras atque animos ponere et peccatoribus delicta\ndonare. hoc est enim proprium numinum, liberales uenias et\nconcessiones habere gratuitas. quod si fieri non potest, sapientius\nmulto est pertinaciter eos in offensione durare quam munerum\ncorruptione mitescere. crescit enim multitudo peccantium,\ncum redimendi peccati spes datur, et facile itur ad culpas, ubi\nest uenalis ignoscentium gratia.\neqce si bos aliquis aut quodlibet\nex his animal, quod ad placandas caeditur mitigandasque\nad numinum furias, uocem hominis sumat eloquaturque his\nuerbis (ergone o Iuppiter, aut quisquis alius dpus es, humanum\nest istud et rectum aut aequitatis alicuius in aestimatione\nponendum, ut cum alius peccauerit, ego occidar et d, meo\nsanguine fieri tibi patiaris satis, qui numquam. te, laeserim,\nnumquam sciens aut nesciens tuum numen maiestatemque uiolarim,\nanimal ut scis mutum, naturae meae simplicitatem\nsequens nec multiformium morum uarietatibus lubricum? numquid\naliquando tuos ludos minus sancte diligenterque perfeci?\nnumquid aliquem praesulem, tuum nomen qui offenderet ante\ntraduxi? numquid iuraui per te falso? numquid sacrilegis furtis\ntua rapui spoliauique donaria? numquid erui sacratissimos lucos\naut religiosa quaedam loca substructionibus pollui profanauique\npriuatis? quaenam est ergo causa, ut alienum crimen meo\nluatur e sanguine et in I nefas extraneum, mea uita et innocentia\nproducatur? an quod animal uile sum nec rationis nec\n\n\n\n\n\n\nconsilii particeps, quemadmodum pronuntiant isti qui se homines\nnominant et ferocitate transiliunt beluas? nonne primordiis\nisdem eadem et me genuit informauitque natura? nonne\nspiritus unus est qui et illos et me regit? non consimili\nratione respiro et uideo et ceteris adficior sensibus P habent\niecora pulmones corda intestina uentriculos: et mihi membrorum\nnon idem est numerus attributus? amant suos fetus et\ngignendis conueniunt liberis: non et mihi prolis et subrogandae\nest cura et dulcedo, cum fuerit procreata? sed rationales illi\nsunt et articulatas exprimunt uoces. et unde illis notum est,\nan et ego quod facio meis rationibus faciam et uox ista quam\npromo mei generis uerba sint et solis intellegantur a nobis?\ninterroga Pietatem, utrumne sit aequius me occidi, me confici\nan hominem uenia et commissorum inpunitate donari? quis in\ngladium formauit ferrum? non homo? quis cladem gentibus,\nquis nationibus imposuit seruitutem? non homo? quis parentibus,\nfratribus, quis uxoribus, quis amicis mortiferas subdidit\ncommiscuitque potiones? non homo? quis maleficia repperit\naut commentatus est tanta, quanta [uix] explicari decem millibus\nnequeant uel annalium uel diurnorum? non homo? ita istud\nnon feram, non inmane, non saeuum est, non tibi o Iuppiter,\niniustum uidetur et barbarum, me occidi, me caedi, ut fias tu\nplacidus et ut scelerosis contingat inpunitas?\\' ergo ob hanc\ncausam, id est numina ut placentur irata, inaniter fieri sacrificia\nconstitit, cum docuerit nos ratio neque deos irasci aliquando\nneque alterum uelle pro altero confici, caedi nec innoxii\nsanguine abolitionem dissignationibus comparari.\nsed fortasse\naliquis dicet: idcirco dis hostias et cetera inpendimus munera,\nut familiares quodammodo nostris supplicationibus facti res\ntribuant prosperas auertantque a nobis mala, cum gaudiis faciant\nagere nos semper, tristitias uero propellant et ex casibus\n\n\n\n\ninminentia fortuitis. non exiguam curam locus iste desiderat\nnec quod dicitur facile tam consuetum est uel audiri uel credi.\naduolabit enim continuo uniuersus ille doctissimorum chorus,\nqui adseuerans et conprobans fato fieri quaecumque fiunt\neripiat nobis e manibus opinionem istam et inanibus nos arguat\npersuasionibus fidere. quicquid in mundo, inquiet, gestum est,\ngeritur et geretur, olim definitum et fixum est habetque immobiles\ncausas, per quas sint sibi res nexae et inexpugnabilem\nconserant praeteritorum cum imminentibus necessitatem. si\ndefinitum et fixum est, quid optingere singulis mali debeat\nboniue iam certum est. quod si certum est et fixum, uacant\nomnia deorum auxilia, uacant odia, uacant benignitates. tam\nenim praestare non possunt id quod non potest fieri quam\nprohibere ne fiat id quod necesse est euenire. â€  nisi quod\nualidius premere opinionem istam, si uoluerint, quibunt, ut\netiam ipsos deos frustra dicant a nobis coli et superuacaneis\nsupplicationibus adorari. cum enim ordinem uertere et fatalia\nnequeant constituta mutare, quid rei, quid causae est\nfatigare et obtundere eorum aures uelle quorum auxiliis.\nnequeas supremis in necessitatibus fidere ?\npostremo si tristia\natque inportuna dii pellunt, si ea quae sunt laeta atque\namica largiuntur: unde sunt mundo tanti tamque innumerabiles\nmiseri, unde tot infelices lacrimabilem uitam in\nextrema sorte ducentes ? cur immunes a calamitatibus non sunt\nqui momenta per singula, qui per puncta sacrificiis onerant\natque adcumulant aras? nonne alios, inquiunt, uidemus ex\nillis domicilia esse morborum, extinctis luminibus atque auribus\nobseratis, pedum carere processu, truncos sine manibus\ndegere, incendiis, naufragiis et ruinis mergi obrui confici,\npatrimoniis ab ingentibus euolutos mercennario sese labore\n\n\n\n\nfulcire, stipes emendicare supremas, exterminari, proscribi,\nsemper esse in luctibus, liberorum orbitatibus fractos, uexari\nper infortunia cetera quorum species et formas nulla potest\nenumeratio definire? quod utique non fieret, si propulsare, si\nflectere mala ista dii possent sacrorum meritis obligati. nunc\nuero quia casibus nullus est in his locus sed ineluctabili omnia\nnecessitate confiunt, agit sese ordo praescriptus et quod\nsemel decretum est perficitur.\naut ingrati esse dicendi sunt caelites,\nsi, cum habeant iura prohibendi, patiuntur infelix genus\ntot poenis et calamitatibus implicari. set fortasse aliquid\ndicant magnum nec quod auribus debeat frustratoriis, leuibus\net contemnentibus sumi. quas tamen nos partes, quia res\nnimium longi est multique sermonis, inexplicatas transcurrimus\natque intactas, solum illud posuisse contenti, inhonestas uos\nfamas adiungere diis uestris, si eos aliter negatis praestare\nquae bona sunt atque inimica transuertere, nisi prius empti\ncapellarum fuerint atque ouium sanguine et ceteris quae admouentur\naltaribus. indignum enim primum est, ut illa uis\nnuminum subliinitasque caelestium beneficia credatur sua habere\nuenalla, prius sumere atque ita praestare; tum quod foedius\nmulto est, nisi acceperint, prodesse nulli perpetique miserrimos\ndiscriminum subire fortunas, cum prohibere possint ac subuenire.\nsi ex duobus facientibus res sacras nocens unus set\nlocuples, alter angusto lare sed innocentia fuerit et probitate\nlaudabilis, centum ille caedat boues totidemque cum agniculis\nsuis matres, thus pauper exiguum et odoris alicuius unam\nconcremet glebulam: nonne erit consequens, ut debeat credi,\nsi modo nihil numina nisi praemiis antecedentibus praestant,\nut fauorem suum commodent locupleti, auertant a pauperculo\n\n\n\n\nlumina, quem restrictum non animus sed familiaris rei necessitas\nfecit? ubi enim uenalis et mercennarius dator est, ibi\nnecesse est gratiam pro magnitudine muneris tribui et eo inclinare\nsuffragium, unde ad eum qui praestat mercedis plus\nmulto et indecorae corruptionis adfluxerit. quid? si populi rursus\nduo hostilibus dissidentes annis sacrificiis paribus superorum\nlocupletauerint aras alterque in alterum postulent uires. sibi\natque auxilium commodari: nonne iterum. necesse est credi, si\npraemiis sollicitantur ut prosint, eos partes inter utrasqtie\ndebere haesitare, defigi nec reperire quid faciant, cum suas\nintellegant gratias sacrorum acceptionibus obligatas ? aut enim .\nauxilia hinc et inde praestabunt, id quod fieri non potest ;\npugnabunt enim contra ipsos se ipsi, contra suas gratiae. uoluntatesque\nnitentur: aut ambobus populis opem subministrare\ncessabunt; id quod sceleris magni est post inpensam acceptamque\nmercedem. itaque ergo ab diis longe infamia est ista tota\npellenda neque est omnino dicendum praemiis eos ac mercedibus\nallici, bonas ut res conferant dimoneantque contrarias, si.\nmodo dii ueri sunt atque in nominis huius exceptione ponendi.\naut enim fato fiunt quaecumque fiunt, et ambitionis et\ngratiae \\'nullus locus in diis est: aut si excluditur et eicitur\nfatum, non est superae dignitatis boni operis fauores et conlatas\nmunificentias uenditare.\nsatis ut opinor ostendimus\nfrustra diis immortalibus hostias rebus cum consequentibus\nadmoueri, quod neque alantur his neque ullam percipiant uoluptatem,\nneque ut iras aut animos ponant neque ut res tribuant\nfaustas neque ut abigant auerruncentque contrarias. sequitur\nut illam quoque inspiciamus partem quae ab nonnullis consueta\nest adseri et causis caerimonialibus adplicari. aiunt enim\nsacra haec honorandis esse instituta caelestibus, et ea quod\nfaciant, honoris ergo facere et his numinum potentias auctitare.\n\n\n\n\nquid? si similiter dicant euigilare sese atque dormire, deambulare\nsubsistere, conscribere aliquid et lectitare, ut honorem\ndis habeant et dignitatibus eos faciant ampliores? quid enim\ncruore de pecorum, quid sacrorum confectione de cetera superadditur\nhis rei, quid adponitur atque adicitur potestatis? etenim\nhonos omnis qui haberi ab aliquo dicitur et reuerentiae potioris\nadtribui relatiui est et ad alterum generis et constans partibus\nduabus, ex concessione tribuentis et amplificatione sumentis.\nut si quispiam uiso potentissimi nominis atque auctoritatis\nuiro uia decedat, adsurgat, caput reuelet uehiculoque desiliat,\ntum deinde salutet adclinis, ancillatum seruuli pauibundis\ntrepidationibus imitatus; uideo, quid agatur in huiusmodi\nhonorationis officio: summissione alterius datur alteri plurimum\nefficiturque ut uideatur magnus quem suspectio minoris extulerit\net suis anteposuerit rebus.\nsed concessio haec omnis\net honoris de qua loquimur attributio solis habet in hominibus\nsedem, quos naturalis infirmitas et amor in altioribus standi\ndocet gaudere de fastigiis et aliorum comparationibus anteponi.\nat, quaero, in superis ubi est honoris locus, uel quas eis eminentias\naddier sacrorum ex confectionibus inuenitur? augustiores,\npotentiores mactatis pecudibus fiunt, additur illis ex hoc\nquicquam, aut esse dii magis diuinitate occipiunt ampliata?\natqui ego contumeliae proximum, quinimmo esse plenam contumeliam\niudico, cum honorari ab homine deus dicitur et\nmuneris alicuius oblatione mactari. etenim si honos auget\neiusque adcumulat dignitatem cui fuerit attributus, sequitur\nut auctior deus fiat ab homine, a quo fuerit munere et honoris\n\n\n\n\nconlatione donatus: atque ita perducitur res eo ut inferior deus\nsit qui honoribus mactatur humanis, homo uero sublimior qui\nauget potentiam numinis.\nquid ergo, inquiet aliquis, honorem\ndiis dandum nullum esse omnino censetis? si deos nobis proponitis\ntales, quales, si sunt, debent esse, quosque dicere nos\nomnes in istius nominis praedicatione sentimus: quemadmodum\npossumus honorem his non habere uel maximum, cum etiam\nhomines colere potentioribus acceperimus imperiis, cuiuscumque\nordinis fuerint, cuiuscumque fortunae? quisnam iste est\nmaximus? officiosior multo quam habetur a uobis et potentiore.\nin genere constitutus. dicite, inquitis, quae sit opinio de dis\ndigna, recta et honesta nec turpitudinis alicuius deformitate\nculpabilis. primum ut neque illos credas quicquam hominis habere\nconsimile nec quicquam expectare quod sit ab se foris atque extrinsecus\nueniens, tunc quod saepius dictum est, non ardescere\nirarum flammis, non gestire corporea uoluptate, non exambiri\nut prosint praemiis, non ut noceant proritari, benignitatem et\ngratiam non habere uenalem, non gaudere honore conlato, non\nindignari et adfici non dato, sed quod rei diuinae est proprium,\nsua se ui nosse nec se alienis adulationibus aestimare. et\ntamen, ut uideamus istud quod dicitur quale sit, quod est\nistud honoris genus, ueruecem arietem taurum dei sub ore\nconectere conspectuque in eius occidere? quod est honoris\ngenus, deum inuitare ad sanguinem, quem cum canibus\nuideas eum sumere atque habere communem? quod est honoris\ngenus, lignorum structibus incensis caelum fumo subtexere et\neffigies numinum nigrore offuscare ferali? quod si ea quae fiunt\npropria ui pendere, non ante sumptis placet opinionibus aestimari,\narae istae quas dicitis altariaque haec pulchra infelicissimi\nanimalium generis ustrinae, rogi sunt et busticeta in\n\n\n\n\nopus structa foedissimum atque in sedem fabricate fetorum.\nquid dicitis, o isti? ergone ille putor qui ex coriis tollitur\natque expirat ardentibus, qui ex ossibus, qui ex saetis, ex\nagnorum lanitiis gallinarumque de plumis, dei munus et honor\nest, mactanturque hoc illi quorum. templa . cum adire disponitis,\nab omni uos labe puros, lautos castissimosque praestatis?\net quid esse his potest coinquinatius fetidius spurcius, quam\nsi ita facti sunt sensus sui natura, ut in amoribus habeant\ntam saeua sintque illis in uoluptate putores, quos neque ipsi\nsacrificantes ferre nec ingenuae sustinere tractos ualeant per\nspiritum nares? quodsi animantium cruore honorari et adfici\nsuperorum animos existimatis, cur non eis et mulos et elephantos\nmactatis et asinos ? cur non et canes, ursos et uulpes,\ncamelos et belbas et leones? et quoniam uolucres hostiarum\nquoque in numeris ponitis, cur non uulturios aquilas ciconias\ninmussilos buteones coruos accipitres noctuas cumque illis\nsalamandras natrices uiperas solifugas? nempe subest et his\nsanguis et consimili ratione uitali agitantur spiritu. quid in\nillis maioris est operis aut sollertiae in his minus, ut ista non\naugeant, superorum illa amplificent dignitatem? quia rebus ex\nhis, inquit, deos par est honorare caelestes, quibus ipsi alimur,\nsustentamur et uiuimus et quas nobis ad uictum sui numinis\ntribuere benignitate dignati sunt. sed et cuminum nasturcium\nrapa bulbos apium carduos radices cucurbitas rutam mentam\nocimum puleium porrumque sectiuum idem tribuere dii\nuobis esseque in usibus uestris alimÏŒniarum in parte iusserunt.\nquid ergo cessatis altaribus et haec dare rebusque his omnibus\nconilam superspergere bubulam. et acrimonias intermiscere\nceparum?\necce, si uos canes — necesse est enim quaedam\nfingi, perspici ut liquidius res possint — si, inquam, canes et\nasini, si motacillae cum his simul, si hirundines garrulae\n\n\n\n\npariterque cum his porci sensu aliquo humanitatis accepto deos\nputarent atque existimarent uos esse sacraque uobis intenderent\nhonoris ergo facere, non ex materiis aliis aliisque de rebus sed\nquibus ali moris est illis et naturali et petitione fulciri: audire\nuobis exposcimus, utrumne hunc honorem an contumeliam\npotius esse iudicaretis amplissimam, cum hirundines uobis\nmuscas, motacillae caederent consecrarentque formiculas, cum\naltaribus uestris darent asini faenum paleasque libarent, cum\ninponerent canes ossa et humani stercoris proluuiem oncremarent,\ncum ad Ultimum porculi caenum uobis profunderent\nex uolutabris horrentibus, lutosis et uoraginibus sumptum? ita\nergo non despui uestras inflammaremini dignitates stercoribusque\nuos accipi inter atroces conputaretis iniurias? sed taurorum\ncorporibus honoratis uos deos et aliorum animantium caedibus.\net quid hoc ab illo differt, cum et ipsa si nondum, mox tamen\nfutura sint stercora et exigui temporis contracta interiectione\nputescant? denique desinite supponere aris ignem: iam profectocernetis\nuiscera illa taurorum sacra, quibus honor a uobis\nauctificatur deorum, feruescere uermibus et fluctuare, uitiare\net corrumpere statum caeli et ex odoribus morbidis regiones\nconsauciare uicinas: quam si uobis praecipiant dii curam\nuestram in ualetudinem uertere, prandia inde uel cenas sollemni\nex more conficere, longe fugiatis execratique odoris\ngenus ueniam poscatis a superis facturosque uos eis numquam\ntalia sacra iuretis. ita istud non ludere est, non confiteri, non\npandere, quid sit deus nescire nec cui potentiae debeat nominis\nhuius uis subdi appellatioque supponi? cibis uestris auctificatis\ndeos, nidoribus cohonestatis et sucis, et quia uobis iucunda\net grata sunt ea quae uos alunt, deos etiam creditis in\neorum adfluere uoluptates, latratorum et canum ritu offis saeuitias\nponere atque adludere porrigentibus saepius?\net quoniam\n\n\n\n\nnobis in manibus hostiarum sermo uersatur, quae causa, quae\nratio est, ut cum dii inmortales — sint enim et per nos licet\nquicumque esse creduntur — sint unius essentiae uel unius\ndebeant esse naturae, generis et qualitatis unius, non omnibus\nomnes hostiis sed quibusdam quidam sacrorum mulceantur e\nlegibus? quae est enim causa, requiram ut eadem rursus, ut\nille tauris deus, haedis alius honoretur aut ouibus, hic lactentibus\nporculis, alter intonsis agnis, hic uirginibus bubulis,\ncapris ille cornutis, hic sterilibus uacculis, at ille incientibus\nscrofis, hic albentibus, ille taetris, alter feminei generis, alter\nuero animantibus masculinis? si enim honoris et reuerentiae\ncausa mactantur dis hostiae, quid refert aut interest, cuius\nanimalis e capite luatur hoc debitum, cuius ira offensioque\nponatur? an numquid alterius alteri animantis gratior et\niucundior sanguis est, alteri uero alterius uoluptatem infundit\net gaudium? aut, ut fieri moris est, obseruationis alicuius\net religionis metu ille caprina abstinet se carne, porcinum\nalius execratur attactum, huic ouilla fetulenta sunt uiscera,\nac ne stomachum fatiget inualidum, hic bubulam duritiem\nuitat et lactentium lenitatem, quo digerat expeditius, sumit?\nsed erras, inquit, et laberis: nam dis feminis feminas, mares\nmaribus hostias immolare abstrusa et interior ratio est uulgique\na cognitione dimota. non inquiro, non exigo, quid sacrorum\npraecipiant uel quid contineant leges; sed si uicerit ratio atque\nobtinuerit ueritas, differentiam generum nullam in diis esse\nneque ullis sexibus eos esse discretos, nonne solui necesse est,\nnonne rationes has omnes ex stultissimis creditas opinationibus\ncomprobari, inueniri? sapientium uirorum non aduocabo sententias,\nqui risum nequeunt continere, cum discrimina sexuum\ndiis audiunt immortalibus attributa: unoquoque ab hominum\n\n\n\n\nquaero, an ipse apud se credat sibique ipse persuadeat, distinctem\nesse deorum genus, mares ac feminas hos esse et ad\ngenerandos fetus conuenientium membrorum dispositione formatos?\nsed si sexibus sexus pares, id est feminas feminis,\nmares autem hostias dis maribus immolari sacrificiorum iura\npraescribunt: quae in coloribus ratio est, ut merito his albas,\nillis atras conueniat nigerrimasque mactari? quia superis diis,\ninquit, atque ominum dexteritate pollentibus color laetus acceptus\nest ac felix hilaritate candoris, at uero diis laeuis sedesque\nhabitantibus inferas color furuus est gratior et tristibus suffectus\ne fucis. sed si rursus optinuerit ratio, inferorum penitus cassum\nesse nomen et uacuum neque ulla sub terris regna esse\ndomiciliaque Plutonia, opinionem necesse est id quoque frustrari\nquam super atris pecudibus habetis diuisque subterreis.\nquodsi inferi nulli sunt, deos etiam Manium necesse est esse\nnullos. fieri enim qui potest, ut cum loca sint nulla, eorum\nquae non sunt ulli perhibeantur esse cultores?\nsed adsentiamui,\nut uultis, et esse inferos et esse Manes et habitare nescio quos\nin his deos ominibus minus faustos et tristioribus praepositos\nrebus. et quae causa, quae ratio est, ut atrae his hostiae\nnigerrimique admoneantur coloris? quia nigra nigris conueniunt\net tristia consimilibus grata sunt. quid ergo ? non uidetis,\nut uobiscum et nos stolide similiterque ludamus, albas esse\nhostiarum carnes ossa dentes pinguitias omenta cum cerebris\nmollesque in ossibus medullas? sed uellera nigra sunt\nnigraeque animantium saetae. solas ergo immolate diis lanas\nuulsasque ex hostiis saetulas, relinquite infelicissimas pecudes\nspoliatas licet ac tonsas caeli animam ducere et pastibus innocentissimas\nincubare. quodsi grata numinibus inferis ea quae\nsunt nigra furuique existimatis coloris, cur non omnia cetera,\nquae illorum inferre sacrificiis moris est, sint nigra et\n\n\n\n\nfumigata taetreque ut colorata curatis? inficite thura, si dantur,\nsalsas fruges atque uniuersa libamina; lacti oleo sanguini,\nhic ponat ut purpureum colorem, illa ut sint lurida, fuliginem\ninfundite cum fauillis. quod si uobis religio nulla est alba\nquaedam inferre et suos retinentia candores, ipsi uestras religiones\nrationesque dissoluitis, cum sacrorum. in opere nihil\nunum perpetuumque seruatis.\nsed et illud hoc loco consentaneum\nest ex uobis addiscere. si caper caedatur Ioui, quem\npatri sollemne est Libero Mercurioque mactari, aut bos si\nsterilis Vnxiae, quam Proserpinae tribuitis, quod ritu atque\nobseruatione praecipitur:, quid facinoris in hoc erit,! quid malorum\nscelerisue contractum, cum nihil intersit obsequii, cuius\nanimalis e capite honorarium istud debitum compleatur ? confundi\nhaec, inquit, fas non est nec piaculi parui est officia\nrituum procurationumque miscere. causam, oro, edissere. quia\ngeneris certi hostias certis ius est consecrare numinibus certaque\net supplicamenta praestari. et quae iterum. causa est, ut\ngeneris certi hostias certis ius sit consecrare numinibus. certaque\net supplicamenta praestari? et hoc enim ius ipsum debet\nhabere suam causam certisque ab rationibus exoriri, duci,\nantiquitatem consuetudinemque dicturus es? hominum mihi\nscita pronuntias et caeci animalis inuenta: ego autem, cum\npostulo causam mihi depromi, audire desidero aut caelo aliquid\nlapsum aut quod magis res poscit, quid adplicitum Iuppiter\nad tauri habeat sanguinem, ut ei debeat immolari, non debeat\nMercurio, Libero? aut natura quae capri est, ut his rursus\nadcommoda, Iouialibus conueniens sacrificiis non sit? animalium\nfacta est inter deos diuisio.? transactionis alicuius pactione\nconuenit, ut ille contineret ab huius se hostia, hic ut\n\n\n\n\nusurpare desineret alieni sanguinis iura? - an ut zelotypi pusiones\ncommunicare gustatum suarum pecudum nolunt, aut ut gentibus\nfieri moris diuersissimi. fama est, quae habentur his esui,\naliorum eadem reiciuntur a uictibus ?\nergo si haec cassa sunt\nnec rationis alicuius habentia firmitatem, sacrificiorum et ipsa\ninanis est ratio. etenim qui potis est habere idoneam: id quod\nsequitur causam, cum ipsum illud primum, a quo defluit secundum,\ninanissimum esse reperiatur et uacuum et, nulla soliditate\nfirmatum? Telluri, inquiunt, matri scrofa inciens immolatur\net feta, at Mineruae uirgini uirgo caeditur uitula, nullis\numquam stimulis nullius operis excitata ad conatus. atquin\nnos arbitramur nec uirginem uirgini oportuisse mactari, ne\nuirginitas uiolaretur in pecude, qua dea plurimum pollet, nec\nTelluri grauidas atque fetas ob honorem fecunditatis ipsius,\nquam cuncti expetimus et optamus inextinguibili semper\nâ€  fecunditate procedere. nam si, quia uirgo Tritonia est, idcirco\nei conuenit uirgines hostias immolari, et quod Tellus est mater,\nconsimiliter grauidis accipienda est scrofis, ergo et musicis\nApollo, quod musicus, et quod medicus Aesculapius, medicis,.\net quod faber Vulcanus est, fabris, et quod Mercurius eloquens,\neloquentibus debet disertissimisque mactari. quodsi dicere istud\ninsanum est aut ut mediocriter pronuntiem brutum, multo\nillud maioris amentiae est, fetas iugulare Telluri, quod sit\nfetibus grauior, Mineruae castas et uirgines, quia sit pura,\nuirginitatis intactae.\nnam quod dici a uobis accipimus, esse\nquosdam ex diis bonos, alios autem malos et ad nocendi libidinem\npromptiores, illisque ut prosint, his. uero ne noceant\nsacrorum sollemnia ministrari, quanam istud ratione dicatur,\n\n\n\n\nintellegere confitemur nos non posse. nam deos benignissimos\ndicere lenesque habere naturas, et sanctum et religiosum et\nuerum est, malos autem et laeuos, nequaquam sumendum est\nauribus, ideo quoniam diuina illa uis ab nocendi procul est\ndimota et disiuncta natura. quicquid autem potis est causam\ncalamitatis inferre, quid sit primum uidendum est et ab dei\nnomine longissima debet differitate seponi. itaque ut uobis\n. commodemus adsensum, dextrarum sinistrarumque rerum deos\nesse fautores, ulla nec sic ratio est, cur alios alliciatis ad\nprospera, alios uero ne noceant sacrificiis conmulceatis et praemiis:\nprimum quod di boni male non queunt facere, etiam si\nnullo fuerint honore mactati; quicquid enim mite est placidumque\nnatura, ab nocendi procul est usu et cogitatione discretum:\nmalus uero conprimere suam ferociam nescit, quamuis\ngregibus mille et mille alliciatur altaribus. neque enim in\ndulcedinem uertere amaritudo se potest aut ariditas? in umorem,\ncalor ignis in frigora aut quod rei cuicumque contrarium\nest id quod sibi contrarium est in suam sumere atque inmutare\nnaturam. ut si manu uiperam mulceas, uenenato blandiaris\naut scorpio, petat illa te morsu, hic contactus aculeum\nfigat, nihilque illa prosit auso, cum ad nocendum res\nambae non stimulis exagitentur irarum sed quadam proprietate\nnaturae: ita nihil prodest promereri uelle per hostias deos\nlaeuos, cum siue illud feceris siue contra non feceris agant\nsecundum suam naturam et ad ea quae facturi sunt ingenitis\nlegibus et quadam necessitate ducantur. quid quod isto modo\nutrique dii desinunt esse suis in uiribus et suis in qualitatibus\npermanere. nam si bonis ut prosint res diuina conficitur, malis\nautem ne noceant isdem rationibus supplicatur, sequitur ut\nintellegi debeat, nihil dexteros profuturos nulla si acceperint\nmunera fierique ex hoc malos, malos autem si acceperint\n\n\n\n\nnocehdi posituros mentem fierique et hoc bonos: atque ita perducitur\nres eo ut neque hi dexteri neqUe illi sint laeui aut,\nquod fieri non potest, utrique ipsi sint dexteri et utrique iterum\nlaeui.\nestei, concedatur infelicissimas pecudes non sine aliquo\nreligionis officio diuorum apud templa mactari et quod ex usu\nconsuetudinis factum est rationis alicuius causam aliquam\ncontinere: sed si magmfioum uideter atque amplum iugulare\ndiis tauros, si inlibata, si solida concremari animantium uiscera,\nquid sibi reliqua haec uolunt magorum cohaerentia disciplinis,\nquae in sacrorum reconditis legibus pontificalia † restituere\nmysteria et rebus inseruere diuinis? quid, inquam,\nsibi haec uolunt: apexaones hirciae silicernia longaui? quae\nsunt nomina et farciminum genera, hirquino alia sanguine,\ncomminutis alia inculcata pulmonibus. quid taedae, quid,\nneniae, quid Offae non uulgi set quibus est nomen appellatioque\npenitae? ex quibus quod primum est, in exiguas aruina\nest miculas catillaminum insecta de more, quod in secundo\nsitUm est, intestini est perrectio, per quam proluuies editur\nsucis perexsiccata uitalibus. offa autem penita est cum particula\nuisceris cauda pecoris amputata;. quid polimina, quid\nomenta, quid palasea sine ut quidam cognominant plasea P\nex quibus est omentum pars quaedam, qua receptacula uentrium\ncircumretita finiuntur, bonis cauda est plasea siligine et sanguine\ndelibuta, polimina porro sunt ea quae nos proles\n\n\n\n\n\n\n\n\nuerecundius dicimus, a uolgaribus autem adsolent cognomine testium\nnuncupari. quid fitilla, quid frumen, quid africia, quid gratilla\ncatumeum † cumspolium cubula? ex quibus duo, quae prima,\nsunt pultium nomina sed genere et qualitate diuersa, series\nuero quae sequitur liborum significantias continet; et ipsis\nenim non est una eademque formatio. non enim placet carnem\nstrebulam nominare, quae taurorum ex coxendicibus demitur,\npulpamenta non assa, non quae in ueribus exta sunt,\nanimata prunis et torrefacta carbonibus, non salsamina denique,\nquae sunt una commixtio quadrinis copulata de frugibus; non\nsimiliter fendicas, quae et ipsae sunt hirae, quas plebis oratio\nillas solet cum eloquitur nuncupare, non ratione eadem et rumas,\nquae sunt prima in gurgulionibus capita, qua deicere\ncibos et referre natura est ruminatoribus saeculis; non magmenta,\nnon augmina, non mille species uel † amensanguinum\nuel fitillarum, quibus nomina indidistis obscura uulgoque ut\nessent augustiora fecistis.\nsi enim quaecumque ab hominibus\nfiunt maximeque in re sacra debent habere suas causas nec\nsine ratione est quicquam in negotiis omnibus atque in omni\nadministratione faciendum: edissertate nobis et dicite, quae\nsit causa, quae ratio, ut haec etiam diis dentur sacrisque adoleantur\naltaribus. in hoc enim diutius loco huic causae uel\nmaxime necessario inmoramur insistimus inhaeremus, cupientes\naddiscere, quid cum pultibus deo sit, quid cum libis, quid\ndiuersis cum fartibus, confectis iure ex multiplici atque inpensarum\nuarietate conditis. opiparis numina cenis adficiuntur\naut prandiis, ut innumeras conueniat excogitare his dapes?\n\n\n\n\nauersionibus stomachorum laborant et ad expellenda fastidia\nsaporum uarietas quaeritur, ut modo his assa, modo cruda\nponantur, semicocta et modo semicruda? quod si omnes has\npartes quas prosicias dicitis accipere dii amart suntque illis\ngratae uel uoluptatis alicuius uel dulcedinis sensu, quid intercedit,\nquid prohibet, ut non semel haec omnia totis cum animantibus\ninferatis? quae causa, quae ratio est, ut caro strebula\nseparatim, ruma, cauda et plasea separatim, hirae solae omenque\nsolum augmentorum adiciantur in causam? pulmentorum\nuarietatibus adficiuntur dii caelites, ut fieri mos est post cenarum\nditium et locupletium saginlas, frustilla haec paruula\npro suauibus mateolis sumunt, non quibus famem sedent sed\nut palati admoneant otium seque ipsos pleni ad adpetitum\nuoracitatis instigent? o deorum magnitudo mirabilis, o nullis\nhominum comprehensa, nullis intellecta naturis, siquidem ut\nprosint testiculis pecudum redimuntur et rumis neque prius\niras atque animos ponunt nisi sibi adoleri paratas conspexerint\nnenias offasque reddier penitas.\nsequitur, ut de thure deque mero\naliquid sine ulla . nimietate dicamus. copulata enim et mixta\nsunt caerimoniarum et haec genera cultumque adhibentur in\nplurimum. ac primum illud a uobis isto ipso quaerimus percontamurque\nde thure, unde aut quo tempore nosse illud aut\nscire potueritis, ut merito existimetis aut esse diis dandum aut\neorum acceptissimum uoluntati. nouella enim propemodum res\nest neque annorum inexplicabilis series, ex quo eius notitia\nprofluxit in has partes et delubris meruit interesse diuinis.\n\n\n\n\n\n\nnam neque temporibus , quemadmodum creditur et perhibetur,\nheroicis quidnam esset thus scitum est, scriptoribus ut comprobatur\na priscis, quorum in libris posita nulla eius mentio\nreperitur, neque genetrix et mater superstitionis Etruria opinionem\neius nouit aut famam, sacellorum ut indicant ritus, neque\nquadringentis annis quibus Albana res uiguit in usum\ncuiquam uenit, sacra cum res fieret, neque ipse Romulus aut\nreligionibus artifex in comminiscendis Numa. aut esse sciuit\naut nasci, ut pium far monstrat, quo peragi mos fuit sacrificiorum\nsollemnium munia. unde igitur coepta est usurpatio\neius adsumi, aut in antiquam et ueterem consuetudinem quaenam\ninruit nouitas, ut quod tempestatibus tantis necessarium\nnon fuit locum sumeret in caerimoniis primum? nam si sine\nthure religionis officium claudicat necessariaque uis eius est\nquae propitios faciat mitesque hominibus caelites, peccatum\nest ab antiquis, quinimmo piaculis plena uita omnis illorum\nfuit, qui quod maxime conueniens deorum fuerat uoluptati\nper incuriam neclexere libare. sin autem temporibus priscis\nneque homines neque dii huius thuris expetiuere materiam,\nconprobatur et hodie frustra illud inaniterque praestari, quod\nneque antiquitas necessarium - credidit et sine ullis nouitas\nrationibus appetiuit.\ndenique ut illam semper regulam definitionemque\nteneamus, qua demonstratum et fixum est, quicquid\nfiat ab homine, habere oportere suas causas, et in ista quoque\nretinebimus parte, ut requiramus ex uobis quae sit causa, quae\nratio, ut ante ipsa numinum signa thura iniciantur altaribus\net ex eorum incendio familiaria fieri existimentur et mitia.\nquid ex huiusmodi facto adquiritur his rei aut eorum ad animos\nquid aocedit, ut merito iudicemus recte ista dependi et\nnon frustra atque inaniter concremari? ut enim uos debetis\nostendere, cur thura diis detis, sic et deos sequitur ut debeatis\nexpromere habere aliquam causam, cur ea non respuant,\n\n\n\n\n\nquinimmo cur ea tam † familiariter concupiscant honoramus, inquiet\naliquis fortasse, his deos. sed nos non uestrum, sed numinum\nrequirimus sensum, nec quid fiat a uobis, sed pendatur ab\nhis quanti quod in praemium datur fauoris interrogamus. sed\ntamen, o pietas! quantus iste est honor aut qualis, qui ex\nignis odore conficitur et resina ex arboris conparatur? nam ne\nforte ignoretis, quid aut unde sit thus istud: uiscum est ex\ncorticibus * profluens ita ut ex amygdalo, ceraso resina lacrimabili\ndestillatione coalescens. hocine ergo superas honorat\net auctificat dignitates, aut offensa si aliquando contracta est,\nthuris uapore dissoluitur et temperata indignatione sopitur?\nquid ergo cessatis cuiuslibet arboris uiscum sine ulla passim\ndifferitate comburere? nam si honorantur hoc numina nec indigne\nsustinent Panchaicas sibi ardere resinulas, quid interest,\nunde fumus altaribus conficiatur in sanctis uel ex uisci quo\ngenere nubes suffitionis exaestuent? an numquid aliquis dicet!\nidcirco superis thus dari, quod odoratus habeat suaues et narium\ncommulceat sensum, reliqua uero sint aspera et ob causam •\noffensionis exclusa? habent enim dii nares, quibus ducant aerios\nspiritus, accipiunt auras et remittunt, ut penetrare illos possint\nnidorum differentium qualitates. quod si damus ut fiat, mortalitatis\neos adiungimus legi et excludimus diuinitatis a finibus.\nquicquid enim spirat et reciprocos halitus auris commeabilibus\nducit, id necesse est esse mortale, quia caeli sustineatur e\npastu. quicquid autem caeli sustinetur e pastu, si recursus\nabstuleris quibus alternatio redditur abstrahiturque uitalis,\noblidi eius necesse est animam et rationem subrui atque\ninterire uiuendi. ergo si et dii spirant odoremque ad se adtrahunt\nauris comitantibus inuolutum, non est ab re dicere, et\nalienis eos suffectionibus uiuere et interclusis posse spiraminibus\ninterire. et unde nouissime scitis, an si odorum suauitate\n\n\n\n\ncapiuntur, eadem sint eis iucunda quae uobis et parili sensu\nut uestras deorum mulceant adficiantque naturas? nonne fieri\npotis est, ut quae uobis adferunt uoluptatem contra illis\naspera uideantur et tristia ? cum enim sint essentiae dispares\nsubstantiaeque non unae, quibus effici rationibus potest,\nut quod qualitate diuersum est unum sentiat accipiatque contactum?\nan non cottidie cernimus et inter animantia terris\norta esse aliis eadem uel amara uel dulcia, mortifera his esse\nquae illis nata in perniciem non sunt, ut quae illos mulceant\nodoribus laetis eadem pestiferos halitus aliorum corporibus\nspirent? sed hoc ut fiat et accidat non in rebus est causa,\nquae simul esse mortiferae, simul salutares, simul dulces nequeunt\nsimulque amarae consistere, sed ut quisque est factus,\nad extrinsecus rei uenientis attactum ita afficitur, qualitatem\nnon accipit ex rerum inpulsionibus natam sed ex sui sensus\ncontagiique natura. uerum omnis haec ratio longe est ab diis\nsita nec exigui limitis interiectione discreta. nam si uerum\nest, ut ab sapientibus creditur, incorporales hos esse nec oliditatis\nalicuius eminentia subleuari, inanis apud hos odor est\nnec sensibiliter commouere aura eos potis est nidoris alicuius,\nnon si mille tu pondera masculi thuris incendas caelumque\nhoc totum redundantium uaporum nebulositate cludatur. quod\nenim non habet robur et substantiam corporalem, contrectari\nab substantia non potest corporali: odor autem corpus est,\ntactis sicut naribus indicatur: ab deo ergo sentiri ratione non\npotest ulla, qui caret robore corporis atque omni sensu et contagione\npriuatus est.\nmerum thuris est socium, quod explanari\nconsimiliter poscimus cur eius superfundatur incensioni. nisi\n\n\n\n\nenim ratio cur fiat ostenditur nec habebit expositam sui causam,\nnon iam istud errori obiciendum est ludicro sed ut\ndicatur expressius insaniae dementiae caecitati. ut enim iam.\nsaepius dictum est, debet omne quod geritur causam sui habere\nperspicuam nec caliginis alicuius obscuritate contectam: si ergo\nfiditis facto, aperite, monstrate, liquor iste cur detur, id est\nuinum superfundatur altaribus. numquid enim numinum corpora\nsitim sentiunt aridam et eorum necesse est siccitates\numore aliquo temperari? numquid nobis ut mortalibus moris\nest cenis intermiscere potiones, pari etiam more post solidos\nuictus liborum et pultium hostiarumque caesarum, quo putrefiat\nfacilius et percoquatur cibus, frequentissimo inrigant accipiuntque\nse uino? date quaeso immortalibus \\'diis ut bibant .\nscyphos, brias, pateras simpuuiaque depromite, et quoniam\nlautis pinguibusque se dapibus atque opimis inferciunt escis,\nne quod in stomachi tramite male transuoratum substiterit\nuiscus, succurrite, properate; Ioui optimo maximo merum ne\npraefocetur date, cupit eructare nec potis est, ac ni illa labatur\net dissoluatur obstructio, periculum maximum est ne oblisus\ninterrumpatur spiritus et uiduatum remaneat sine suis\nadministratoribus caelum.\nsed frustra, inquit, inequitas nobis:\nnon enim nos superis ob eas profundimus merum causas, tamquam\nillos existimemus aut sitire aut bibere aut suauitatis\neius adfectione laetari. honoris eis ergo datur; quo fiat illorum\nelatior, amplior augustiorque sublimitas, altaria super ipsa\nlibamus et uenerabiles muscos carbonibus excitamus extinctis.\net quae grauior infligi contumelia dis potest, quam si eos\ncredas accepto mero propitios fieri, aut honorem existimes\nhabitum his magnum, si modo uini exigui rores super uiuidam\n\n\n\n\nieceris atque instillaueris prunam? non nobis est sermo cum\nhominibus rationis expertibus neque quibus non sit communis\nwtellegentia.e ueritas, inest et uobis sapientia, inest sensus,\nuerumque nos dicere apud uos ipsi interiore iudicio scitis.\nsed quid facere possumus considerare nolentibus penitus res\nipsas secumque ipsos loqui? facitis enim quod fieri cernitis,\nnon quod fieri oportere confiditis: plurimum quia apud uos ualet\nnullam habens consuetudo rationem quam rerum inspecta\nnatura ueritatis examinatione ponderata. quid est enim deo\ncum uino, aut in eius materia uis qualis aut quanta est, quod\ncum effusum fuerit, sublimitas eius augescat et honorata existimetur\nauctoritas ? quid, inquam, deo cum uino est, Veneriis\nre proxima, neruos omnium debilitante uirtutum, uerecundiae,\npudoris et castitatis inimica, quod in insanias et furores\nmentes saepius praecipitauit excitas ipsosque illos deos maledictis\nconpulit exauctorare dementibus ? itane istud non nefas\net plenum sacrilegii crimen est, honori dis hoc dare, quod si\ntu id auidius sumpseris, quid facias nescias, quid loquaris\nignores, ad extremum temulenti, luxuriosi et perditi conuicium\ninfamiamque merearis?\noperae pretium est etiam uerba ipsa\ndepromere, quibus cum uinum datur uti ac supplicare consuetudo\nest \\'mactus hoc uino inferio esto\\'. inferio), inquit Trebatius,\nuerbum ea causa est additum eaque ratione profertur,\nne uinum omne omnino quod in cellis atque apothecis est\nconditum, ex quibus illud quod effunditur promptum est, esse\nsacrum incipiat et ex usibus eripiatur humanis. addito ergo\nhoc uerbo solum erit quod inferetur sacrum nec religione\nobligabitur ceterum. qualis ergo hic honor est, in quo imponitur\nquasi lex deo, ne plus quaerat quam datum est? aut\ncuius ipse est auiditatis deus, qui nisi uerbi fuerit praescriptione\nsummotus, cupiditatem suam protendat ulterius et\n\n\n\n\napothecis suis supplicem priuet? \\'mactus hoc uino inferio esto\\':\niniuria est ista, non honor. quid enim, si diuus amplius hoc\nuolet neque erit contentus inlato? nonne insigniter dicendus\nest laedi qui honorem accipere cum condicione cogetur? nam\nsi exceptione non addita sacrum necesse et fieri omne omnino\nquod in cellis est uinum, manifestum est et deo contumeliam\nflexi, cui modus constituatur inuito, et uos ipsos in re sacra\ncaerimoniarum officia uiolare, qui non tantum tribuitis uini\nquantum deum uidetis sibi uelle praestari. \\'maetus hoc uino\ninferio esto\\' quid est aliud quam dicere: tantum esto mactus\nquantum uolo, tantum amplificatus quantum iubeo, tantum\nhonoris adsumito quantum te habere decerno et uerborum\ncircumscriptione definio? o deorum sublimitas praepotena., quam\nuenerari, quam colere officiis officiis caerimonialibus debeas,\ncui legem uenerator inponit, quam cum pactionibus adorat et\nformulis, quae per unius formidinem uerbi ab inmodicis uini\ncupiditatibus arceatur.\nsed sit ut uultis honor in uino, sit in\nthure, immolatione et caedibus hostiarum irae numinum offensionesque\nplacentur. etiamne di sertis, coronis adficiuntur et\nfloribus ? etiamne aeris tinnitibus et quassationibus cymbalorum?\netiamne tympanis? etiamne symphoniis? quid? efficiunt crepitus\nscabillorum, ut cum. eos audierint numina, honorifice\nsecum existiment actum et feruentes animos irarum obliuione\ndeponant? an numquid ut paruuli pusiones ab ineptis uagitibus\ncrepitaculis exterrentur auditis, eadem ratione et omnipotentia\nnumina tibiarum stridore mulcentur et ad numerum\ncymbalorum mollita indignatione flaccescunt? quid sibi uoluat\nexcitationes illae quas canitis matutini conlatis ad tibiam\nuocibus? obdormiscunt enim superi,- remeare ut ad uigilias\ndebeant. quid dormitiones illae quibus bene ut ualeant auspicabili\nsalutatione mandatis? somni enim quiete soluuntur\n\n\n\n\noccuparique ut hoc possint, lenes audiendae sunt neniae. lauatio,\ninquit, deum matris est hodie. sordescunt enim diui et ad\nsordes eluendas lauentibus aquis opus atque adiuncta aliqua\ncineris frictione. louis epulum eras est. Iuppiter enim cenat\nmagnisque implendus est dapibus, iamdudum inedia gestiens\net anniuersaria interiectione ieiunus. † Aesculapii geritur celebraturque\nuindemia. colunt enim dii uineas et ad suas usiones\ncontractis exprimunt uindemiatoribus uinum. lectisternium\nCereris erit Idibus proximis. habent enim dii lectos atque ut\nstratis possint mollioribus incubare, puluinorum tollitur atque\nexcitatur inpressio. Telluris natalis est. dii enim ex uteris\nprodeunt et habent dies laetos quibus eis adscriptum est auram\nusurpare uitalem.\nludi uero, quos facitis, quibus Floralibus et\nMegalensiis nomen est ceterique omnes alii quos esse sacros\nuoluistis et religionum inter officia deputari quam rationem\nhabent, quam causam, ut institui condique debuerint et ex\nnuminum appellatione signari? honorantur, inquit, his dii et\nsi quas ab hominibus continent offensionum memorias inlatarum,\nabiciunt, excludunt redduntque se nobis redintegrata familiaritate\nfautores. et quae. causa est rursus, ut tranquilli, placidi\nefficiantur et mites, ineptae si res fiant et ab hominibus otiosis\nmultitudine spectante ludatur? ponit animos Iuppiter,\nsi Amphitryon fuerit actus pronuntiatusque Plautinus, aut si\nEuropa, si Leda, Ganymedes fuerit saltatus aut Danae, motum\nconpescit irarum? tranquillior, lenior Mater Magna efficitur,\nsi Attidis conspexerit priscam refricari ab histrionibus fabulam?\nobliterabit offensam Venus, si Adonis in habitu gestum agere\nuiderit saltatoriis in motibus pantomimum? indignatio relanguescit\nAlcidae, si tragoedia Sophoclis cui Trachiniae nomen\n\n\n\n\nest, Euripidis aut Hercules actitatur? existimatue tractari se\nhonorifice Flora, si suis in ludis flagitiosas conspexerit res agi\net migratum ab lupanaribus in theatra? itane istud non est\ndeorum inminuere dignitatem, dicare et consecrare turpissimas\nres eis, quas censor animus respuat et quarum actores inhonestos\nesse ius uestrum et inter capita conputari iudicauit infamia?\nmimis nimirum dii gaudent, et illa uis praestans neque\nullis hominum comprehensa naturis libentissime commodat\naudiendis his auris, quorum symplegmatibus plurimis intermixtos\nse esse derisionis in materiam norunt: delectantur, ut\nres est, stupidorum capitibus rasis, salapittarum sonitu atque\nplausu, factis et dictis turpibus, fascinorum ingentium rubore.\niam uero si uiderint in femineas mollitudines eneruantes se\nuiros, uociferari hos frustra, sine causa alios cursitare, amicitiarum\nfide salua contundere se alios et crudis mutilare de\ncaestibus, certare hos spiritu, buccas uento distendere uocibusque\ninmanibus concrepare: manus ad caelum tollunt, rebus\nadmirabilibus moti prosiliunt, exclamant, in gratiam cum\nhominibus redeunt. haec si diis immortalibus obliuionem adferunt\nsimultatum, si ex comoediis, Atellanis, mimis ducunt .\nlaetissimas uoluptates, quid moramini, quid cessatis, quin et\nipsos dicatis deos ludere lasciuire saltare, obscenas conpingere\ncantiones et clunibus fluctuare crispatis? quid enim differt aut\ninterest, faciantne haec ipsi an ab aliis fieri in amoribus atque\nin deliciis ducant?\nunde isritur fluxit uel ex quibus enata est\ncausis opinionum haec prauitas ? ex eo scilicet maxime, quod\nnequeuntes homines quidnam sit deus scire, quidnam sit uis\neius, natura substantia qualitas, utrumne habeat formam - an\n\n\n\n\nnulla sit corporis circumscriptione finitus, agat aliquid an non\nagat, uigiletne perpetuo an aliquando soluatur in somnos,\ncurrat sedeat ambulet an ab huiusmodi motibus et cessatione\nsit liber haec omnia ut dixi nequeuntes scire neque natione\naliqua peruidere in eas sunt opinationes lapsi, ut deos ex se\nfingerent et qualis sibi natura est et illis talem darent actionum,\nsensuum uoluntatumque naturam. quodsi animal cernerent\nnullius esse se pretii nec inter formiculam plurimum\nseseque esse discriminis, profecto desinerent arbitrari quicquam\nae habere commune cum superis et intra suos fines humilitatis\nsuae modestiam continerent. nunc uero quia cernunt ora oeulos\ncapita buccas auriculas nasos ceterasque se alias membrorum\ngenere ac uiscerum portiones, et deos existimant eadem\nratione formatos habitumque illos suum compagine in corporea\ncontinere: et quia gaudere laeta re maestosque se fieri tristioribus\nconspiciunt causis, arbitrantur et numina ex rebus hilarioribus\ngaudere et ex minus laetis animorum contractione conduci\n: adfici se ludis, patent et caelitum mentes ludorum delectatione\nmulceri: et quia illis se uolup est lauacrorum rafouere.\nnere caldoribus, et superis ducunt laustionum esse munditias\ngratas: uindemiamus nos homines, et deos rentur et credunt\nsuas ducere atque agitare uindemias: dies nobis natalicii sunt,\net potentias caelites dies autumant habere natales. quodsi\npossent adacribere ualetudines, aegritudines et corporales diis\nmorbos, non dubitarent eos lienosos, lippulos atque enterocelicos\ndicere, eo quod ipsi et lienosi et lippi sunt saepe et ingentium\nherniarum magnitudine ponderosi.\nage nunc summatim, quo-\nDiam sermo prolatus est et perductus in haec loca, singularum\npartium oppositionibus comparemus, utrumne uos melius rebus\nde superis sentiatis an potius nos multo et honoratius\n\n\n\n\nopinemur et rectius quodque rei diuinae suam praestet atque attribuat\ndignitatem. ac primum uos deos, quos in rerum natura\nuel arbitramini esse uel creditis quorumque in templis omnibus\nsimulacra constituistis et formas, profitemini esse natos et ex\nmasculorum feminarumque seminibus conuentionum progenitos\nlege. at uero nos contra, si modo dii certi sunt habentque\nhuius nominis auctoritatem potentiam dignitatem, aut in.,\ngenitos esse censemus - hoc enim religiosum est credere â€“\naut si habent natiuitatis exordium, dei summi est scire, quibus\neos rationibus fecerit aut saecula quanta sint, ex quo eis\nadtribuit perpetuitatem sui numinis inchoare. uos habere sexus\ndeos aliosque ex his mares, feminini generis alios esse censetis:\nnos potentias caelites discretas esse sexibus abnegamus, quoniam\ndiscrimen huiusmodi terrenis animantibus datum est\nquas coire, quas generare auctor uoluit rerum substituendis\nper libidinem prolibus.. nos hominum similitudinem gerere et\nmortalium uultibus existimatis esse formatos: nos effigies remur\nsubmotas esse ab his longe, quoniam forma mortalis est corporis,\net si forte est ulla, comprehendere neminem posse\nindubitabili adseneratione iuramus. a uobis artificia singuli\nopificum more habere perhibentur: ridemus, cum audimus nos\nista, quoniam diis artes necessarias ducimus arbitramurque non\nesse et eas constat et liquidum est paupertatis ad subsidium\nconparatas.\ndiscordias alios ex hii) uos, alios dicitis qui pestilentias\ninrogent., alios qui amores, qui furias, alios uero qui\npraesint bellis. et sanguinis effusione laetentur: at uero nos\ncontra. ab ingeniis numinum iudicamus esse ** disiunctas, aut\nsi sunt qui haec mala miserrimis inferant subiciantque mortalibus,\nab deorum contendimus procul esse natura nec sub\nhuius nominis praedicatione ponendos. irasci et perturbari uos\nnumina ceterisque animorum adfectibus mancipata esse atque\nobnoxia iudicatis: nos huiusmodi motus alienos existimamus\n\n\n\n\nab his esse; sunt enim ferocium generum et mortalitatis obeuntium\nfunctiones. uos pecorum sanguine, uos caedibus et\nmactationibus hostiarum gaudere, laetari et in gratiam cum\nhominibus remini offensionibus redire sopitis: nos amorem sanguinis\nnullum esse in caelitibus ducimus nec esse tam duros,\nut miserorum animantium caede saturatas abiciant iras. uos\n. mero, uos thure honorem arbitramini diis addi et eorum augescere\ndignitates: nos monstrum et prodigium iudicamus, quod\nquisquam hominum credit aut augustiorem fieri deum fumo\naut ex roribus exiguis uini ipsum sibi ab hominibus ducere\nsatis sancte atque honorifice supplicatum. uos aeris tinnitibus\net tibiarum sonis, uos equorum curriculis et theatralibus ludis\npersuasum habetis deos et delectari et adfici irasque aliquando\nconceptas eorum ista satisfactione molliri: nos inconueniens\nducimus, quinimmo incredibile iudicamus, eos qui gradibus\nmille genus omne uirtutum perfectionis transierint summitate\nin uoluptatibus habere atque in deliciis res eas quas homo\nsapiens rideat et quae non aliis uideantur continere aliquid\ngratiae quam infantibus paruulis et triuialiter et populariter\ninstitutis.\nhaec cum ita se habeant cumque sit opinio\nnum tanta nostrarum uestrarumque diuersitas, ubi aut nos\nimpii aut nos pii, cum ex pectorum sensibus pietatis debeat\natque inpietatis ratio ponderari? non enim simulacrum qui\nsibi aliquod conficit quod pro deo ueneretur aut qui pecus\ntrucidat innoxium sacrisque incendit altaribus thus, is habendus\nest rebus deditus esse diuinis. opinio religionem facit et recta\nde diis mens, ut nihil eos existimes contra decus propriae\nsublimitatis appetere. cum enim cuncta quae his dantur sub\noculis hic nostris uideamus absumi, quid ad eos aliud ab nobis\ndicendum est peruenire nisi opiniones diis dignas et eorum\n\n\n\n\nconuenientissimas nomini ? haec sunt dona certissima, sacrificia\nhaec uera; nam pulticulae, thura cum carnibus rapacium alimenta\nsunt ignium et parentalibus coniunctissima mortuorum.\nSed si dii immortales nequeunt, inquit, irasci neque ullis animorum\nadfectibus eorum quatitur concutiturque natura, quid\nhistoriae sibi uolunt, quid annales, quorum in conscriptionibus\nlegimus nonnullis offensionibus deos motos pestilentias, sterilitates\nac frugum inopias aliaque intulisse ciuitatibus nationibusque\ndiscrimina eosque rursus sacrorum satisfactione placatos\nindignationum posuisse feruores et in habitum laetiorem statum\ncaeli tempestatumque mutasse? quid terrarum fremitus, quid\nmotus, quos esse accepimus factos, quod essent acti per indiligentiam\nludi nec ad suam formam condicionemque curati,\ninstauratis his tamen et curiosa obseruatione repetitis superorum\nconquieuisse terrores et ad hominum curam familiaritatemque\nreuocatos? quotiens, uatum iussis haruspicumque responsis\npostquam diuina res facta est et ex gentibus transmarinis\nacciti dii quidam delubraque his facta et in altioribus\ncolumnis signa quaedam et simulacra sunt constituta, et inminentium\nauersi sunt periculorum metus et grauissimi hostes\npulsi et amplificata res publica est et uictoriarum frequentibus\ngaudiis et prouinciarum possessione conplurium? quod utique\nnon fieret, si sacrificia, si ludos ceterosque aspernarentur dii\ncultus neque se honorari eorum procurationibus ducerent. si\nergo his datis calor omnis numinum indignatioque frigescunt\nuertunturque in prospera ea quae uidebantur adferre terrores:\nmanifestum est haec omnia non sine caelitum fieri uoluntate,\net quod ea tribuantur a nobis, inaniter et cum tota inperitia\nreprehendi.\nuentum est ergo, dum loquimur, ad ipsum articulum\ncausae, uentum rei ad cardinem, uentum ueram atque\nad iustissimam quaestionem, in quam conuenit ut\n\n\n\n\n\n\ndebeamus inspicere formidine superstitionis amota et gratificatione\ndeposita, utrumne hi dii sint quos saeuire adseueratis offensos\nreddique sacrificiis mites an sint longe aliud et ab huius m\ndebeant et nominis et potentiae segregari. non enim imus\ninfitias, in annalium scriptis contineri haec omnia quae sunt\na uobis in oppositions prolata: nam et ipsi pro modulo ingeniique\npro captu et legimus et esse positum scimus, ludis\nquondam ipsis circensibus, qui Ioui maximo fierent, patremfamilias\nquendam, antequam inciperent res agi, seruum pessime\nmeritum per circi aream mediam transduxisse caesum uirgis\net ex more multasse post patibuli poena. ludis dein terminatis\nprofligatisque curriculis non multi post temporis spatium\nciuitatem occepisse pestilentia uastari, cumque dies adderet\nmalum malo grauius, cateruatim et populus interiret, rusticulo\ncuidam sorte humilitatis obscuro Iouem per insomnium dixisse,\nuti ad consules uaderet, praesulem sibi displicuisse monstraret,\nposse melius fieri ciuitati, si ludis sua religio redderetur et ex\nintegro rursus curiosa obseruatione procederent. quod cum\nille facere minime curasset, uel quod esse uanum suspicaretur\ninsomnium nullamque habiturum apud audituros fidem uel\nquod ingenitae humilitatis memor potestatis tantae fugeret et\nformidaret accessum, cunctatori redditum inimicum Iouem filiorum\nobitus inrogauisse pro poena. mox cum et ipsi proprium\nminaretur interitum, ni praesulis pergeret nuntius inprobati,\nobeundi formidine territatum, cum iam et ipse contactus\npestilentiae flagraret incendio, de sententia propinquorum perlatum\nad curiam patrum insomnique exposita uisione flammas\neuolauisse contagii: ludorum deinde instauratione decreta et\nspectaculis adhibitam grauem curam et priorem populo redditam\nsanitatem.\nSed neque illud aeque nos negabimus scire, temporibus\nquondam ciuitatis et reipublicae duris, uel quae lues infesta\nfaciebat continua populum contage conficiens, uel quae hostes\nualidi et ad periculum libertatis auferendae proeliorum prosperitate\niam proximi, iussis et monitis uatum transmarinis:\nex gentibus quosdam deos accitos magnificisque honoratos\ntemplis et luis sedasse flagrantiam et uiribus hostium fractis\nfrequentissime triumphatum et auctos imperii fines innumerasque\nprouincias sub leges uestri cecidisse dominatus. sed neque\nhoc nostram conscientiam fugit lectum et positum, ictum cum\nesset Capitolium fulmine multaque in hoc alia, Iouis etiam\nsimulacrum, sublimi quod in culmine stabat, suis esse ab sedibus\nprouolutum. responsum deinde ab haruspicibus editum,\nres scaeuas tristissimasque portendi ab incendiis, caedibus, ab\nlegum interitu et ab iuris occasu, maxime tamen ab domesticis\nhostibus atque ab impia coniuratorum manu. sed flecti\nhaec posse, immo aliter publicari scelerata non posse consilia,\nnisi Iuppiter rursus altiore in culmine figeretur orientalem\nconuersus ad cardinem radiisque oppositus solis. adfuisse dicto\nfidem: nam subrecto culmine conuersoque ad solem signo patuisse\nres abditas et reserata in maleficia uindicatum.\nHabent quidem miraculi speciem — quinimmo habere creduntur\n— cuncta ista quae dicta sunt, si ita ut sunt prompta humanum\nueniant ad auditum, nec diffitemur inesse his quiddam,\nquod in prima positum quemadmodum dicitur fronte perstringere\naures possit et ueritatis similitudine circumuenire. ceterum\nsi penitus intueri res factas, personas et personarum uolueris\nuoluntates, nihil esse reperies diis dignum et, quod saepe iam\ndictum est, quod ad huius nominis speciem dignitatemque\nreferatur. quis est enim primum qui deum illum fuisse credat,\nqui currentibus frustra delectaretur eculeis auocarique se\n\n\n\n\n\n\n\n\n\n\ngenere hoc ludicri iucundissimum duceret? immo illum fuisse\nquis est qui adsentiatur Iouem, quem deum principem dicitis\net rerum quaecumque sunt conditorem, qui spectatum proficisceretur\ne caelo cantherios de uelocitate certantes, replicantes\ngyros septem, et quos dissimiles ipse corporum esse in mobilitate\nuoluisset, eos tamen gauderet transire, transiri, pronos et\ncernuos ruere, cum curribus resupinos uerti, trahi alios, cruribus\net claudicare praefractis, et ineptias nugis et crudelitatibus\nmixtas summis in uoluptatibus habuisset quas homo\nquiuis lautus nec ad studium plenae grauitatis ac ponderis\neruditus puerilia duceret atque aspernaretur ut ludicra? quis\nest, inquam, qui credat, repetamus ut assidue hanc uocem,\ngeneris eum fuisse diuini, qui, quoniam ludis actus per circi\nest spatium meritorum poenas et supplicia redditurus, ira eiacerbatus\nardesceret seseque ad uices adcingeret ultionis? si\nenim nocens seruus atque illa fuerat animaduersione puniendus:\nqui debuit Iuppiter indignatione aliqua commoueri, cum ageretur\niniuste nihil, immo cum nocens caput poenis conuenientibus\nplecteretur? sin autem inmunis ab scelere neque ulli obnoxius\ncrimini: uitiosi praesulis ipse fuit in causa, cui cum\nsubuenire potuisset, non fecit, immo ipse quaesiuit et pati\nquod inprobabat et ab aliis poenas suae permissionis exigere.\net cur laesum deinde illo se questus est et pronuntiauit in\npraesule, quia crucis ad poenas per circi actus est medium\nuirgis dilaceratus et flagris?\net quid ex hoc facto labis potuit\net foeditatis ecfluere, quod aut circum faceret minus purum\naut Iouem contaminatum, cum per exigua. momenta, per puncta\ntot in orbe conspiceret milia mortis in generibus uariis et\ncruciatibus interire diuersis? ante, inquit, est actus, ludi quam\n\n\n\n\ninciperent confici. si sacrilego pectore religionisque contemptu,\nest ut ignoscere debeamus Ioui indignanti se spretum nec\ncircensibus propriis sollicitiorem adhibitam curam, sin autem\nerrore uel casu latens illud non est animaduersum et cognitum\nuitium, n\\'onne fuerat rectum Iouique conueniens, ut humanis\nignosceret lapsibus et inprudentiae caecitatem ueniali\nconcessione donaret? sed uindicanda res fuit. et post haec\naliquis fuisse illum deum credet, qui puerilis incuriam ludicri\nciuitatis ultus est et persecutus interitu, grauitatis ac ponderis ,\naut ullius habuisse constantiae firmitatem, qui ut sibi ex integro\nuoluptatis in gaudia curreretur, uenenatam in perniciem\naeris haustus uertit et pestilentiae morbo stragem mortalitatis\nindixit? si ludorum exhibitor magistratus minus curauit ediscere,\nquisnam esset illo die circi actus per medium, contractaque\nest ex hoc culpa, quid infelix commeruerat populus, ut\naliena delicta capitis sui dissolueret poenis pestilentibusque\ncontagiis crudeliter expelleretur e uita? immo quid feminarum\ngenus, quas ab negotiis publicis condicio fragilitatis excepit,\nquid adultae uirgines, quid puerculi fecere pusiones, quid\ndenique adhuc parui nutricum sub alimonia constituti, ut in\neos inmitteretur par et una saeuitia priusque acerbitatem\nmortis quam dulcedinem aliquam perciperent luminis?\nsi sibi\nIuppiter ludos scrupulosius fieri restituique quaerebat, si fideliter\nreddere suam populo sanitatem nec malum quod fecerat\nprorogari ulterius et augeri, nonne rectius fuerat, consulem\nut ad ipsum ueniret, sacerdotum ad aliquem publicorum,\npontificem maximum aut ad flaminem suum Dialem eique per\nsomnium et praesulis uitium et funesti causam temporis indicaret?\nquae fuerat ratio, ut ruri hominem suetum, obscuritate\n\n\n\n\n\n\nincognitum nominis, urbanarum inscium rerum, quid sit praesul\nfortasse nescientem, uoluntatis suae deligeret nuntium et eipetitae\nsatisfactionis auctorem? quem si utique sciebat, diuinus\nmodo si fuerat, tergiuersatorem in obsequio futurum,\nnonne fuerat pronius et deo conueniens, mentem hominis uertere\net parendi subicere uoluntatem quam uias adgredi saeuiotes\net latrocinii ritu sine ulla passim ratione saeuire? si\nenim rusticus senior inexpeditus in rebus obeundis cunctabatur\nin re iussa causis superioribus retardatus, quid infelices\neius commeruerant liberi, ut in eos ira et indignatio uerteretur\noffensasque alterius luminis sui spoliatione pensarent? et\nquisquam est hominum qui fuisse illum deum credat tam iniustum,\ntam impium nec mortalium saltem constituta seruantem,\napud quos netas haberetur magnum, alterum pro\naltero plecti et aliena delicta aliorum crucibus uindicare?\nsed et ipsum fecit pestilitatis saeuitia comprehendi. nonne\nergo praestantius, quinimmo aequius fuerat, si hoc esse uidebatur\nfaciendum, ut ab ipso patre terror cohercitionis inciperet,\napud quem causa tanti fuerat motus et in oboedientia cessatio,\nquam in eius dolorem uim liberis facere et innoxias urere atque\nabolere personas? quaenam illa saeuitia, crudelitas fuit quae\ntanta, ut extincta subole intestinis periculis post territaret\npatrem? quod iamdudum si facere id est loco priore uoluisset,\nnec germanitas conficeretur innoxia et uoluntas numinis cognosceretur\noffensa. at enim conpleto adnuntiationis officio statim\nmorbus euanuit et sanitati homo est continuo restitutus. et\nquid habet admirationis res ista, si malum quod inspirauerat\nrettudit seseque inani ostentatione iactauit? quodsi penitus res\npendas, magis illa crudelitas quam beneficium salutis fuit, siquidem\nhominem miserum et interire post filios cupientem\n\n\n\n\nnon gaudia seruauit ad uitae sed ut suam solitudinem disceret\net orbitatis cruciamenta sentiret.\nconsimili ratione per\nalias ire licebit historias et ostendere in his quoque longe\naliud quam esse dii debeant de his ipsis dici et earum\nin expositionibus indicari, uelut in hac ipsa quam deinceps\nponam, una ei duabusue coniunctis, fastidium ne inmoderatione\npariatur.\n\nNon imus infitias in annalium scriptis contineri haec omnia\nquae sunt a uobis in oppositione prolata. nam et ipsi pro\nmodulo ingeniique pro captu et legimus haec eadem et esse\nposita scimus, sed quaestionis in hoc summa est, utrumne hi\ndii sint, quos saeuire adseueratis offensos reddique ludis et\nsacrificiis mites, an sint longe aliud et ab huius ui debeant\net nominis et potentiae segregari. quis est enim primum qui\neos deos existimet fuisse aut esse qui credat, qui motibus et\nsaltationibus scaenicis, qui cantheriis frustra currentibus uoluptatum\nsoluuntur in gaudia, ineptas et frigidas actiones spectatum\nproficiscuntur e caelo offendique se doleant et suis\nhonoribus derogatum, si paulisper constiterit ludius aut tibicen\nmodice interquieuerit fessus, qui praesulem sibi displicuisse\npronuntient, si per circi medium pergat nocens aliquis meritorum\npoenas et supplicia redditurus? quae si penitus cuncta\net sine ulla gratificatione cernantur, non tantum ab diis esse\nreperientur aliena, uerum ab homine quouis lauto nec ad summos\napices grauitatis ac ponderis instituto.\n\n\nQuis est enim primum deos illos qui existimet fuisse aut\nesse qui credat, qui nocendi habeant saeuiendique naturam **\neasque abiciant rursus cyatho uno sanguinis et thuris suffitione\nmolliti, qui motibus scaenicis et saltationibus histrionum festos\ndies ducant et hilaritatis plenissimas uoluptates, qui cantherios\n\n\n\n\nfrustra et sine ulla ratione currentes spectatum proficiscantur\ne caelo gaudeantque ex his alios transire, transiri, pronos et\ncernuos ruere, cum curribus resupinos uerti, trahi alios debiles\net cruribus claudicare praefractis, qui praesulem sibi displicuisse\npronuntient, si per circi medium pergat nocens aliquis\nmeritorum poenas et supplicia redditurus, qui offendi se doleant\net suis honoribus derogatum, si paulisper constiterit ludius,\njnterquieuerit tibicen fessus, puer ille matrimus decidat\nfortuito alicuius instabilitate * prolapsus? quae si penitus\ncuncta et sine ulla partium gratificatione pendantur, non tantum\nlonge longeque ab diis esse reperiuntur aliena, uerum a\nquouis homine sentiente communia nec ad studium ueri rationum\ncognitionibus erudito.\n\nPost aduectos, inquitis, transmarinis ex gentibus deos quosdam\npostque condita his templa, post cumulatas sacrificiis aras\nmale habens sese recreatus conualuit populus et pestilentes\nmorbi inducta sinceritate fugerunt. qui, effamini, dii quaeso?\nAesculapius, inquitis, Epidauro, bonis deus ualetudinibus\npraesidens et Tiberina in insula constitutus. si esset nobis\nanimus scrupulosius ista tractare, uobis ipsis obtineremus auctoribus,\nminime illum fuisse diuum, qui conceptus et natus\nmuliebri aluo esset, qui annorum gradibus ad eum finem ascendisset\naetatis in quo illum uis fulminis, uestris quemadmodum\nlitteris continetur, et uita expulisset et lumine. sed\nquaestione ab ista discedimus, Coronidis filius sit, ut uultis\nex immortalium numero et perpetua praeditus sublimitate\ncaelesti. ex Epidauro tamen quid est aliud adlatum nisi magni\nagminis coluber? fidem si annalium sequimur et exploratam\neis adtribuimus ueritatem, nihil, ut conscriptum est, aliud.\nquid ergo dicemus? Aesculapius iste quem praedicatis, deus.\n\n\n\n\npraestans, sanctus deus, salutis dator, ualetudinum pessimarum\npropulsator, prohibitor et extinctor, serpentis est forma et\ncircumscriptione finitus, per terram reptans, caeno natis ut\nuermiculis mos est, solum mento radit et pectore, tortuosis\nuoluminibus se trahens, atque ut pergere prorsus possit, partem\nsui postremam conatibus prioris adducit.\net quoniam legitur\nusus cibis etiam, quibus uita in corporibus inmoratur, habet\npatulas fauces, quibus cibos transuoret oris hiatibus adpetitos,\nhabet receptaculum uentris et ubi mansa et uorata decoquat\nuiscera, sanguis detur at corpori et uiribus redintegratio subrogetur,\nhabet et extremos tramites, per quos inmunda faex\neat auersabili corpora foeditate deonerans. si quando mutat\nloca et ab aliis transgredi in alias regiones parat, non ut deus\nobscure per caeli euolat sidera punctoque in temporis ubi\ncausa postulauerit sistitur, sed uelut animal brutum uehiculum\nquo sustineatur petit, undas pelagi uitat atque ut tutus possit\nincolumisque praestari, cum hominibus nauem ascendit et ille\npublicae sanitatis deus fragili se ligno et tabularum compagibus\ncredit. non arbitramur euincere atque obtinere uos posse,\nAesculapium illum fuisse serpentem, nisi hunc colorem uolueritis\ninducere, ut in anguem dicatis conuertisse se deum,\nquominus curiose possent quisnam esset aut qualis homines\nintueri. quod si fuerit a uobis dictum, quam infirmiter inualideque\ndicatur, ipsa rerum inaequalitas indicabit. si enim se\ndeus uideri ab hominibus euitabat, nec in forma serpentis uelle\ndebuit conspici, cum in qualibet forma non ab ipso se alius,\nsed ipse esset futurus. sin autem intenderat cernendum se\ndare-non enim debuit oculorum negare se conspectui â€“ cur non\n\n\n\n\ntalem uideri se praebuit, qualem sciebat se esse qualemque\nse nouerat sui numinis in potentia contineri ? erat enim hoc\npotius multoque praestantius augustaeque conueniens dignitati\nquam fieri beluam horrentisque animalis in similitudinem uerti\net dare ambiguis contradictionibus locum, essetne uerus deus\nan nescio quid aliud longeque ab supera sublimitate seiunctum.\nsed si deus, inquit, non erat, cur e naui postquam extulit sese\net Tiberinam ad insulam repsit, nusquam statim conparuit et\nuiderier ut ante desiit? possumus enim scire, utrumne aliquod\nobstaculum fuerit, cuius sese obiectu atque oppositione protexerit,\nan hiatus aliquis? uos pronuntiate, uos dicite, quidnam\nillud fuerit aut cuinam rerum generi debuerit applicari, si\npersonarum officia sunt certa certarum. uestra cum res ista\nsit deque uestro numine uestraque et religione tractetur,\nuestrum est potius edocere uestrumque monstrare, quid illa\nres fuerit, nostras uelle quam exaudire sententias nostraque\nexspectare decreta. nam nos quidem quid aliud possumus dicere,\nnisi quod fuit et uisum est, quod historiae prodidere\nomnes et oculorum sensibus est conprehensum ? hanc tamen\nscilicet colubram ualidissimi corporis et prolixitatis inmensae\naut, si nomen hoc sordidum est, anguem dicimus, serpentem\nnominitamus, aut si quod aliud nobis usus uocamen obtulerit\naut ampliatio sermonis ecfinxerit. si enim repsit ut coluber\nnon pedibus se ferens neque suas subexplicans itiones sed\nuentre nisus ac pectore, si ex materia formatus carnis longitudinem\nporrigebatur in lubricam, caput si habuit atque caudam,\nsi obsita squamis terga, si macularum corium suffectionibus\nuarium, si os dentibus horridum et ad infligendos instructum\nmorsus: quid aliud possumus quam generis eum dicere\n\n\n\n\n\n\nfuisse terreni, quamuis fuerit inmanis et nimius, quamuis illum\nab Regulo exercitus ui caesum longitudine corporis et robore\nanteierit? sed aliud nos remur et labefactamus et destruimus\nueritatem. ergo uestrum est explicare, quidnam ille fuerit uel\ncuius generis, nominis et qualitatis cuius. nam deus esse qui\npotuit, cum haberet ea quae diximus, quae dii habere non\ndebent, si cogitant dii esse et uocaminis huius eminentiam\npossidere? Tiberinam postquam ad insulam repsit, nusquam\ncontinuo apparuit: qua ex re numen fuisse monstratur. possumus\nenim scire, utrumne istic aliquod rei fuerit alicuius obstaculum,\ncuius sese obiectu atque oppositione protexerit, an\nhiatus aliquis aut ex molibus inaequaliter aggeratis successus\nquidam et fornices, in quos intulit se raptim circumscripto\ntuentium uisu ? quid enim, si flumen transiliuit ? quid, si transnatauit\n? quid, si siluarum densitatibus se dedit? argumentatio\nflaccida est, ea re suspicari deum illum fuisse serpentem, quod\nab oculis sese properata agminis festinatione subtraxit, cum\ndeum non fuisse eadem rursus possit argumentatione monstrari.\nsed si deus praesens anguis ille non fuit, cur post illius aduentum\npestilentiae uis fracta est et populo salus est reddita\nRomano? referimus et nos contra: si ex libris fatalibus uatumque\nresponsis inuitari ad urbem deus Aesculapius iussus\nest, ut ab luis contagio morbisque pestilentibus tutam eam\nincolumemque praestaret, et uenit non aspernatus, ut dicitis,\ncolubrarum in formam conuersus: cur totiens Romana ciuitas\nmali huius afflicta est cladibus, totiens aliis aliisque temporibus\ndilacerata, uexata est et innumeris stragibus ciuium minor\nfacta est millibus? cum enim deus adcitus in hoc esse dicatur,\n\n\n\n\nut omnino omnes causas quibus pestilentia conflabatur auerteret,\nsequebatur ut ciuitas intacta esse deberet flatuque a\nnoxio inmunis semper innocuaque praestari. atquin uidemus,\nut superius dictum est, saepenumero his morbis cursus eam\nuitae habuisse funestos nec dispendiis leuibus esse populi fractas\ndebilitatasque uirtutes. ubi ergo Aesculapius fuit, ubi ille\npromissus oraculis uenerabilibus ? cur templa post condita sibique\nexaedificata delubra diutius aditus habere perpessus est bene\nmeritae ciuitatis luem, cum in id esset adcitus, ut et malis\nmederetur instantibus nec sineret in futurum tale aliquid quod\nmetueretur mreperer nisi torte aiiquis dicet, minoriDus et\nconsequentibus saeculis idcirco dei talis defuisse custodiam,\nquod impiis iam moribus et inprobabilibus uiueretur, opem\nautem contulisse maioribus, quod innoxii fuerint et ab omni\nscelerum contagione dimoti. quod ratione cum aliqua et audiri\nforsitam potuisset et dici, si aut in temporibus priscis omnes\nessent usque ad unum boni aut sequentia tempora malos omnes\ngenerarent et nulla diuersitate discretos. cum uero res\nita sit, ut in magnis populis, nationibus, quinimmo et in ciuitatibus\ncunctis mixtum sit humanum genus naturis uoluntatibus\nmoribus tamque potuerint in prioribus saeculis quam\nin nouellis aetatibus boni simul malique existere, stultum satis\nest dicere, propter malitias posteros auxilia numinum non\nmeruisse mortales. si enim propter malos sequentium saeculorum\nboni non sunt protecti temporum nouellorum, et propter\nantiquos malos boni aeque maiores non debuerant mereri\nbeniuolentiam numinum: sin propter bonos priscos mali etiam\nconseruati sunt prisci, et propter bonos minores aetas debuit\nsequens, quamuis esset inprobabilis, protegi. aut ergo iam\nfracta atque inminuta ui morbi anguis ille perlatus famam.\nconseruatoris adsumpsit, cum nihil omnino commoditatis\n\n\n\n\nattulisset, aut fatalia dicenda sunt carmina multum ueris aberrauisse\npraesagiis, cum remedium ab his datum non deinceps\ncunctis sed auxilio fuisse uni tantum reperiatur aetati.\nsed et\nMagna, inquit, Mater accita ex Phrygio Pessinunte iussis consimiliter\nuatum salutaris populo et magnarum causa laetitiarum\nfuit. nam et diu potens hostis ab Italiae possessione detrusus\nest et gloriosis inlustribusque uictoriis decus urbi restitutum\nest pristinum et imperii fines longe lateque porrecti et innumeris\ngentibus ciuitatibus populis libertatis ius raptum est\net iugum seruitutis inpositum, multaeque res aliae foris\ndomique perfectae ineluctabili firmitate gentis nomen maiestatemque\nfundarunt. si uerum locuntur historiae neque ullas\ninserunt rerum conscriptionibus falsitates, adlatum ex Phrygia\nnihil quidem aliud scribitur missum rege ab Attalo, nisi lapis\nquidam non magnus, ferri manu hominis sine ulla inpressione\nqui posset, coloris furui atque atri, angellis prominentibus\ninaequalis, et quem omnes hodie ipso illo uidemus in signo\noris loco positum, indolatum et asperum et simulacro faciem\nminus expressam simulatione praebentem. quid ergo dicemus?\nHannibalem illum Poenum, hostem potentem ac ualidum, sub\nquo anceps et dubia res Romana contremuit et magnitudo\ntrepidauit, lapis ex Italia depulit, lapis fregit, lapis fugacem\nac timidum suique esse dissimilem fecit? et quod rursus urbs\nexsiliuit ad imperii columen et regium principatum, nihil consiliis\nactum est, nihil hominum uiribus, nec ad reditum sublimitatis\nantiquae tot tantisque ab ducibus quicquam est\nscientia militari aut rerum experientia conlatum? lapis aliis\nuires, aliis roboris infirmitatem dedit, hos secundis praecipitauit\nab rebus, aliorum extulit stratas desperatione fortunas P et quis\nhominum credet terra sumptum lapidem, sensu agitabilem\nnullo, fuliginei coloris atque atri,. corporis, deum fuisse matrem?\n\n\n\n\naut qui rursus accipiat - hoc enim solum restat â€” numinis alicuius\nhabitasse uim silicis fragmentis ignis more subiectam uenisque\nin eius abstrusam? et unde parta uictoria est, si Pessinuntio\nlapidi nullum inerat numen ? sedulitate possumus dicere\nac uirtute pugnantium, usu tempore consilio ratione, fato\netiam possumus et reciproca uarietate fortunae. sed si auxilio\nlapidis res facta est melior et felix reciperata uictoria est,\nubinam Mater Phrygia tempore illo fuit, cum tot tantisque\nexercitibus caesis inclinata est res summa et ad ultimae labis\npericulum uenit? cur non minaci hosti se obtulit? cur impetus\ntantos belli non prius fregit ac reppulit quam immanes ac *\ninciderent plagae, quibus omnis effunderetur sanguis et exhaustis\nrueret uita ipsa paene uitalibus? aduecta enim nondum\nnec fauorem fuerat ut commodaret rogata. esto: sed bonus\nauxiliator numquam rogari se poscit spontanea semper opitulatione\nsubueniens. hostem pellere ac fugare non potuit multo\nadhuc mari terrisque ab Italia discreta. sed deo, si deus est,\nlongum nihil omnino est, cui punctum terra est et sub nutu\nomnia constituta.\nsed fuerit praesens, ut exposcitis credi, illo\nipso numen in lapide: et mortalium quisquam est, quamuis\nille sit credulus et facillimas aures quibuslibet fictionibus praebeat,\nqui eam iudicet fuisse aut tempore illo deam aut hodie\ndici appellarique debere, quae modo haec appetat, modo illa\ndeposcat, suos deserat fastidiatque cultores, prouinciis ab\nhumilioribus migret, potentioribus populis ditioribusque se\niungat? uerum bellicas res amet interque esse desideret pugnis\ncaedibus mortalitatibus et cruori. si deorum est proprium, si\nmodo sunt ueri et quos deceat nuncupari ui uocis istius et\n\n\n\n\npotentia nominis, nihil facere malitiose, nihil iniuste hominibusque\nse cunctis una et parili gratia sine ulla inclinatione\npraebere, credet generis eam fuisse diuini quisquamne hominum\naut habuisse aequitatem diis dignam, quae humanis sese discordiis\ninserens aliorum opes fregit, aliis se praebuit exhibuitque\nfautricem, libertatem his abstulit, alios ad columen dominationis\neuexit, quae ut una ciuitas emineret in humani generis\nperniciem nata, orbem subiugauit innoxium?.\nI\n"};
