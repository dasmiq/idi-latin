var sequence = {"name":"Statius, P. Papinius (Publius Papinius). Thebais","data":"Fraternas acies alternaque regna profanis\ndecertata odiis sontesque evolvere Thebas,\nPierius menti calor incidit, unde iubetis\nire, deae? gentisne canam primordia dirae,\nSidonios raptus et inexorabile pactum\nlegis Agenoreae scrutantemque aequora Cadmum?\nlonga retro series, trepidum si Martis operti\nagricolam infandis condentem proelia sulcis\nexpediam penitusque sequar, quo carmine muris\niusserit Amphion Tyrios accedere montes,\nunde graves irae cognata in moenia Baccho,\nquod saevae Iunonis opus, cui sumpserit arcus\ninfelix Athamas, cur non expaverit ingens\nIonium socio casura Palaemone mater,\natque adeo iam nunc gemitus et prospera Cadmi\npraeteriisse sinam: limes mihi carminis esto\nOedipodae confusa domus, quando Itala nondum\nsigna nec Arctoos ausim spirare triumphos\nbisque iugo Rhenum, bis adactum legibus Histrum\net coniurato deiectos vertice Dacos\naut defensa prius vix pubescentibus annis\nbella Iovis teque, o Latiae decus addite famae,\nquem nova mature subeuntem exorsa parentis\naeternum sibi Roma cupit, licet artior omnis\nlimes agat stellas et te plaga lucida caeli,\nPleiadum Boreaeque et hiulci fulminis expers,\nsollicitet, licet ignipedum frenator equorum\nipse tuis alte radiantem crinibus arcum\nimprimat aut magni cedat tibi Iuppiter aequa\nparte poli, maneas hominum contentus habenis,\nundarum terraeque potens, et sidera dones.\ntempus erit, cum Pierio tua fortior oestro\nfacta canam: nunc tendo chelyn satis arma referre\nAonia et geminis sceptrum exitiale tyrannis\nnec furiis post fata modum flammasque rebelles\nseditione rogi tumulisque carentia regum\nfunera et egestas alternis mortibus urbes,\ncaerula cum rubuit Lernaeo sanguine Dirce\net Thetis arentes adsuetum stringere ripas\nhorruit ingenti venientem Ismenon acervo.\nquem prius heroum, Clio, dabis? immodicum irae\nTydea? laurigeri subitos an vatis hiatus?\nurget et hostilem propellens caedibus amnem\nturbidus Hippomedon, plorandaque bella protervi\nArcados atque alio Capaneus horrore canendus.\nImpia iam merita scrutatus lumina dextra\nmerserat aeterna damnatum nocte pudorem\nOedipodes longaque animam sub morte tenebat,\nillum indulgentem tenebris imaeque recessu\nsedis inaspectos caelo radiisque penates\nservantem tamen adsiduis circumvolat alis\nsaeva dies animi, scelerumque in pectore Dirae,\ntunc vacuos orbes, crudum ac miserabile vitae\nsupplicium, ostentat caelo manibusque cruentis\npulsat inane solum saevaque ita voce precatur:\nâ€˜di, sontes animas angustaque Tartara poenis\nqui regitis, tuque umbrifero Styx livida fundo,\nquam video, multumque mihi consueta vocari\nadnue. Tisiphone, perversaque vota secunda:\nsi bene quid merui, si me de matre cadentem\nfovisti gremio et traiectum vulnere plantas\nfirmasti, si stagna peti Cirrhaea bicorni\ninterfusa iugo, possem cum degere falso\ncontentus Polybo, trifidaeque in Phocidos arto\nlongaevum implicui regem secuique frementis\nora senis, dum quaero patrem, si Sphingos iniquae\ncallidus ambages te praemonstrante resolvi,\nsi dulces furias et lamentabile matris\nconubium gavisus ini noctemque nefandam\nsaepe tuli natosque tibi, seis ipsa, paravi,\nmox avidus poenae digitis eaedentibus ultro\nincubui miseraque oculos in matre reliqui:\nexaudi, si digna precor quaeque ipsa furenti\nsubiceres. orbum visu regnisque carentem\nnon regere aut dictis maerentem flectere adorti,\nquos genui quocumque toro; quin ecce superbi\n—pro dolor!—et nostro iamdudum in funere reges\ninsultant tenebris gemitusque odere paternos,\nhisne etiam funestus ego? et videt ista deorum\nignavus genitor? tu saltem debita vindex\nhuc ades et totos in poenam ordire nepotes.\nindue quod madidum tabo diadema cruentis\nunguibus abripui, votisque instincta paternis\ni media in fratres, generis consortia ferro\ndissiliant. da, Tartarei regina barathri,\nquod cupiam vidisse nefas, nec tarda sequetur\nmens iuvenum; modo digna veni, mea pignora nosces.â€™\nTalia dicenti crudelis diva severos\nadvertit vultus, inamoenum forte sedebat\nCoeyton iuxta, resolutaque vertice crines\nlambere sulpureas permiserat anguibus undas,\nilicet igne Iovis lapsisque citatior astris\ntristibus exsiluit ripis: discedit inane\nvulgus et occursus dominae pavet; illa per umbras\net caligantes animarum examine campos\nTaenariae limen petit inremeabile portae,\nsensit adesse Dies, piceo Nox obvia nimbo\nlucentes turbavit equos; procul arduus Atlas\nhorruit et dubia caelum cervice remisit,\narripit extemplo M alea e de valle resurgens\nnotum iter ad Thebas: neque enim velocior ullas\nitque reditque vias cognatave Tartara mavult,\ncentum illi stantes umbrabant ora cerastae,\nturba minax\ndiri capitis; sedet intus abaetis\nferrea lux oculis, qualis per nubila Phoebes\nAtracia rubet arte labor; suffusa veneno\ntenditur ac sanie gliscit cutis; igneus atro\nore vapor, quo longa sitis morbique famesque\net populis mors una venit; riget horrida tergo\npalla, et caerulei redeunt in pectora nodi:\nAtropos hos atque ipsa novat Proserpina cultus,\ntunc geminas quatit ira manus: haec igne rogali\nfulgurat, haec vivo manus aera verberat hydro.\nUt stetit, abrupta qua plurimus arce Cithaeron\noccurrit caelo, fera sibila crine virenti\ncongeminat. signum terris, unde omnis Achaei\nora maris late Pelopeaque regna resultant,\naudiit et medius caeli Parnassos et asper\nEurotas, dubiamque iugo fragor impulit Oeten\nin latus, et geminis vix fluctibus obstitit Isthmos.\nipsa suum genetrix curvo delphine vagantem\nabripuit frenis gremioque Palaemona pressit.\nAtque ea Cadmeo praeceps ubi culmine primum\nconstitit adsuetaque infecit nube penates,\nprotinus adtoniti fratrum sub pectore motus,\ngentilesque animos subiit furor aegraque laetis\ninvidia atque parens odii metus, inde regendi\nsaevus amor, ruptaeque vices iurisque secundi\nambitus impatiens, et summo dulcius unum\nstare loco. sociisque comes discordia regnis.\nsic ubi delectos per torva armenta iuvencos\nagricola imposito sociare adfectat aratro,\nilli indignantes, quis nondum vomere multo\nardua nodosos cervix descendit in armos,\nin diversa trahunt atque aequis vincula laxant\nviribus et vario confundunt limite sulcos:\nhaud secus indomitos praeceps discordia fratres\nasperat. alterni placuit sub legibus anni\nexsilio mutare ducem, sic iure maligno\nfortunam transire iubent, ut sceptra tenentem\nfoedere praecipiti semper novus angeret heres,\nhaec inter fratres pietas erat, haec mora pugnae\nsola nec in regem perduratura secundum,\net nondum crasso laquearia fulva metallo,\nmontibus aut alte Grais effulta nitebant\natria, congestos satis explicitura clientes:\nnon impacatis regum advigilantia somnis\npila, nec alterna ferri statione gementes\nexcubiae nec cura mero committere gemmas\natque aurum violare cibis: sed nuda potestas\narmavit fratres, pugna est de paupere regno.\ndumque uter angustae squalentia iugera Dirces\nverteret aut Tyrii solio non altus ovaret\nexsulis ambigitur, periit ius fasque bonumque\net vitae mortisque pudor, quo tenditis iras,\na, miseri r quid si peteretur crimine tanto\nlimes uterque poli, quem Sol emissus Eoo\ncardine, quem portu vergens prospectat Hibero,\nquasque procul terras obliquo sidere tangit\navius aut\nborea gelidas madidive tepentes\nigne noti? non si Phrygiae Tyriaeque sub unum\nconvertentur opes. loca dira arcesque nefandae\nsuffecere odio, furiisque immanibus emptum\nOedipodae sedisse loco.\nIam sorte carebat dilatus Polynieis honos, quis tunc tibi, saeve,\nquis fuit ille dies, vacua cum solus in aula\nrespiceres ius omne tuum cunctosque minores,\net nusquam par stare caput? iam murmura serpunt\nplebis Echioniae, tacitumque a principe vulgus\ndissidet, et, qui mos populis, venturus amatur.\natque aliquis, cui mens humili laesisse veneno\nsumma nec impositos umquam cervice volenti\nferre duces, hancne Ogygiis, ait, â€˜aspera rebus\nfata tulere vicem, totiens mutare timendos\nalternoque iugo dubitantia subdere colla?\npartiti versant populorum fata manuque\nfortunam fecere levem, semperne vicissim\nexsulibus servire dabor? tibi. summe deorum\nterrarumque sator, sociis hanc addere mentem\nsedit? an inde vetus Thebis extenditur omen,\nex quo Sidonii nequiquam blanda iuvenci\npondera Carpathio iussus sale quaerere Cadmus\nexsul Hyanteos invenit regna per agros,\nfraternasque acies fetae telluris hiatu\naugurium seros dimisit ad usque nepotes ':\ncernis, ut erectum torva sub fronte minetur\nsaevior adsurgens dempto consorte potestas,\nquas gerit ore minas, quanto premit omnia fastu!\nhicne umquam privatus erit? tamen ille precanti\nmitis et adfatu bonus et patientior aequi.\nquid mirum? non solus erat. nos vilis in omnis\nprompta manus casus, domino cuicumque parati,\nqualiter hinc gelidus Boreas, hinc nubifer Eurus\nvela trahunt, nutat mediae fortuna carinae,\nâ€”heu dubio suspensa metu tolerandaque nullis\naspera sors populis!—hic imperat, ille minatur.’\nAt Iovis imperio rapidi super atria caeli\nlectus concilio divum convenerat ordo\ninteriore polo. spatiis hinc omnia iuxta,\nprimaeque occiduaeque domus et fusa sub omni\nterra atque unda die. mediis sese arduus infert\nipse deis, placido quatiens tamen omnia vultu,\nstellantique locat solio: nec protinus ausi\ncaelicolae, veniam donec pater ipse sedendi\ntranquilla iubet esse manu. mox turba vagorum\nsemideum et summis cognati nubibus Amnes\net compressa metu servantes murmura Venti\naurea tecta replent, mixta convexa deorum\nmaiestate tremunt, radiant maiore sereno\nculmina et arcano florentes lumine postes.\npostquam iussa quies siluitque exterritus orbis,\nincipit ex altoâ€”grave et immutabile sanctis\npondus adest verbis, et vocem fata sequunturâ€”:\nâ€˜terrarum delicta nec exsaturabile Diris\ningenium mortale queror, quonam usque nocentum\nexigar in poenas? taedet saevire corusco\nfulmine, iam pridem Cyclopum operosa fatiscunt\nbracchia et Aeoliis desunt incudibus ignes,\natque adeo tuleram falso rectore solutos\nSolis equos, caelumque rotis errantibus uri.\net Phaethontea mundum squalere favilla,\nnil actum, neque tu valida quod cuspide late\nire per inlicitum pelago, germane, dedisti,\nnunc geminas punire domos, quis sanguinis auctor\nipse ego, descendo. Perseos alter in Argos\nscinditur, Aonias fluit hic ab origine Thebas.\nmens cunctis imposta manet 2: quis funera Cadmi\nnesciat et totiens excitam a sedibus imis\nEumenidum bellasse aciem, mala gaudia matrum\nerroresque feros nemorum et reticenda deorum\ncrimina? vix lucis spatio, vix noctis abactae\nenumerare queam mores gentemque profanam.\nscandere quin etiam thalamos hic impius heres\npatris et immeritae gremium incestare parentis\nappetiit, proprios—monstrum 1!—revolutus in ortus,\nille tamen superis aeterna piacula solvit\nproiecitque diem, nec iam amplius aethere nostro\nvescitur; at nati—facinus sine more!—cadentes\ncalcavere oculos, iam, iam rata vota tulisti,\ndire senex! meruere tuae, meruere tenebrae\nultorem sperare Iovem, nova sontibus arma\niniciam regnis, totumque a stirpe revellam\nexitiale genus, belli mihi semina sunto\nAdrastus socer et superis adiuncta sinistris\nconubia, hanc etiam poenis incessere gentem\ndecretum; neque enim arcano de pectore fallax\nTantalus et saevae periit iniuria mensae.â€™\nSic pater omnipotens, ast illi saucia dictis\nflammato versans inopinum corde dolorem\ntalia Iuno refert: â€˜mene, o iustissime divum,\nme bello certare iubes? scis, semper ut arces\nCyclopum magnique Phoroneos inclyta fama\nsceptra viris opibusque iuveni, licet improbus illic\ncustodem Phariae somno letoque iuvencae\nexstinguas, saeptis et turribus aureus intres.\nmentitis ignosco toris: illam odimus urbem.\nquam vultu confessus adis, ubi conscia magni\nsigna tori tonitrus agis et mea fulmina torques,\nfacta luant Thebae: cur hostes eligis Argos?\nquin age. si tanta est thalami discordia sancti,\net Samon et veteres armis exscinde Mycenas.\nverte solo Sparten, cur usquam sanguine festo\nconiugis ara tuae, cumulo cur turis Eoi\nlaeta calet? melius votis Mareotica fumant\nCoptos et acrisoni lugentia flumina Nili.\nquod si prisca luunt auctorum crimina gentes\nsubvenitque tuis sera haec sententia curis,\npercensere aevi senium, quo tempore tandem\nterrarum furias abolere et saecula retro\nemendare sat est: iamdudum ab sedibus illis\nincipe, fluctivaga qua praeterlabitur unda\nSicanios longe relegens Alpheos amores.\nArcades hic tua—nec pudor est—delubra nefastis\nimposuere locis, illic Mavortius axis\nOenomai Geticoque pecus stabulare sub Haemo\ndignius, abruptis etiamnum inhumata procorum\nreliquiis trunca ora rigent, tamen hic tibi templi\ngratus honos, placet Ida nocens mentitaque manes\nCreta tuos. me Tantaleis consistere terris,\nquae tandem invidia est? belli deflecte tumultus\net generis miseresce tui. sunt impia late\nregna tibi, melius generos passura nocentes.â€™\nFinierat precibus miscens convicia Iuno.\nat non ille gravis dictis, quamquam aspera motu,\nreddidit haec: â€˜equidem haud rebar te mente secunda\nlaturam, quodcumque tuos, licet aequus, in Argos\nconsulerem, neque me, si detur copia, fallit\nmulta super Thebis Bacchum ausuramque Dionen\ndicere, sed nostri reverentia ponderis obstat,\nhorrendos etenim latices, Stygia aequora fratris\nobtestor, mansurum atque inrevocabile verbum.\nnil fore, quod dictis flectar! quare impiger alis\nportantes praecede notos. Cyllenia proles,\naera per liquidum regnisque inlapsus opacis\ndic patruo: superas senior se adtollat ad auras\nLaius, exstinctum nati quem vulnere nondum\nulterior Lethes accepit ripa profundi\nlege Erebi; ferat hic diro mea iussa nepoti:\ngermanum exsilio fretum Argolicisque tumentem\nhospitiis, quod sponte cupit, procul impius aula\narceat, alternum regni infitiatus honorem,\nhinc causae irarum, certo reliqua ordine ducam.â€™\nParet Atlantiades dictis genitoris et inde\nsumma pedum propere plantaribus inligat alis,\nobnubitque comas et temperat astra galero.\ntum dextrae virgam inseruit, qua pellere dulces\naut suadere iterum somnos, qua nigra subire\nTartara et exsanguis animare adsueverat umbras,\ndesiluit, tenuique exceptus inhorruit aura.\nnec mora, sublimis raptim per inane volatus\ncarpit et ingenti designat nubila gyro.\nInterea patriis olim vagus exsul ab oris\nOedipodionides furto deserta pererrat\nAoniae, iamiamque animi male debita regna\nconcipit, et longum signis cunctantibus annum\nstare gemit, tenet una dies noctesque recursans\ncura virum, si quando humilem decedere regno\ngermanum et semet Thebis opibusque potitum\ncerneret; hac aevum cupiat pro luce pacisci,\nnunc queritur ceu tarda fugae dispendia, sed mox\nattollit flatus ducis et sedisse superbus\ndeiecto iam fratre putat: spes anxia mentem\nextrahit et longo consumit gaudia voto.\ntune sedet Inachias urbes Danaeiaque arva\net caligantes abrupto sole Mycenas\nferre iter impavidum, seu praevia ducit Erinys,\nseu fors illa viae. sive hae immota vocabat\nAtropos. Ogygiis ululata furoribus antra\ndeserit et pingues Baccheo sanguine colles,\ninde plagam, qua molle sedens in plana Cithaeron\nporrigitur lassumque inclinat ad aequora montem,\npraeterit, hinc arte scopuloso in limite pendens\ninfames Scirone petras Scyllaeaque rura\npurpureo regnata seni mitemque Corinthon\nlinquit et in mediis audit duo litora campis\nIamque per emeriti surgens confinia Phoebi\nTitanis late, mundo subvecta silenti,\nrorifera gelidum tenuaverat aera biga:\niam pecudes volucresque tacent, iam Somnus avaris\ninrepsit curis pronusque ex aethere nutat,\ngrata laboratae referens oblivia vitae,\nsed nec puniceo rediturum nubila caelo\npromisere iubar, nec rarescentibus umbris\nlonga repercusso nituere crepuscula Phoebo:\ndensior a terris et nulli pervia flammae\nsubtexit nox atra polos, iam claustra rigentis\nAeoliae percussa sonant, venturaque rauco\nore minatur hiemps, venti transversa frementes\nconfligunt axemque emoto cardine vellunt,\ndum caelum sibi quisque rapit; sed plurimus Auster\ninglomerat noctem, tenebrosa volumina torquens,\ndefunditque imbres, sicco quos asper hiatu\npraesolidat Boreas; nec non abrupta tremiscunt\nfulgura, et attritus subita face rumpitur aether,\niam Nemea, iam\nTaenariis contermina lucis\nArcadiae capita alta madent; ruit agmine magno\nInachus et gelidas surgens Erasmus in undas.\npulverulenta prius ealeataque flumina nullae\naggeribus tenuere morae, stagnoque refusa est\nfunditus et veteri spumavit Lerna veneno.\nfrangitur omne nemus, rapiunt antiqua procellae\nbracchia silvarum, nullisque aspecta per aevum\nsolibus umbrosi patuere aestiva Lycaei.\nille tamen, modo saxa iugis fugientia ruptis\nmiratus, modo nubigenas e montibus amnes\naure pavens\npassimque insano turbine raptas\npastorum pecorumque domos, non segnius amens\nincertusque viae per nigra silentia vastum\nhaurit iter; pulsat metus undique et undique frater,\nac velut hiberno deprensus navita ponto,\ncui neque Temo piger neque amico sidere monstrat\nLuna vias, medio caeli pelagique tumultu\nstat rationis inops, iamiamque aut saxa malignis\nexspectat submersa vadis aut vertice acuto\nspumantes scopulos erectae incurrere prorae:\ntalis opaca legens nemorum Cadmeius heros\nadcelerat, vasto metuenda umbone ferarum\nexcutiens stabula, et prono virgulta refringit\npectore; dat stimulos animo vis maesta timoris,\ndonec ab Inachiis victa caligine tectis\nemicuit lucem devexa in moenia fundens\nLarisaeus apex. illo spe concitus omni\nevolat, hinc celsae Iunonia templa Prosymnae\nlaevus habens, hinc Herculeo signata vapore\nLernaei stagna atra vadi, tandemque reclusis\ninfertur portis, actutum regia cernit\nvestibula: hic artus imbri ventoque rigentes\nproicit ignotaeque adclinis postibus aulae\ninvitat tenues ad dura cubilia somnos.\nRex ibi tranquille, medio de limite vitae\nin senium vergens, populos Adrastus habebat,\ndives avis et utroque Iovem de sanguine ducens,\nhic sexus melioris inops, sed prole virebat\nfeminea, gemino natarum pignore fultus.\ncui Phoebus generosâ€”monstrum exitiabile dictu!\nmox adaperta fidesâ€”fato ducente canebat\nsaetigerumque suem et fulvum adventare leonem,\nid volvens non ipse pater, non docte futuri\nAmphiarae vides, etenim vetat auctor Apollo,\ntantum in corde sedens aegrescit cura parenti.\nEcce autem antiquam fato Calydona relinquens\nOlenius\nTydeusâ€”fraterni sanguinis illum\nconscius horror agitâ€”eadem sub nocte sopora\nlustra terit, similesque notos dequestus et imbres,\ninfusam tergo glaciem et liquentia nimbis\nora comasque gerens subit uno tegmine, cuius\nfusus humo gelida partem prior hospes habebat,\nhic vero ambobus rabiem fortuna cruentam\nadtulit: haud passi sociis defendere noctem\nculminibus, paulum alternis in verba minasque\ncunctantur; mox ut iactis sermonibus irae\nintumuere satis, tum vero erectus uterque\nexsertare umeros undamque lacessere pugnam,\ncelsior ille gradu procera in membra simulque\ninteger annorum, sed non et viribus infra\nTydea fert animus, totosque infusa per artus\nmaior in exiguo regnabat corpore virtus,\niam crebros ictus ora et cava tempora circum\nobnixi ingeminant, telorum aut grandinis instar\nRiphaeae, flexoque genu vacua ilia fundunt.\nnon aliter quam Pisaeo sua lustra Tonanti\ncum redeunt crudisque virum sudoribus ardet\npulvis; at hinc teneros caveae dissensus ephebos\nconcitat, exclusaeque exspectant praemia matres:\nsic alacres odio nullaque cupidine laudis\naccensi incurrunt, scrutatur et intima vultus\nunca manus penitusque oculis cedentibus intrat.\nforsan et accinctos lateri—sic ira ferebat—\nnudassent enses, meliusque hostilibus armis\nlugendus fratri, iuvenis Thebane, iaceres,\nni rex, insolitum clamorem et pectore ab alto\nstridentes gemitus noctis miratus in umbris,\nmovisset gressus, magnis cui sobria curis\npendebat somno iam deteriore senectus,\nisque ubi progrediens numerosa luce per alta\natria dimotis adverso limine claustris\nterribilem dictu faciem, lacera ora putresque\nsanguineo videt imbre genas: â€˜quae causa furoris,\nexterni iuvenesâ€”neque enim meus audeat istas\ncivis in usque manusâ€”, quisnam implacabilis ardor\nexturbare odiis tranquilla silentia noctis?\nusque adeone angusta dies et triste, parumper\npacem animo somnumque pati? sed prodite tandem,\nunde orti, quo fertis iter, quae iurgia? nam vos\nhaud humiles tanta ira docet, generisque superbi\nmagna per effusum clarescunt signa cruorem.â€™\nVix ea, cum mixto clamore obliqua tuentes\nincipiunt una: â€˜rex o mitissime Achivum,\nquid verbis opus? ipse undantis sanguine vultus\naspicis?â€™ haec passim turbatis vocis amarae\nconfudere sonis: inde orsus in ordine Tydeus\ncontinuat: â€˜maesti cupiens solacia casus\nmonstriferae Calydonis opes Acheloiaque arva\ndeserui; vestris haec me ecce in finibus ingens\nnox operit, tecto caelum prohibere quis iste\narcuit? an quoniam prior haec ad limina forte\nmolitus gressus? pariter stabulare bimembres\nCentauros unaque ferunt Cyclopas in Aetna\ncomposites, sunt et rabidis iura insita monstris\nfasque suum: nobis sociare cubilia terraeâ€”\nsed quid ego? aut hodie spoliis gavisus abibis,\nquisquis es. his, aut me, si non effetus oborto\nsanguis hebet luctu, magni de stirpe creatum\nOeneos et Marti non degenerare paterno\naccipies.’ \" nec nos animi nec stirpis egentes—\"\nille refert contra, sed mens sibi conscia fati\ncunctatur proferre patrem, tunc mitis Adrastus:\nâ€˜immo agite, et positis, quas nox inopinaque suasit\naut virtus aut ira, minis succedite tecto,\niam pariter coeant animorum in pignora dextrae.\nnon haec incassum divisque absentibus acta;\nforsan et has venturus amor praemiserit iras,\nut meminisse iuvet.â€™ nec vana voce locutus\nfata senex, siquidem hanc perhibent per vulnera iunctis\nisse fidem,\nquanta partitum extrema protervo\nThesea Pirithoo, vel inanem mentis Oresten\nopposito rabidam Pylade vitasse Megaeram.\ntunc quoque mulcentem dictis corda aspera regem\niam faciles, ventis ut decertata residunt\naequora, laxatisque diu tamen aura superstes\nimmoritur velis, passi subiere penates.\nHic primum lustrare oculis cultusque virorum\ntelaque magna vacat: tergo videt huius inanem\nimpexis utrimque iubis horrere leonem,\nillius in speciem, quem per Teumesia tempe\nAmphitryoniades fractum iuvenalibus annis\nante Cleonaei vestitus proelia monstri,\nterribiles contra saetis ac dente recurvo\nTydea per latos umeros ambire laborant\nexuviae, Calydonis honos, stupet omine tanto\ndefixus senior, divina oracula Phoebi\nagnoscens monitusque datos vocalibus antris,\nobtutu gelida ora premit, laetusque per artus\nhorror iit; sensit manifesto numine ductos\nadfore, quos nexis ambagibus augur Apollo\nportendi generos, vultu fallente ferarum,\nediderat. tunc sic tendens ad sidera palmas:\nâ€˜nox, quae terrarum caelique amplexa labores\nignea multivago transmittis sidera lapsu,\nindulgens reparare animum, dum proximus aegris\ninfundat Titan agiles animantibus ortus,\ntu mihi perplexis quaesitam erroribus ultro\nadvehis alma fidem veterisque exordia fati\ndetegis: adsistas operi tuaque omina firmes.\nsemper honoratam dimensis orbibus anni\nte domus ista colet; nigri tibi, diva, litabunt\nelecta cervice greges, lustraliaque exta\nlacte novo perfusus edet Vulcanius ignis.\nsalve prisca fides tripodum obscurique recessus!\ndeprendi. Fortuna, deos!â€™ sic fatus, et ambos\ninnectens manibus tecta interioris ad aulae\nprogreditur. canis etiamnum altaribus ignes\nsopitum cinerem et tepidi libamina sacri\nservabant; adolere focos epulasque recentes\ninstaurare iubet, dictis parere ministri\ncertatim adcelerant; vario strepit icta tumultu\nregia: pars ostro tenues auroque sonantes\nemunire toros alteque inferre tapetas,\npars teretes levare manu ac disponere mensas.\nast alii tenebras et opacam vincere noctem\nadgressi tendunt auratis vincula lychnis.\nhis labor inserto torrere exsanguia ferro\nviscera caesarum pecudum, his cumulare canistris\nperdomitam saxo Cererem; laetatur Adrastus\nobsequio fervere domum. Iamque ipse superbis\nfulgebat stratis solioque effultus eburno.\nparte alia iuvenes siccati vulnera lymphis\ndiscumbunt, simul ora notis foedata tuentur\ninque vicem ignoscunt. tunc rex longaevus Acastenâ€”\nnatarum haec altrix eadem et fidissima custos\nlecta sacrum iustae Veneri occultare pudoremâ€”\nimperat acciri tacitaque immurmurat aure.\nNec mora praeceptis, cum protinus utraque virgo\narcano egressae thalamo: mirabile visu,\nPallados armisonae pharetrataeque ora Dianae\naequa ferunt, terrore minus, nova deinde pudori\nvisa virum facies: pariter pallorque ruborque\npurpureas hausere genas, oculique verentes\nad sanctum rediere patrem, postquam ordine mensae\nvicta fames, signis perfectam auroque nitentem\nIasides pateram famulos ex more poposcit,\nqua Danaus libare deis seniorque Phoroncus\nadsueti, tenet haec operum caelata figuras:\naureus\nanguicomam praesecto Gorgona collo\nales habet, iamiamque vagas—ita visus 3—in auras\nexsilit; illa graves oculos languentiaque ora\npaene movet vivoque etiam pallescit in auro.\nhinc Phrygius fulvis venator tollitur alis,\nGargara desidunt surgenti et Troia recedit,\nstant maesti comites, frustraque sonantia lassant\nora canes umbramque petunt et nubila latrant.\nhanc undante mero fundens vocat ordine cunctos\ncaelicolas, Phoebum ante alios, Phoebum omnis ad aram\nlaude ciet comitum famulumque evineta pudica\nfronde manus, cui festa dies largoque refecti\nture vaporatis lucent altaribus ignes.\nâ€˜Forsitan, o iuvenes, quae sint ea sacra quibusque\npraecipuum causis Phoebi obtestemur honoremâ€™\nrex ait, â€˜exquirant animi, non inscia suasit\nrelligio, magnis exercita cladibus olim\nplebs Argiva litant; animos advertite, pandam.\npostquam caerulei sinuosa volumina monstri,\nterrigenam Pythona deus septem orbibus atris\namplexum Delphos squamisque annosa ferentem\nrobora, Castaliis dum fontibus ore trisuleo\nfusus hiat nigro sitiens alimenta veneno,\nperculit, absumptis numerosa in vulnera telis,\nCirrhaeique dedit centum per iugera campi\nvix tandem explieitum, nova deinde piacula caedis\nperquirens nostri tecta haud opulenta Crotopi\nattigit, huic primis et pubem ineuntibus annis\nmira decore pios servabat nata penates\nintemerata toris, felix, si Delia numquam\nfurta nec occultum Phoebo sociasset amorem!\nnamque ut passa deum Nemeaei ad fluminis undam,\nbis quinos plena eum fronte resumeret orbes\nCynthia, sidereum Latonae feta nepotem\nedidit; ac poenae metuensâ€”neque enim ille coactis\ndonasset thalamis veniam paterâ€”avia rura\neligit ae natum saepta inter ovilia furtim\nmontivago pecoris custodi mandat alendum.\nnon tibi digna, puer, generis cunabula tanti\ngramineos dedit herba toros et vimine querno\ntexta domus; clausa arbutei sub cortice libri\nmembra tepent, suadetque leves cava fistula somnos,\net pecori commune solum, sed fata nec illum\nconcessere larem: viridi nam caespite terrae\nproiectum temere et patulo caelum ore trahentem\ndira canum rabies, morsu depasta cruento,\ndissicit. hic vero attonitas ut nuntius aures\nmatris adit, pulsi ex animo genitorque pudorque\net metus: ipsa ultro saevis plangoribus amens\ntecta replet, vacuumque ferens velamine pectus\noccurrit confessa patri; nec motus et atro\nimperat—infandum!—cupientem occumbere leto.\nsero memor thalami maestae solacia morti,\nPhoebe, paras monstrum infandis Acheronte sub imo\nconceptum Eumenidum thalamis, cui virginis ora\npectoraque; aeternum stridens a veitice surgit\net ferrugineam frontem discriminat anguis.\nhaec tum dira lues nocturno squalida passu\ninlabi thalamis, animasque a stirpe recentes\nabripere altricum gremiis morsuque cruento\ndevesei et multum patrio pinguescere luctu,\nhaud tulit armorum praestans animique Coroebus\nseque ultro lectis iuvenum, qui robore primi\nfamam posthabita faciles extendere vita,\nobtulit, illa novos ibat populata penates\nportarum in bivioâ€”lateri duo corpora parvum\ndependent, et iam unca manus vitalibus haeret\nferratique ungues tenero sub corde tepescuntâ€”:\nobvius huic, latus omne virum stipante corona,\nfit iuvenis,\nferrumque ingens sub pectore duro\ncondidit, atque imas animae mucrone corusco\nscrutatus latebras tandem sua monstra profundo\nreddit habere Iovi. iuvat ire et visere iuxta\nliventes in morte oculos uterique nefandam\nproluviem et crasso squalentia pectora tabo,\nqua nostrae cecidere animae, stupet Inacha pubes,\nmagnaque post lacrimas etiamnum gaudia pallent.\nhi trabibus duris, solacia vana dolori,\nproterere exanimos artus asprosque molares\ndeculcare genis: nequit iram explere potestas,\nillam et nocturno circum stridore volantes\nimpastae fugistis aves, rabidamque canum vim\noraque sicca ferunt trepidorum inhiasse luporum,\nsaevior in miseros, fatis ultricis ademptae\nDelius insurgit, summaque biverticis umbra\nParnassi residens arcu crudelis iniquo\npestifera arma iacit, camposque et celsa Cyclopum\ntecta superiecto nebularum incendit amictu,\nlabuntur dulces animae, Mors fila Sororum\nense metit captamque tenens fert manibus urbem,\nquaerenti, quae causa, duci, quis ab aethere laevus\nignis et in totum regnaret Sirius annum,\nidem auctor Paean rursus iubet ire cruento\ninferias monstro iuvenes, qui caede potiti,\nfortunate animi longumque in saecula digne\npromeriture diem! non tu pia degener arma\nocculis aut certae trepidas occurrere morti.\ncomminus ora ferens Cirrhaei in limine templi\nconstitit et sacras ita vocibus asperat iras:\nâ€˜non missus, Thymbraee, tuos supplexve penates\nadvenio: mea me pietas et conscia virtus\nhas egere vias. ego sum, qui caede subegi,\nPhoebe, tuum mortale nefas, quem nubibus atris\net squalente die, nigra quem tabe sinistri\nquaeris, inique, poli. quodsi monstra effera magnis\ncara adeo superis, iacturaque vilior orbi\nmors hominum et saevo tanta inclementia caelo est,\nquid meruere Argi? me, me, divum optime, solum\nobiecisse caput fatis praestabat, an illud\nlene magis\ncordi, quod desolata domorum\ntecta vides, ignique datis cultoribus omnis\nlucet ager?\nsed quid fando tua tela manusque\ndemoror? exspectant matres, supremaque fiunt\nvota mihi. satis est: merui, ne parcere velles.\nproinde move pharetras arcusque intende sonoros\ninsignemque animam leto demitte; sed illum,\npallidus Inachiis qui desuper imminet Argis,\ndum morior, dispelle globum.â€™ Sors aequa merentes\nrespicit, ardentem tenuit reverentia caedis\nLetoiden, tristemque viro submissus honorem\nlargitur vitae; nostro mala nubila caelo\ndiffugiunt, at tu stupefacti a limine Phoebi\nexoratus abis. inde haec stata sacra quotannis\nsollemnes recolunt epulae, Phoebeaque placat\ntempla novatus honos, has forte invisitis aras\nvos quae progenies? quamquam Calydonius Oeneus\net Parthaoniae, si dudum certus ad aures\nclamor iit, tibi iura domus, tu pande, quis Argos\nadvenias, quando hae variis sermonibus horae.â€™\nDeiecit maestos extemplo Ismenius heros\nin terram vultus, taciteque ad Tydea laesum\nobliquare oculos; tum longa silentia movit:\nâ€˜non super hos divum tibi sum quaerendus honores,\nunde genus, quae terra mihi, quis defluat ordo\nsanguinis antiqui: piget inter sacra fateri,\nsed si praecipiant miserum cognoscere curae,\nCadmus origo patrum, tellus Mavortia Thebe,\nest genetrix Iocasta mihi.â€™ tum motus Adrastus\nhospitiis—agnovit enim:—‘quid nota recondis?\nscimus’ ait, ‘nec sic aversum fama Mycenis\nvolvit iter. regnum et furias oculosque pudentes\nnovit et Arctois si quis de solibus horret\nquique bibit Gangen aut nigrum occasibus intrat\nOceanum, et si quos incerto litore Syrtes\ndestituunt. ne perge queri casusque priorum\nadnumerare tibi: nostro quoque sanguine multum\nerravit pietas, nec culpa nepotibus obstat.\ntu modo dissimilis rebus mereare secundis\nexcusare tuos. et iam temone supino\nlanguet Hyperboreae glacialis portitor Ursae.\nfundite vina focis, servatoremque parentum\nLetoiden votis iterumque iterumque canamus.\nPhoebe parens, seu te Lyciae Patarea nivosis\nexercent dumeta iugis, seu rore pudico\nCastaliae flavos amor est tibi mergere crines,\nseu Troiam Thymbraeus habes, ubi fama volentem\ningratis Phrygios umeris subiisse molares,\nseu iuvat Aegaeum feriens Latonius umbra\nCynthus et adsiduam pelago non quaerere Delon:\ntela tibi longeque feros lentandus in hostes\narcus, et aetherii dono cessere parentes\naeternum florere genas, tu doctus iniquas\nParcarum praenosse manus fatumque quod ultrast\net summo placitura Iovi, quis letifer annus,\nbella quibus populis, quae mutent sceptra cometae,\ntu Phryga submittis citharae, tu matris honori\nterrigenam Tityon Stygiis extendis harenis;\nte viridis Python Thebanaque mater ovantem\nhorruit in pharetris, ultrix tibi torva Megaera\niciunum Phlegyan subter cava saxa iacentem\naeterno premit accubitu dapibusque profanis\ninstimulat, sed mixta famem fastidia vincunt:\nadsis, o memor hospitii, Iunoniaque arva\ndexter ames, seu te roseum Titana vocari\ngentis Achaemeniae ritu, seu praestat Osirin\nfrugiferum, seu Persei sub rupibus antri\nindignata sequi torquentem cornua Mithram.â€™\n\nInterea gelidis MaiÄ� satus aliger umbris\niussa gerens magni remeat Iovis; undique pigrae\nire vetant nubes et turbidus implicat aer.\nnec zephyri rapuere gradum, sed foeda silentis\naura poli. Styx inde novem circumflua campis,\nhinc obiecta vias torrentum incendia cludunt.\npone senex trepida succedit Laius umbra\nvulnere tardus adhuc; capulo nam largius illi\ntransabiit animam cognatis ictibus ensis\nimpius, et primas Furiarum pertulit iras;\nit tamen et medica firmat vestigia virga,\ntum steriles luci possessaque manibus arva\net ferrugineum nemus adstupet, ipsaque Tellus\nmiratur patuisse retro, nec livida tabes\ninvidiae functis quamquam et iam lumine cassis\ndefuit, unus ibi ante alios, cui laeva voluntas\nsemper et ad superos—hinc et gravis exitus aevi—\ninsultare malis rebusque aegrescere laetis,\nâ€˜vade \" ait, \" o felix, quoscumque vocaris in usus,\nseu Iovis imperio, seu maior adegit Erinys\nire diem contra, seu te furiata sacerdos\nThessalis arcano iubet emigrare sepulcro,\nheu dulces visure polos solemque relictum\net virides terras et puros fontibus amnes,\ntristior has iterum tamen intrature tenebras.â€™\nillos ut caeco recubans in limine sensit\nCerberus atque omnes capitum subrexit hiatus\nsaevus et intranti populo; iam nigra tumebat\ncolla minax, iam sparsa solo turbaverat ossa,\nni deus horrentem Lethaeo vimine mulcens\nferrea tergemino domuisset lumina somno.\nEst locus—Inachiae dixerunt Taenara gentes—,\nqua formidatum Maleae spumantis in auras\nit caput et nullos admittit culmine visus,\nstat sublimis apex ventosque imbresque serenus\ndespicit et tantum fessis insiditur astris.\nillic exhausti posuere cubilia venti,\nfulminibusque iter est 2; medium cava nubila montis\ninsumpsere latus, summos nec praepetis alae\nplausus adit colles, nec rauca tonitrua pulsant.\nast ubi prona dies, longos super aequora fines\nexigit atque ingens medio natat umbra profundo,\ninteriore sinu frangentia litora curvat\nTaenaros, expositos non audax scandere fluctus,\nillic Aegaeo Neptunus gurgite fessos\nin portum deducit equos, prior haurit harenas\nungula, postremi solvuntur in aequora pisces,\nhoc, ut fama, loco pallentes devius umbras\ntrames agit nigrique Iovis vacua atria ditat\nmortibus. Arcadii perhibent si vera coloni,\nstridor ibi et gemitus poenarum, atroque tumultu\nfervet ager; saepe Eumenidum vocesque manusque\nin medium sonuere diem, Letique triformis\nianitor agricolas campis auditus abegit.\nHac et tunc fusca volucer deus obsitus umbra\nexsilit ad superos, infernaque nubila vultu\ndiscutit et vivis adflatibus ora serenat.\ninde per Arcturum mediaeque silentia Lunae\narva super populosque meat. Sopor obvius illi\nNoctis agebat equos, trepidusque adsurgit honori\nnuminis et recto decedit limite caeli,\ninferior volat umbra deo, praereptaque noscit\nsidera principiumque sui; iamque ardua Cirrhae\npollutamque suo despectat Phocida busto.\nventum erat ad Thebas; gemuit prope limina nati\nLaius et notos cunctatus inire penates,\nut vero et celsis suamet iuga nixa columnis\nvidit et infectos etiamnum sanguine currus,\npaene retro turbatus abit: nec summa Tonantis\niussa nec Arcadiae retinent spiramina virgae.\nEt tunc forte dies noto signata Tonantis\nfulmine, praerupti cum te, tener Euhie, partus\ntransmisere patri. Tyriis ea causa colonis\ninsomnem ludo certatim educere noctem\nsuaserat; effusi passim per tecta, per agros,\nserta inter vacuosque mero crateras anhelum\nproflabant sub luce deum; tunc plurima buxus\naeraque taurinos sonitu vincentia pulsus.\nipse etiam gaudens nemorosa per avia sanas\nimpulerat matres Baccho meliore Cithaeron;\nqualia per Rhodopen rabido convivia coetu\nBistones aut mediae ponunt convallibus Ossae.\nillis semianimum pecus excussaeque leonum\nore dapes, et lacte novo domuisse furorem\nluxus: at Ogygii si quando adflavit Iacchi\nsaevus odor, tunc saxa manu, tunc pocula pulchrum\nspargere et immerito sociorum sanguine fuso\ninstaurare diem festasque reponere mensas.\nNox ea, cum tacita volucer Cyllenius aura\nregis Echionii stratis adlapsus, ubi ingens\nfuderat Assyriis exstructa tapetibus alto\nmembra toro. pro gnara nihil mortalia fati\ncorda sui! capit ille dapes, habet ille soporem,\ntunc senior quae iussus agit, neu falsa videri\nnoctis imago queat, longaevi vatis opacos\nTiresiae vultus vocemque et vellera nota\ninduitur, mansere comae propexaque mento\ncanities pallorque suus, sed falsa cucurrit\ninfula per crines, glaucaeque innexus olivae\nvittarum provenit honos: dehinc tangere ramo\npectora et has visus fatorum expromere voces:\nâ€˜non somni tibi tempus, iners, qui nocte sub alta,\ngermani secure, iaces, ingentia dudum\nacta vocant rerumque graves, ignave, paratus,\ntu, veluti magnum si iam tollentibus austris\nIonium nigra iaceat sub nube magister\nimmemor armorum versantisque aequora clavi,\ncunctaris. iamque ille novis—scit Fama—superbit\nconubiis viresque parat, quis regna capessat,\nquis neget, inque tua senium sibi destinat aula.\ndant animos socer augurio fatalis Adrastus\ndotalesque Argi, nec non in foedera vitae\npollutus placuit fraterno sanguine Tydeus.\nhinc tumor, et longus fratri promittens exsul,\nipse deum genitor tibi me miseratus ab alto\nmittit: habe Thebas, caecumque cupidine regni\nausurumque eadem germanum expelle, nec ultra\nfraternos inhiantem obitus sine fidere coeptis\nfraudibus aut Cadmo dominas inferre Mycenas.â€™\nDixit, et accedensâ€”etenim iam pallida turbant\nsidera lucis equiâ€”ramos ac vellera fronti\nderipuit, confessus avum, dirique nepotis\nincubuit stratis, iugulum mox caede patentem\nnudat et undanti perfundit vulnere somnum,\nilli rupta quies, attollit membra foroque\neripitur\nplenus monstris, vanumque cruorem\nexcutiens simul horret avum fratremque requirit,\nqualis ubi audito venantum murmure tigris\nhorruit in maculas somnosque excussit inertes;\nbella cupit laxatque genas et temperat ungues,\nmox ruit in turmas natisque alimenta cruentis\nspirantem fert ore virum: sic excitus ira\nductor in absentem consumit proelia fratrem.\nEt iam Mygdoniis elata cubilibus alto\ndispulerat\ncaelo gelidas Aurora tenebras,\nrorantes excussa comas multumque sequenti\nsole rubens; illi roseus per nubila seras\nadvertit flammas alienumque aethera tardo\nLucifer exit equo, donec pater igneus orbem\nimpleat atque ipsi radios vetet esse sorori:\ncum senior Talaionides nec longa morati\nDircaeusque gradum pariterque Acheloius heros\ncorripuere toris, illos post verbera fessos\nexceptamque hiemem cornu perfuderat omni\nSomnus; at Inachio tenuis sub pectore regi\ntracta quies, dum mente deos inceptaque versat\nhospitia, et quae sint generis adscita repertis\nfata movet, postquam mediis in sedibus aulae\ncongressi inque vicem dextras iunxere locumque,\nquo serere arcanas aptum atque evolvere curas,\ninsidunt, prior his dubios compellat Adrastus:\nâ€˜egregii iuvenum, quos non sine numine regnis\ninvexit nox dextra meis, quibus ipse per imbres\nfulminibus mixtos intempestumque Tonantem\nhas meus usque domos vestigia fecit Apollo,\nnon equidem obscurum vobis plebique Pelasgae\nesse rear, quantis conubia nostra procorum\nturba petant studiis; geminae mihi namque, nepotum\nlaeta Ades, aequo pubescunt sidere natae,\nquantus honos quantusque pudor, ne credite patri,\net super hesternas licuit cognoscere mensas,\nhas tumidi solio et late dominantibus armis\noptavere viriâ€”longum enumerare Pheraeos\nOebaliosque ducesâ€”et Achaea per oppida matres\nspem generis, nec plura tuus despexerat Oeneus\nfoedera Pisaeisque socer metuendus habenis.\nsed mihi nec Sparta genitos nec ab Elide missos\niungere fas generos: vobis hic sanguis et aulae\ncura meae longo promittitur ordine fati.\ndi bene, quod tales stirpemque animosque venitis,\nut responsa iuvent: hic durae tempore noctis\npartus honos, haec illa venit post verbera merces.â€™\nAudierant, fixosque oculos per mutua paulum\nora tenent, visique inter sese ordine fandi\ncedere, sed cunctis Tydeus audentior actis\nincipit: â€˜o quam te parcum in praeconia famae\nmens agitat matura tuae, quantumque ferentem\nfortunam virtute domas! cui cedat Adrastus\nimperiis? quis te solio Sicyonis avitae\nexcitum infrenos componere legibus Argos\nnesciat? atque utinam his manibus permittere gentis,\nIuppiter aeque, velis, quas Doricus alligat intus\nIsthmos et alterno quas margine submovet infra!\nnon fugeret diras lux intercisa Mycenas,\nsaeva nec Eleae gemerent certamina valles,\nEumenidesque aliis aliae sub regibus, et quae\ntu potior, Thebane, queri: nos vero volentes\nexpositique animis.â€™ sic interfatus et alter\nsubicit: â€˜anne aliquis soceros accedere tales\nabnuat? exsulibus quamquam patriaque fugatis\nnondum laeta Venus, tamen omnis corde resedit\ntristitia, adfixique animo cessere dolores.\nnec minus haec laeti trahimus solacia, quam si\npraecipiti convulsa noto prospectet amicam\npuppis humum, iuvat ingressos felicia regni\nomina, quod superest fati vitaeque laborum\nfortuna transire tua.â€™ nec plura morati\nconsurgunt, dictis impensius aggerat omne\npromissum Inachius pater, auxilioque futurum\net patriis spondet reduces inducere regnis.\nErgo alacres Argi, fuso rumore per urbem\nadvenisse duci generos primisque hymenaeis\negregiam Argian nec formae laude secundam\nDeipylen tumida iam virginitate iugari,\ngaudia mente parant; socias it Fama per urbes,\nfinitimisque agitatur agris procul usque Lycaeos\nPartheniosque super saltus Ephyraeaque rura\nnec minus Ogygias eadem dea turbida Thebas\ninsilit, haec totis perfundit moenia pinnis\nLabdaciumque ducem praemissae consona nocti\nterritat; hospitia et thalamos et foedera regni\npermixtumque genusâ€”quae tanta licentia monstro,\nquis furor?â€”et iam bella canit.\nDiffuderat Argos exspectata dies: laeto regalia coetu\natria complentur, species est cernere avorum\ncomminus et vivis certantia vultibus aera.\ntantum ausae perferre manus! pater ipse bicornis\nin laevum prona nixus sedet Inachus urna;\nhunc tegit Iasiusque senex placidusque Phoroneus,\net bellator Abas' indignatusque Tonantem\nAcrisius nudoque ferens caput ense Coroebus,\ntorvaque iam Danai facinus meditantis imago;\nexin mille duces, foribus tum immissa superbis\nunda fremit volgi, procerum manus omnis et alto\nquis propior de rege gradus, stant ordine primi.\ninterior sacris calet et sonat aula tumultu\nfemineo; casta matrem cinxere corona\nArgolides, pars virginibus circum undique fusae\nfoedera conciliant nova solanturque timorem,\nibant insignes vultuque habituque verendo\ncandida purpureum fusae super ora pudorem\ndeiectaeque genas; tacite subit ille supremus\nvirginitatis amor, primaeque modestia culpae\nconfundit vultus; tunc ora rigantur honestis\nimbribus, et teneros lacrimae iuvere parentes.\nnon secus ac supero pariter si cardine lapsae\nPallas et asperior Phoebi soror, utraque telis,\nutraque torva genis flavoque in vertice nodo,\nilla suas Cyntho comites agat, haec Aracyntho;\ntunc, si fas oculis, non umquam longa tuendo\nexpedias, cui maior honos, cui gratior, aut plus\nde Iove. mutatosque velint transumere cultus,\net Pallas deceat pharetras et Delia cristas.\nCertant laetitia superosque in vota fatigant\nInachidae, quae cuique domus sacrique facultas.\nhi fibris animaque litant. hi caespite nudo.\nnec minus auditi, si mens accepta, merentur\nture deos, fractisque obtendunt limina silvis,\necce metu subito—Lachesis sic dura iubebat—\nimpulsae mentes, excussaque gaudia patri,\net turbata' dies. innuptam limine adibant\nPallada, Monychiis cui non Argiva per urbes\nposthabita est Larissa iugis: hic more parentum\nIasides. thalamis ubi casta adolesceret aetas,\nvirgineas libare comas primosque solebant\nexcusare toros, celsam subeuntibus arcem\nin gradibus summi delapsus culmine templi,\nArcados Euhippi spolium, cadit aereus orbis,\npraemissasque faces, festum nubentibus ignem,\nobruit, eque adytis simul exaudita remotis\nnondum ausos firmare gradum tuba terruit ingens,\nin regem conversi omnes formidine prima,\nmox audisse negant; cunctos tamen omina rerum\ndira movent, variisque metum sermonibus augent.\nnec mirum: nam tum infaustos donante marito\nornatus, Argia, geris dirumque monile\nHarmoniae. longa est series, sed nota malorum\npersequar, unde novis tam saeva potentia donis.\nLemnius haec, ut prisca fides, Mavortia longum\nfurta dolens, capto postquam nil obstat amori\npoena nec ultrices castigavere catenae,\nHarmoniae dotale decus sub luce iugali\nstruxerat. hoc, docti quamquam maiora, laborant\nCyclopes, notique operum Telchines amica\ncertatim iuvere manu; sed plurimus ipsi\nsudor, ibi arcano florentis igne zmaragdos\ncingit et infaustas percussum adamanta figuras\nGorgoneosque orbes Siculaque incude relictos\nfulminis extremi cineres viridumque draconum\nlucentes a fronte iubas; hic flebile germen\nHesperidum et dirum Phrixei velleris aurum;\ntum varias pestes raptumque interplicat atro\nTisiphones de crine ducem, et quae pessima ceston\nvis probat; haec circum spumis lunaribus ungit\ncallidus atque hilari perfundit cuncta veneno.\nnon hoc Pasithea blandarum prima sororum,\nnon Decor Idaliusque puer, sed Luctus et Irae\net Dolor et tota pressit Discordia dextra.\nprima fides operi. Cadmum comitata iacentem\nHarmonia versis in sibila dira querellis\nIllyricos longo suleavit pectore campos.\nimproba mox Semele vix dona nocentia collo\ninduit, et fallax intravit limina Iuno.\nteque etiam, infelix, perhibent, locasta. decorum\npossedisse nefas; vultus hac laude colebat,\nheu quibus, heu placitura toris! post longior ordo.\ntunc donis Argia nitet vilisque sororis\nornatus sacro praeculta supervenit auro.\nviderat hoc coniunx perituri vatis et aras\nante omnis epulasque trucem secreta coquebat\ninvidiam, saevis detur si quando potiri\ncultibus. heu nihil auguriis adiuta propinquis.\nquos optat gemitus, quantas cupit impia clades!\ndigna quidem, sed quid miseri decepta mariti\narma, quid insontes nati meruere furores?\nPostquam regales epulas et gaudia vulgi\nbisseni clusere dies. Ismenius heros\nrespicere ad Thebas iamque et sua quaerere regna,\nquippe animum subit illa dies. qua, sorte benigna\nfratris, Echionia steterat privatus in aula,\nrespiciens descisse deos trepidoque tumultu\ndilapsos comites, nudum latus omne fugamque\nfortunae, namque una soror producere tristis\nexsulis ausa vias; etiam hanc in limine primo\nliquerat et magna lacrimas incluserat ira.\ntunc quos excedens hilares, quis cultus iniqui\npraecipuus ducis, et profugo quos ipse notarat\ningemuisse sibi, per noctem ae luce sub omni\ndigerit: exedere animum dolor iraque demens\net, qua non gravior mortalibus addita curis,\nspes, ubi longa venit, talem sub pectore nubem\nconsilii volvens Dircen Cadmique negatas\nadparat ire domos, veluti dux taurus amata\nvalle carens. pulsum solito quem gramine vietor\niussit ab erepta longe mugire iuvenca,\ncum profugo placuere tori cervixque recepto\nsanguine magna redit fractaeque in pectora quercus,\nbella cupit pastusque et capta armenta reposcit\niam pede, iam cornu meliorâ€”pavet ipse reversum\nvictor, et attoniti vix agnovere magistriâ€”:\nnon alias tacita iuvenis Teumesius iras\nmente acuit, sed fida vias arcanaque coniunx\nsenserat; utque toris primo complexa iacebat\naurorae pallore virum, â€˜quos, callide, motus\nquamve fugam moliris?’ ait ‘nil transit amantes.\nsentio, pervigiles acuunt suspiria questus,\nnumquam in pace sopor, quotiens haec ora natare\nfletibus et magnas latrantia pectora curas\nadmota deprendo manu? nil foedere rupto\nconubiisve super moveor viduaque iuventa,\netsi crudus amor necdum post flammea toti\nintepuere tori: tua me, properabo fateri.\nangit, amate,\nsalus, tune\nincomitatus, inermis\nregna petes poterisque tuis decedere Thebis,\nsi neget? atque illum sollers deprendere semper\nfama duces tumidum narrat raptoque superbum\ndifficilemque tibi: necdum consumpserat annum,\nme quoque nunc vates, nunc exta minantia divos\naut avium lapsus aut turbida noctis imago\nterret, et a! memini, numquam mihi falsa per umbras\nIuno venit, quo tendis iter? ni conscius ardor\nducit et ad Thebas melior socer.â€™ hic breve tandem\nrisit Echionius iuvenis tenerumque dolorem\nconiugis amplexu solatus et oscula maestis\ntempestiva genis posuit lacrimasque repressit;\nâ€˜solve metus animo, dabitur, mihi crede, merentum\nconsiliis tranquilla dies; te fortior annis\nnondum cura decet, sciat haec Saturnius olim\nfata parens, oculosque polo demittere si quos\nIustitia et rectum terris defendere curat:\nfors aderit lux illa tibi, qua moenia cernes\nconiugis et geminas ibis regina per urbes.â€™\nSic ait, et caro raptim se limine profert.\nTydea iam socium coeptis, iam pectore fido\naequantem rurasâ€”tantus post iurgia mentes\nvinxit amorâ€”socerumque adfatur tristis Adrastum.\nfit mora consilio, cum multa moventibus una\niam potior cunctis sedit sententia, fratris\npertemptare fidem tutosque in regna precando\nexplorare aditus, audax ea munera Tydeus\nsponte subit: nec non et te, fortissime gentis\nAetolum, multum lacrimis conata morari\nDeipyle. sed iussa patris tutique regressus\nlegato iustaeque preces vicere sororis.\nIamque emensus iter silvis ac litore durum,\nqua Lernaea palus ambustaque sontibus alte\nintepet hydra vadis, et qua vix carmine raro\nlonga sonat Nemee nondum pastoribus ausis,\nqua latus Eoos Ephyres quod vergit ad curos\nSisyphiique sedent portus irataque terrae\ncurva Palaemonio secluditur unda Lechaeo.\nhinc praeterveetus Nisum et te, mitis Eleusin,\nlaevus abit,\niamque arva gradu Teumesia et arces\nintrat Agenoreas; ibi durum Eteoclea cernit\nsublimem solio saeptumque horrentibus armis.\niura ferus populo trans legem ac tempora regni\niam fratris de parte dabat: sedet omne paratus\nin facinus queriturque fidem tam sero reposci.\nConstitit in mediisâ€”ramus manifestat olivae\nlegatumâ€”causasque viae nomenque rogatus\nedidit: utque rudis fandi pronusque calori\nsemper erat, iustis miscens tamen aspera coepit:\nâ€˜si tibi plana fides et dicti cura maneret\nfoederis, ad fratrem completo iustius anno\nlegatos hinc ire fuit teque ordine certo\nfortunam exuere et laetum descendere regno,\nut vagus ille diu passusque haud digna per urbes\nignotas pactae tandem succederet aulae.\nsed quia dulcis amor regni blandumque potestas.\nposceris: astriferum iam velox circulus orbem\ntorsit et amissae redierunt montibus umbrae,\nex quo frater inops ignota per oppida tristes\nexsul agit casus; et te iam tempus aperto\nsub Iove ferre dies terrenaque frigora membris\nducere et externos submissum ambire penates.\npone modum laetis; satis ostro dives et auro\nconspicuus tenuem germani pauperis annum\nrisisti; moneo, regnorum gaudia temet\ndedoceas patiensque fugae mereare reverti.â€™\nDixerat, ast illi tacito sub pectore dudum\nignea corda fremunt, iacto velut aspera saxo\ncomminus erigitur serpens, cui subter inanes\nlonga sitis latebras totumque agitata per artus\nconvocat in fauces et squamea colla venenum:\nâ€˜cognita si dubiis fratris mihi iurgia signis\nante forent nec clara odiorum arcana paterent,\nsufficeret vel sola fides, qua torvus et illum\nmente gerens.\nceu saepta novus iam moenia laxet\nfossor et hostiles inimicent classica turmas,\npraefuris. in medios si comminus orsa tulisses\nBistonas aut refugo pallentes sole Gelonos,\nparcior eloquio et medii reverentior aequi\ninciperes. neque te furibundae crimine mentis\narguerim: mandata refers, nunc omnia quando\nplena minis, nec sceptra fide nec pace sequestra\nposcitis, et propior capulo manus, haec mea regi\nrgolico, nondum aequa tuis, vice dicta reporta:\nquae sors iusta mihi, quae non indebitus annis\nsceptra dicavit honos, teneo longumque tenebo,\nte penes Inachiac dotalis regia dono\nconiugis, et Danaaeâ€”quid enim maioribus actis\ninvideam?â€”cumulentur opes, felicibus Argos\nauspiciis Lernamque regas; nos horrida Dirces\npascua et Euboicis artatas fluctibus oras,\nnon indignati miserum dixisse parentem\nOedipoden: tibi larga—Pelops et Tantalus auctor!—\nnobilitas, propiorque fluat de sanguine iuncto\nIuppiter, anne feret luxu consueta paterno\nhunc regina larem? nostrae cui iure sorores\nanxia pensa trahant, longo quam sordida luctu\nmater et ex imis auditus forte tenebris\noffendat sacer ille senex! iam pectora volgi\nadsuevere iugo: pudet heu! plebisque patrumque,\nne totiens incerta ferant mutentque gementes\nimperia et dubio pigeat parere tyranno.\nnon parcit populis regnum breve; respice, quantus\nhorror et attoniti nostro in discrimine cives!\nhosne ego, quis certa est sub te duce poena, relinquam?\niratus, germane, venis, fac velle: nec ipsi,\nsi modo notus amor meritique est gratia, patres\nreddere regna sinent.â€™ non ultra passus et orsa\niniecit mediis sermonibus obvia: â€˜reddes,\"\ningeminat, \" reddes: non si te ferreus agger\nambiat aut triplices alio tibi carmine muros\nAmphion auditus agat, nil tela nec ignes\nobstiterint, quin ausa luas nostrisque sub armis\ncaptivo moribundus humum diademate pulses,\ntu merito; ast horum miseret, quos sanguine viles\nconiugibus natisque infanda ad proelia raptos\nproicis excidio, bone rex. o quanta Cithaeron\nfunera sanguineusque vadis, Ismene, rotabis!\nhaec pietas, haec magna fides! nec crimina gentis\nmira equidem duco: sic primus sanguinis auctor\nincestique patrum thalami; sed fallit origo:\nOedipodis tu\nsolus eras, haec praemia\nmorum\nac sceleris, vidente, feres! nos poscimus annum;\nsed moror.â€™ haec audax etiamnum in limine retro\nvociferans iam tunc impulsa per agmina praeceps\nevolat. Oeneae vindex sic ille Dianae\nerectus saetis et aduncae fulmine malae,\ncum premeret Pelopea phalanx, saxa obvia volvens\nfractaque perfossis arbusta Acheloia ripis,\niam Telamona solo, iam stratum Ixiona linquens\nte, Meleagre, subit: ibi demum cuspide lata\nhaesit et obnixo ferrum laxavit in armo.\ntalis adhuc trepidum linquit Calydonius heros\nconcilium infrendens. ipsi ceu regna negentur,\nfestinatque vias ramumque precantia olivae\nabicit, attonitae tectorum e limine summo\naspectant matres, saevoque infanda precantur\nOenidae tacitoque simul sub pectore regi.\nNec piger ingenio scelerum fraudisque nefandae\nrector eget. iuvenum fidos, lectissima bello\ncorpora, nunc pretio, nunc ille hortantibus ardens\nsollicitat dictis, nocturnaque proelia saevus\ninstruit, et sanctum populis per saecula nomen\nlegatum insidiis tacitoque invadere ferroâ€”\nquid regnis non vile?â€”cupit, quas quaereret artes,\nsi fratrem, Fortuna, dares! o caeca nocentum\nconsilia! o semper timidum scelus! exit in unum\nplebs ferro iurata caput; ceu castra subire\napparet aut celsum crebri arietis ictibus urbis\ninclinare latus: densi sic agmine facto\nquinquaginta altis funduntur in ordine portis,\nmacte animi, tantis dignus qui credens armis!\nFert via per dumos propior, qua calle latenti\npraecelerant densaeque legunt compendia silvae.\nlecta dolis sedes: gemini procul urbe malignis\nfaucibus urgentur colles, quos umbra superni\nmontis et incurvis claudunt iuga frondea silvisâ€”\ninsidias natura loco caecamque latendi\nstruxit opemâ€”mediasque arte secat aspera rupes\nsemita, quam subter campi devexaque latis\narva iacent spatiis, contra importuna crepido,\nOedipodioniae domus alitis; hic fera quondam\npallentes erecta genas suffusaque tabo\nlumina, concretis infando sanguine plumis\nrelliquias amplexa virum semesaque nudis\npectoribus stetit ossa premens visuque tremendo\nconlustrat campos, si quis concurrere dictis\nhospes inexplicitis aut comminus ire viator\naudeat et dirae commercia iungere linguae;\nnec mora, quin acuens exsertos protinus ungues\nliventesque manus strictosque in vulnera dentes\nterribili adplausu circum hospita surgeret ora;\net latuere doli, donec de rupe cruenta\nheu! simili deprensa viro, cessantibus alis,\ntristis inexpletam scopulis adfligeret alvum,\nmonstrat silva nefas: horrent vicina iuvenci\ngramina, damnatis avidum pecus abstinet herbis;\nnon Dryadum placet umbra choris, non commoda sacris\nFaunorum, diraeque etiam fugere volucres\nprodigiale nemus. tacitis huc gressibus acti\ndeveniunt peritura cohors, hostemque superbum\nadnixi iaculis et humi posita arma tenentes\nexspectant densaque nemus statione coronant.\nCoeperat umenti Phoebum subtexere palla\nNox et caeruleam terris infuderat umbram,\nille propinquabat silvis et ab aggere celso\nscuta virum galeasque videt rutilare comantis.\nqua laxant rami nemus adversaque sub umbra\nflammeus aeratis lunae tremor errat in armis,\nobstipuit visis, ibat tamen; horrida tantum\nspicula et inclusum capulo tenus admovet ensem,\nac prior unde, viri, quidve occultata in armis?\nnon humili terrore rogat, nec reddita contra\nvox. fidamque negant suspecta silentia pacem,\necce autem vasto Chthonii contorta lacerto.\nquo duce freta cohors, fuscas intervolat auras\nhasta; sed audenti deus et fortuna recessit.\nper tamen Olenii tegimen suis atraque saetis\nterga super laevos umeros vicina emori\neffugit et viduo iugulum ferit inrita ligno,\ntunc horrere comae sanguisque in corda gelari.\nhuc ferus atque illuc animum pallentiaque ira\nora ferens—nec tanta putat sibi bella parari—:\nâ€˜ferte gradum contra campoque erumpite aperto!\nquis timor audendi. quae tanta ignavia? solus,\nsolus in arma voco.â€™ neque in his mora: quos ubi plures.\nquam ratus, innumeris videt excursare latebris,\nhos prodire\niugis, illos e vallibus imis\ncrescere, nec paucos campo, totumque sub armis\nconlucere iter, ut clausas indagine profert\nin medium vox prima feras, quae sola medendi\nturbata ratione via est, petit ardua dirae\nSphingos et abscisis infringens cautibus lineas\nexsuperat iuga dira manus, scopuloque potitus,\nunde procul tergo metus et via prona nocendi,\nsaxum ingens, quod vix plena cervice gementes\nvertere humo valeant murisque inferre iuvenci,\nrupibus evellit; dein toto sanguine nixus\nsustinet, immanem quaerens librare ruinam,\nqualis in adversos Lapithas erexit inanem\nmagnanimus cratera Pholus. stupet obvia leto\nturba superstantem atque emissi turbine montis\nobruitur; simul ora virum, simul arma manusque\nfractaque commixto sederunt pectora ferro,\nquattuor hic adeo disiecti mole sub una\ncongemuere, fuga tremefactum protinus agmen\nexcutitur coeptis, neque enim temnenda iacebant\nfunera: fulmineus Dorylas, quem regibus ardens\naequabat virtus, Martisque e semine Theron\nterrigenas confisus avos, nec vertere cuiquam\nfrena secundus Halys, sed tune pedes occubat arvis,\nPentheumque trahens nondum te Phaedimus aequo,\nBacche, genus, quorum ut subitis exterrita fatis\nagmina turbatam vidit laxare catervam,\nquae duo sola manu gestans adelinia monti\nfixerat, intorquet iacula et fugientibus addit,\nmox in plana libens, nudo ne in pectore tela\ninciderent, saltu praeceps defertur et orbem,\nquem procul oppresso vidit Therone volutum,\ncorripuit, tergoque et vertice tegmina nota\nsaeptus et hostili propugnans pectora parma\nconstitit, inde iterum densi glomerantur in unum\nOgygidae firmantque gradum; trahit ocius ensem\nBistonium Tydeus, Mavortia munera magni\nOeneos, et partes pariter divisus in omnes\nhos obit atque illos ferroque micantia tela\ndecutit; impediant numero seque ipsa vicissim .\narma premunt, nec vis conatibus ulla, sed ipsae\nin socios errare manus et corpora turba\ninvolvi prolapsa sua; manet ille ruentes\nangustus telis et inexpugnabilis obstat,\nnon aliter—Getieae si fas est credere Phlegrae—\narmatum immensus Briarcus stetit aethera contra,\nhinc Phoebi pharetras, hinc torvae Pallados anguis,\ninde Pelethroniam praefixa cuspide pinum\nMartis, at hinc lasso mutata Pyracmone temnens\nfulmina, cum toto nequiquam obsessus Olympo\ntot queritur cessare manus: non segnior ardet\nhuc illuc clipeum obiectam, seque ipse recedens\ncircuit, interdum trepidis occurrit et instat\nspicula devellens, clipeo quae plurima toto\nfixa tremunt armantque virum saepe aspera passum\nvolnera, sed nullum vitae in secreta receptum\nnee mortem sperare valet. rotat ipse furentem\nDeilochum, comitemque illi iubet ire sub umbras\nPhegea sublata minitantem bella securi\nDircaeumque Gyan et Echionium Lycophontem.\niam trepidi sese quaerunt numerantque, nec idem\ncaedis amor, tantamque dolent rarescere turbam.\nEcce Chromis Tyrii demissus origine Cadmiâ€”\nhunc utero quondam Dryope Phoenissa gravato\nrapta repente choris onerisque oblita ferebat,\ndumque trahit prensis taurum tibi cornibus, Euhan,\nprocidit impulsus nimiis conatibus infansâ€”\ntunc audax iaculis et capti pelle leonis\npinea nodosae quassabat robora clavae\nincrepitans: â€˜unusne, viri, tot caedibus unus\nibit ovans Argos? vix credet fama reverso!\nheus socii, nullaene manus, nulla arma valebunt?\nhaec regi promissa, Cydon, haec, Lampe, dabamus?â€™\ndum clamat, subit ore cavo Teumesia coruus,\nnec prohibent fauces; atque illi voce repleta\nintercepta natat prompto in sanguine lingua.\nstabat adhuc, donec transmissa morte per artus\nlabitur immorsaque cadens obmutuit hasta.\nvos quoque, Thespiadae, cur infitiatus honora\narcuerim fama?\nfratris moribunda levabat\nmembra solo Periphasâ€”nil indole clarius illa\nnec pietate fuitâ€”, laeva marcentia colla\nsustentans dextraque latus; singultibus artum\nexhaurit thoraca dolor, nec vincla coercent\nundantem fletu galeam, eum multa gementi\npone gravis curvas perfringit lancea costas.\nexit et in fratrem, cognataque pectora telo\nconserit; ille oculos etiamnum in luce natantes\nsistit et aspecta germani morte resolvit.\nat cui vita recens et adhuc in vulnere vires\nhos tibi complexus, haec dent ait oscula nati.\nprocubuere pares fatis, miserabile votum\nmortis, et alterna clauserunt lumina dextra.\nProtinus idem ultro iaculo parmaque Menoeten\nproterrebat agens trepidis vestigia retro\npassibus urgentem. donec defecit iniqua\nlapsus humo, pariterque manus distraetus in ambas\norat et a iugulo nitentem sustinet hastam:\nâ€˜parce per has stellis interlabentibus umbras,\nper superos noctemque tuam; sine, tristia Thebis\nnuntius acta feram vulgique per ora paventis\ncontempto te rege canam: sic inrita nobis\ntela cadant, nullique tuum penetrabile ferro\npectus, et optanti victor reveharis amico.â€™\ndixerat, ille nihil vultu mutatus â€˜inanes\nperdis’ ait ‘lacrimas, et tu, ni fallor, iniquo\npollicitus mea colla duci: nunc arma diemque\nproice; quid timidae sequeris compendia vitae?\nbella manent.â€™ simul haec, et crassum sanguine telum\niam redit; ille super dictis infensus amaris\nprosequitur victos: â€˜non haec trieterica vobis\nnox patrio de more venit, non orgia Cadmi\ncernitis aut avidas Bacchum scelerare parentes,\nnebridas et fragiles thyrsos portare putastis\nimbellem ad sonitum maribusque incognita veris\nfoeda Celaenaea committere proelia buxo?\nhic aliae caedes, alius furor: ite sub umbras,\no timidi paucique!â€™ haec intonat; ast tamen illi\nmembra negant, lassusque ferit praecordia sanguis,\niam sublata manus cassos defertur in ictus,\ntardatique gradus, clipeum nec sustinet umbo\nmutatum\nspoliis, gelidus cadit\nimber anhelo\npectore, tum crines ardentiaque ora cruentis\nroribus et taetra morientum aspargine manant:\nut leo, qui campis longe custode fugato\nMassylas depastus oves, ubi sanguine multo\nluxuriata fames cervixque et tabe gravatae\nconsedere iubae, mediis in caedibus adstat\naeger, hians victusque cibis; nec iam amplius irae\ncrudescunt: tantum vacuis ferit aera malis\nmolliaque eiecta delambit vellera lingua.\nIlle etiam Thebas spoliis et sanguine plenus\nisset et attonitis sese populoque ducique\nostentasset ovans, ni tu, Tritonia virgo,\nflagrantem multaque operis caligine plenum\nconsilio dignata virum: â€˜sate gente superbi\nOeneos, absentes cui dudum vincere Thebas\nadnuimus, iam pone modum nimiumque secundis\nparce deis: huic una fides optanda labori,\nfortuna satis usus abi.â€™ restabat acerbis\nfuneribus socioque gregi non sponte superstes\nHaemonidesâ€”ille haec praeviderat. omina doctus\naeris et nulla\ndeceptus ab aliteâ€”Maeon,\nnec veritus prohibere ducem, sed fata monentem\nprivavere fide. vita miserandus inerti\ndamnatur; trepido Tydeus immitia mandat:\nâ€˜quisquis es Aonidum, quem crastina munere nostro\nmanibus exemptum mediis Aurora videbit,\nhaec iubeo perferre duci: cinge aggere portas,\ntela nova, fragiles aevo circum inspice muros,\npraecipue stipare viros densasque memento\nmultiplicare acies! fumantem hunc aspice late\nense meo campum: tales in bella venimus.â€™\nHaec ait, et meritae pulchrum tibi. Pallas, honorem\nsanguinea de strage parat, praedamque iacentem\ncomportat gaudens ingentiaque acta recenset.\nquercus erat tenerae iam longum oblita iuventae\naggere camporum medio, quam plurimus ambit\nfrondibus incurvis et crudo robore cortex.\nhuic leves galeas perfossaque vulnere crebro\ninserit arma ferens, huic truncos ictibus enses\nsubligat et tractas membris spirantibus hastas,\ncorpora tunc atque arma simul cumulata superstans\nincipit—oranti nox et iuga longa resultant—:\nâ€˜diva ferox, magni decus ingeniumque parentis,\nbellipotens, cui torva genis horrore decoro\ncassis et asperso crudescit sanguine Gorgon,\nnec magis ardentes Mavors hastataque pugnae\nimpulerit Bellona tubas, huic adnue sacro,\nseu Pandionio nostras invisere noctes\nmonte venis, sive Aonia devertis Itone\nlaeta choris, seu tu Libyco Tritone repexas\nlota comas, qua te biiugo temone frementem\nintemeratarum volucer rapit axis equarum:\nnunc tibi fracta virum spolia informisque dicamus\nexuvias, at si patriis Parthaonis arvis\ninferar et reduci pateat mihi Martia Pleuron,\naurea tunc mediis urbis tibi templa dicabo\ncollibus, Ionias qua despectare procellas\ndulce sit, et flavo tollens ubi vertice pontum\nturbidus obiectas Achelous Echinadas exit.\nhic ego maiorum pugnas vultusque tremendos\nmagnanimum effingam regum, figamque superbis\narma tholis, quaeque ipse meo quaesita revexi\nsanguine, quaeque dabis captis, Tritonia, Thebis\ncentum ibi virgineis votae Calydonides aris\nActaeas tibi rite faces et ab arbore casta\nnectent purpureas niveo discrimine vittas,\npervigilemque focis ignem longaeva sacerdos\nnutriet, arcanum numquam spretura pudorem.\ntu bellis, tu pace feres de more frequentes\nprimitias operum, non indignante Diana.â€™\ndixerat, et dulces iter instaurabat ad Argos.\nAt non Aoniae moderator perfidus aulae\nnocte sub ancipiti, quamvis umentibus astris\nlongus ad auroram superet labor, otia somni\naccipit: invigilant animo sedensque parati\nsupplicium exercent curae; tum plurima versat\npessimum in dubiis augur timor. \" ei mihi \" clamat,\nunde morae?â€”nam prona ratus facilemque tot armis\nTydea, nec numero virtutem animumque rependitâ€”\nâ€˜num regio diversa viae? num missus ab Argis\nsubsidio globus? an sceleris data fama per urbes\nfinitimas? paucosne, pater Gradive, manuve\nlegimus indecores? at enim fortissimus illic\net Chromis et Dorylas et nostris turribus aequi\nThespiadae totos raperent mihi funditus Argos,\nnec tamen ille meis, reor, impenetrabilis armis\naere gerens solidoque satos adamante lacertos\nvenerat; heu segnes, quorum labor haeret in uno,\nsi conserta manus.â€™ vario sic turbidus aestu\nangitur ac sese culpat super omnia, qui non\norantem in mediis legatum coetibus ense\nperculerit foedasque palam satiaverit iras.\niam pudet incepti, iam paenitet, ac velut ille\nfluctibus Ioniis Calabrae datus arbiter alnoâ€”\nnec rudis undarum, portus sed linquere amicos\npurior Olenii frustra gradus impulit astriâ€”,\ncum fragor hiberni subitus Iovis, omnia mundi\nclaustra tonant multusque polos inclinat Orion,\nipse quidem malit terras pugnatque reverti,\nfert ingens a puppe notus, tunc arte relicta\ningemit et caecas sequitur iam nescius undas:\ntalis Agenoreus ductor caeloque morantem\nLuciferum et seros maerentibus increpat ortus.\nEcce sub occiduas versae iam Noctis habenas\nastrorumque obitus, ubi primum maxima Tethys\nimpulit Eoo cunctantem Hyperiona ponto,\nima flagellatis, signum lugubre malorum,\nponderibus trepidavit humus, motusque Cithaeron\nantiquas dedit ire nives: tunc visa levari\nculmina septenaeque iugo concurrere portae,\net prope sunt causae: gelido remeabat Eoo\niratus fatis et tristis morte negata\nHaemonides; necdum ora patent, dubiusque notari\nsigna dabat magnae longe manifesta ruinae\nplanctuque et gemitu; lacrimas nam protinus omnis\nfuderat. haud aliter saltu devertitur orbus\npastor ab agrestum nocturna strage luporum,\ncuius erile pecus silvis inopinus abegit\nimber et tabernae ventosa cacumina lunae:\nluce patent caedes; domino perferre recentes\nipse timet casus, haustaque informis harena\nquestibus implet agros, stabulique silentia magni\nodit et amissos longo ciet ordine tauros.\nIllum congestae portarum ad limina matres\nut solum videre—nefas!—nulla agmina circum\nmagnanimosque duces, nil ausae quaerere tollunt\nclamorem, qualis bello supremus apertis\nurbibus, aut pelago iam descendente carina,\nut primum invisi cupido data copia regis:\nâ€˜hanc tibi de tanto donat ferus agmine Tydeus\ninfelicem animam, sive haec sententia divum,\nseu fortuna fuit; seu, quod pudet ira fateri,\nvis invicta viri. vix credo et nuntius: omnes\nprocubuere, omnes, noctis vaga lumina testor\net socium manes et te, mala protinus ales,\nqua redeo, non hanc lacrimis meruisse nec astu\ncrudelem veniam atque inhonorae munera lucis,\nsed mihi iussa deum placitoque ignara moveri\nAtropos atque olim non haec data ianua leti\neripuere necem, iamque ut mihi prodiga vitae\npectora et extremam nihil horrescentia mortem\naspicias: bellum infandum ominibusque negatam\nmovisti, funeste, aciem; dum pellere leges,\net consanguineo gestis regnare superbus\nexsule, te series orbarum excisa domorum\nplanctibus adsiduis, te diro horrore volantes\nquinquaginta animae circum noctesque diesque\nadsilient; neque enim ipse moror.â€™ iam moverat iras\nrex ferus, et tristes ignescunt sanguine vultus,\ninde ultro Phlegyas et non cunctator iniqui\nLabdacus—hos regni ferrum penes—ire manuque\nproturbare parant, sed iam nudaverat ensem\nmagnanimus vates, et nunc trucis ora tyranni,\nnunc ferrum aspectans: â€˜numquam tibi sanguinis huius\nius erit aut magno feries imperdita Tydeo\npectora; vado equidem exsultans ereptaque fata\ninsequor et comites feror exspectatus ad umbras,\nte superis fratrique—’ et iam media orsa loquentis\nabsciderat plenum capulo latus; ille dolori\npugnat et ingentem nisu duplicatus in ictum\nconruit, extremisque animae singultibus errans\nalternus nunc ore venit, nunc vulnere sanguis,\nexcussae procerum mentes, turbataque mussant\nconcilia; ast illum coniunx fidique parentes\nservantem vultus et torvum in morte peracta,\nnon longum reducem laetati, in tecta ferebant.\nsed ducis infandi rabidae non hactenus irae\nstare queunt; vetat igne rapi. pacemque sepulcri\nimpius ignaris nequiquam manibus arcet.\nTu tamen egregius fati mentisque nec umquamâ€”\nsic dignum estâ€”passure situm, qui comminus ausus\nvadere contemptum reges, quaque ampla veniret\nlibertas, sancire viam: quo carmine dignam,\nquo satis ore tuis famam virtutibus addam,\naugur amate deis? non te caelestia frustra\nedocuit lauruque sua dignatus Apollo est,\net nemorum Dodona parens Cirrhaeaque virgo\ngaudebit\ntacito populos suspendere Phoebo.\nnunc quoque Tartareo multum divisus Averno\nElysias, i, carpe plagas, ubi manibus axis\ninvitis Ogygiis nec sontis iniqua tyranni\niussa valent; durant habitus et membra cruentis\ninviolata feris, nudoque sub axe iacentem\net nemus et tristis volucrum reverentia servat.\nAt nuptae exanimes puerique aegrique parentes\nmoenibus effusi per plana, per avia, passim\nquisque suas avidi ad lacrimas miserabile currunt\ncertamen, quos densa gradu comitantur euntes\nmilia solandi studio: pars visere flagrant\nunius acta viri et tantos in nocte labores,\nfervet iter gemitu et plangoribus arva reclamant.\nut vero infames scopulos silvamque nefandam\nperventum, ceu nulla prius lamenta nec atri\nmanassent imbres, sic ore miserrimus uno\nexoritur fragor, aspectuque accensa cruento\nturba furit: stat sanguineo discissus amictu\nLuctus atrox caesoque invitat pectore matres,\nscrutantur galeas frigentum inventaque monstrant\ncorpora, prociduae super externosque suosque,\nhae pressant in tabe comas, hae lumina signant\nvulneraque alta rigant lacrimis,pars spicula dextra\nnequiquam parcente trahunt, pars molliter aptant\nbracchia trunca loco et cervicibus ora reponunt.\nAt vaga per dumos vacuique in pulvere campi\nmagna parens iuvenum, gemini nunc funeris, Ide\nsqualentem sublata comam liventiaque ora\nungue premensâ€”nec iam infelix miserandaque, verum\nterror inest lacrimisâ€”, per et arma et corpora passim\ncanitiem impexam dira tellure volutans\nquaerit inops natos omnique in corpore plangit.\nThessalis haud aliter bello gavisa recenti,\ncui gentile nefas hominem renovare canendo.\nmultifida attollens antiqua lumina cedro\nnocte subit campos versatque in sanguine functum\nvulgus et explorat manes, cui plurima busto\nimperet ad superos: animarum maesta queruntur\nconcilia, et nigri pater indignatur Averni.\nIlli in secessu pariter sub rupe iacebant\nfelices, quos una dies, manus abstulit una,\npervia vulneribus media trabe pectora nexi.\nut vidit lacrimisque oculi patuere profusis:\nâ€˜hosne ego complexus genetrix, haec oscula, nati,\nvestra tuor? sic vos extremo in fine ligavit\ningenium crudele necis? quae vulnera tractem,\nquae prius ora premam? vosne illa potentia matris,\nvos uteri fortuna mei, qua tangere divos\nrebar et Ogygias titulis anteire parentes?\nat quanto melius dextraque in sorte iugatae,\nquis steriles thalami nulloque ululata dolore\nrespexit Lucina domum! mihi quippe malorum\ncausa labor; sed nec bellorum in luce patenti\nconspicui fatis aeternaque gentibus ausi\nquaesistis miserae vulnus memorabile matri,\nsed mortem obscuram numerandaque funera passi,\nheu quantus furto cruor et sine laude iacetis!\nquin ego non dextras miseris complexibus ausim\ndividere et tanti consortia rumpere leti:\nite diu fratres indiscretique supremis\nignibus et caros urna confundite manes!â€™\nNee minus interea digesta strage suorum\nhic Cthonium coniunx, hic mater Penthea clamat\nAstyoche, puerique rudes, tua, Phaedime, proles,\namissum didicere patrem, Marpessaque pactum\nPhyllea, sanguineumque lavant Acamanta sorores,\ntune ferro retegunt silvas collisque propinqui\nannosum truncant apicem, qui conscius actis\nnoctis et inspexit gemitus; ibi grandior aevo\nante rogos, dum quisque suo nequit igne revelli,\nconcilium infaustum dictis mulcebat Aletes:\nâ€˜saepe quidem infelix varioque exercita ludo\nfatorum gens nostra fuit, Sidonius ex quo\nhospes in Aonios iecit sata ferrea sulcos,\nunde novi fetus et formidata colonis\narva suis. sed nec veteris cum regia Cadmi\nfulmineum in cinerem monitis Iunonis iniquae\nconsedit, neque funerea cum laude potitus\ninfelix Athamas trepido de monte veniret,\nsemianimem heu laeto referens clamore Learchum,\nhic gemitus Thebis, nec tempore clarius illo\nPhoenissae sonuere domus, cum lassa furorem\nvicit et ad comitum lacrimas expavit Agave.\nuna dies similis fato specieque malorum\naequa fuit, qua magniloquos luit impia flatus\nTantalis, innumeris cum circumfusa ruinis\ncorpora tot raperet terra, tot quaereret ignes.\ntalis erat vulgi status, et sic urbe relicta\nprimaevique senesque et longo examine matres\ninvidiam planxere deis miseroque tumultu\nbina per ingentes stipabant funera portas.\nmeque ipsum memini—necdum apta laboribus aetas—\nflesse tamen gemituque meos aequasse parentes.\nilla tamen superi, nec quod tibi, Delia, castos\nprolapsum fontes specula temerare profana\nheu dominum insani nihil agnovere Molossi,\ndeflerim magis, aut verso quod sanguine fluxit\nin subitos regina lacus: sic dura Sororum\npensa dabant visumque Iovi. nunc regis iniqui\nob noxam immeritos patriae tot culmina cives\nexuimus, nec adhuc calcati foederis Argos\nfama subit, et iam bellorum extrema dolemus.\nquantus equis quantusque viris in pulvere crasso\nsudor! io quanti crudele rubebitis amnes!\nviderit haec bello viridis manus: ast ego doner\ndum licet igne meo terraque insternar avita!â€™\nhaec senior, multumque nefas Eteoclis acervat\ncrudelem infandumque vocans poenasque daturum,\nunde ea libertas? iuxta illi finis et aetas\ntota retro,\nseraeque decus velit addere morti.\nHaec sator astrorum iamdudum e vertice mundi\nprospectans primoque imbutas sanguine gentes\nGradivum acciri propere iubet, ille furentes\nBistonas et Geticas populatus caedibus urbes\nturbidus aetherias currus urgebat ad arces,\nfulmine cristatum galeae iubar armaque in auro\ntristia, terrificis monstrorum animata figuris,\nincutiens: tonat axe polus clipeique cruenta\nlux rubet, et solem longe ferit aemulus orbis,\nhunc ubi Sarmaticos etiamnum efflare labores\nIuppiter et tota perfusum pectora belli\ntempestate videt: â€˜talis mihi, nate, per Argos,\ntalis abi, sic ense madens, hac nubilus ira.\nexturbent resides frenos et cuncta perosi\nte cupiant, tibi praecipites animasque manusque\ndevoveant, rape cunctantes et foedera turba,\ncui dedimus, tibi fas ipsos incendere bello\ncaelicolas pacemque meam. iam semina pugnae\nipse dedi: remeat portans immania Tydeus\nausa, ducis scelus et, turpis primordia belli,\ninsidias fraudesque, suis quas ultus in armis,\nadde fidem, vos o superi, meus ordine sanguis,\nne pugnare odiis, neu me temptare precando\ncertetis; sic Fata mihi nigraeque Sororum\niuravere\ncolus: manet haec ab origine mundi\nfixa dies bello, populique in proelia nati.\nquodni me veterum poenas sancire malorum\ngentibus et diros sinitis punire nepotesâ€”\narcem hanc aeternam, gentis sacraria nostrae,\ntestor et Elvsios, etiam mihi numina, fontesâ€”,\nipse manu Thebas correptaque moenia fundo\nexcutiam versasque solo super Inacha tecta\neffundam turres aut stagna in caerula verram\nimbre superiecto, licet ipsa in turbine rerum\nIuno suos colles templumque amplexa laboret.â€™\ndixit, et attoniti iussis, mortalia credas\npectora, sic cuncti vocemque animosque tenebant.\nnon secus ac longa ventorum pace solutum\naequor et imbelli recubant ubi litora somno,\nsilvarumque comas et abacto flamine nubes\nmulcet iners aestas; tunc stagna lacusque sonori\ndetumuere, tacent exusti solibus amnes.\nGaudet ovans iussis et adhuc temone calenti\nfervidus in laevum torsit Gradivus habenas.\niamque iter extremum caelique abrupta tenebat,\ncum Venus ante ipsos nulla formidine gressum\nfigit equos; cessere retro iamiamque rigentes\nsuppliciter posuere iubas. tune pectora summo\nadclinata iugo voltumque obliqua madentem\nincipitâ€”-interea dominae vestigia iuxta\nspumantem proni mandunt adamanta iugalesâ€”:\nâ€˜bella etiam in Thebas, socer o pulcherrime, bella\nipse paras ferroque tuos abolere nepotes?\nnec genus Harmoniae nec te conubia caelo\nfesta nec hae quicquam lacrimae, furibunde, morantur?\ncriminis haec merces? hoc fama pudorque relictus,\nhoc mihi Lemniacae de te meruere catenae?\nperge libens; at non eadem Volcania nobis\nobsequia, et laesi servit tamen ira mariti!\nillum ego perpetuis mihi desudare caminis\nsi iubeam vigilesque operi transmittere noctes,\ngaudeat ornatusque novos ipsique laboret\narma tibi; tuâ€”sed scopulos et aena precando\nflectere corda paro; solum hoc tamen anxia, solum\nobtestor, quid me Tyrio sociare marito\nprogeniem caram infaustisque dabas hymenaeis?\ndum fore praeclaros armis et vivida rebus\npectora vipereo Tyrios de sanguine iactas\ndemissumque Iovis serie genus, a! mea quanto\nSithonia mallem nupsisset virgo sub Arcto\ntrans Borean Thracasque tuos. indigna parumne\npertulimus, divae Veneris quod filia longum\nreptat et Illyricas deiectat virus in herbas?\nnunc gentem immeritam—’ lacrimas non pertulit ultra\nBellipotens, hastam laeva transumit et alto,\nhaud mora, desiluit curru, clipeoque receptam\nlaedit in amplexu dictisque ita mulcet amicis:\nâ€˜O mihi bellorum requies et sacra voluptas\nunaque pax animo! soli cui tanta potestas\ndivorumque hominumque meis occurrere telis\nimpune et media quamvis in caede frementes\nhos adsistere equos, hunc ensem avellere dextrae,\nnec mihi Sidonii genialia foedera Cadmi\nnec tua cara fides—ne falsa incessere gaude!—\nexciderunt: prius in patrui deus infera mergar\nstagna et pallentes agar exarmatus ad umbras,\nsed nunc fatorum monitus mentemque supremi\niussus obire patrisâ€”neque enim Vulcania tali\nimperio manus apta legiâ€”, quo pectore contra\nire Iovem dictasque parem contemnere leges,\ncui modo—pro vires!—terras caelumque fretumque\nadtremere oranti tantosque ex ordine vidi\ndelituisse deos? sed ne mihi corde supremos\nconcipe, cara, metus! quando haec mutare potestas\nnulla daturâ€”cum iam Tyriis sub moenibus ambae\nbellabunt gentes, adero et socia arma iuvabo.\ntunc me sanguineo late defervere campo\nres super Argolicas haud sic deiecta videbis;\nhoc mihi ius, nec fata vetant.â€™ sic orsus aperto\nflagrantes immisit equos, non ocius alti\nin terras cadit ira Iovis, si quando nivalem\nOthryn et Arctoae gelidum caput institit Ossae\narmavitque in nube manum: volat ignea moles\nsaeva dei mandata ferens, caelumque trisulca\nterritat omne coma iamdudum aut ditibus agris\nsigna dare aut ponto miseros involvere nautas..\nIamque remensus iter fesso Danaeia Tydeus\narva gradu viridisque legit devexa Prosymnae\nterribilis visu: stant fulti pulvere crines,\nsqualidus ex umeris cadit alta in vulnera sudor,\ninsomnesque oculos rubor excitat, oraque retro\nsolvit anhela\nsitis; mens altum spirat honorem\nconscia factorum, sic nota in pascua taurus\nbellator redit, adverso cui colla suoque\nsanguine proscissisque natant palearibus armi;\ntunc quoque lassa tumet virtus multumque superbit\npectore despecto 2; vacua iacet hostis harena\nturpe gemens crudosque vetat sentire labores.\ntalis erat; medias etiam non destitit urbes,\nquidquid et Asopon veteresque interiacet Argos,\ninflammare odiis, multumque et ubique retexens\nlegatum sese Graia de gente petendis\nisse super\nregnis profugi Polynicis, at inde\nvim, noctem; scelus, arma, dolos, ea foedera passum\nregis Echionii; fratri sua iura negari,\nprona fides populis; deus omnia credere suadet\nArmipotens, geminatque acceptos fama pavores.\nUtque introgressus portasâ€”et forte verendus\nconcilio pater ipse duces cogebat Adrastusâ€”\ninprovisus adest, iam illinc a postibus aulae\nvociferans: â€˜arma, arma viri, tuque optime Lernae\nductor, magnanimum si quis tibi sanguis avorum,\narma para! nusquam pietas, non gentibus aequum\nfas aut cura\nIovis; melius legatus adissem\nSauromatas rabidos servatoremque cruentum\nBebrycii nemoris, nec iussa incuso pigetve\nofficii: iuvat isse, iuvat, Thebasque nocentes\nexplorasse manu; bello me, credite, bello,\nceu turrem validam aut artam compagibus urbem,\ndelecti insidiis instructique omnibus armis\nnocte doloque viri nudum ignarumque locorum\nnequiquam clausere; iacent in sanguine mixti\nante urbem vacuam, nunc o, nunc tempus in hostes,\ndum trepidi exsanguesque metu, dum funera portant,\nnunc, socer, haec dum non manus excidit; ipse ego fessus\nquinquaginta illis heroum immanibus umbris\nvulneraque ista ferens putri insiccata cruore\nprotinus ire peto!â€™ trepidi de sedibus adstant\nInachidae, cunctisque prior Cadmeius heros\naccurrit vultum deiectus et â€˜o ego divis\ninvisus vitaeque nocens haec vulnera cerno\ninteger! hosne mihi reditus, germane, parabas?\nin me haec tela mei ! pro vitae foeda cupido!\ninfelix, fratri facinus tam grande negavi,\net nunc vestra quidem maneant in pace quieta\nmoenia, nec vobis tanti sim causa tumultus\nhospes adhuc, scio—nec me adeo res dextra levavit—,\nquam durum natis, thalamo quam triste revelli,\nquam patria; non me ullius domus anxia culpet\nrespectentve truces obliquo lumine matres,\nibo libens certusque mori, licet optima coniunx\nauditusque iterum revocet socer; hunc ego Thebis,\nhunc, germane, tibi iugulum et tibi, maxime Tydeu,\ndebeo.â€™ sic variis pertemptat pectora dictis\nobliquatque preces, commotae questibus irae\net mixtus lacrimis caluit dolor; omnibus ultro\nnon iuvenum modo, sed gelidis et inertibus aevo\npectoribus mens una subit, viduare penates,\nfinitimas adhibere manus, iamque ire. sed altus\nconsiliis pater imperiique haud flectere molem\ninscius: â€˜ista quidem superis curaeque medenda\nlinquite. quaeso, meae, nec te germanus inulto\nsceptra geret, neque nos avidi promittere bellum.\nat nunc egregium tantoque in sanguine ovantem\nexcipite Oeniden, animosaque pectora laxet\nsera quies: nobis dolor haud rationis egebit.â€™\nTurbati extemplo comites et pallida coniunx\nTydea circum omnes fessum bellique viaeque\nstipantur. laetus mediis in sedibus aulae\nconstitit, ingentique exceptus terga columna,\nvulnera dum lymphis Epidaurius eluit Idmon,\nnunc velox ferro, nunc ille tepentibus herbis\nmitior, ipse alta seductus mente renarrat\nprincipia irarum, quaeque orsus uterque vicissim,\nquis locus insidiis, tacito quae tempora bello,\nqui contra quantaque duces, ubi maximus illi\nsudor, et indicio servatum Maeona tristi\nexponit, cui fida manus proceresque socerque\nadstupet oranti, Tyriisque incenditur exsul.\nSolverat Hesperii devexo margine ponti\nflagrantes Sol pronus equos rutilamque lavabat\nOceani sub fonte comam, cui turba profundi\nNereos et rapidis adcurrunt passibus Horae,\nfrenaque et auratae textum sublime coronae\nderipiunt, laxant calidis umentia loris\npectora; pars meritos vertunt ad molle iugales\ngramen et erecto currum temone supinant.\nnox subiit curasque hominum motusque ferarum\ncomposuit nigroque polos involvit amictu,\nilla quidem cunctis, sed non tibi mitis, Adraste,\nLabdacioque duci: nam Tydea largus habebat\nperfusum magna virtutis imagine somnus,\net iam noctivagas inter deus armifer umbras\ndesuper Arcadiae fines Nemeaeaque rura\nTaenariumque cacumen Apollincasque Therapnas\narmorum tonitru ferit et trepidantia corda\nimplet amore sui. comunt Furor Iraque cristas,\nfrena ministrat equis Pavor armiger, at vigil omni\nFama sono vanos rerum succincta tumultus\nantevolat currum flatuque impulsa gementum\nalipedum trepidas denso cum murmure plumas\nexcutit: urget enim stimulis auriga emeritis\nfacta, infecta loqui, curruque infestus ab alto\nterga comamque deae Scythica pater increpat hasta,\nqualis ubi Aeolio dimissos carcere Ventos\ndux prae se Neptunus agit magnoque volentes\nincitat Aegaeo; tristis comitatus eunti\ncircum lora fremunt Nimbique Hiemesque profundae\nNubilaque et vulso terrarum sordida fundo\nTempestas: dubiae motis radicibus obstant\nCyclades, ipsa tua Mycono Gyaroque revelli,\nDele, times magnique iidem testaris alumni.\nSeptima iam nitidum terris Aurora deisque\npurpureo vehit ore diem, Perseius heros\ncum primum arcana senior sese extulit aula,\nmulta super bello generisque tumentibus amens\nincertusque animi, daret armis iura novosque\ngentibus\nincuteret stimulos, an frena teneret\nirarum et motos capillis adstringeret enses,\nhinc pacis tranquilla movent, atque inde pudori\nfoeda quies, flectique nova dulcedine pugnae\ndifficiles populi; dubio sententia tandem\nsera placet, vatum mentes ac provida veri\nsacra movere deum. sollers tibi cura futuri,\nAmphiarae, datur, iuxtaque Amythaone cretus\niam senior—sed mente viret Phoeboque—Melampus\nadsociat passus: dubium, cui pronus Apollo\noraque Cirrhaca satiavit largius unda.\nprincipio fibris pecudumque in sanguine divos\nexplorant; iam tunc pavidis maculosa bidentum\ncorda negant diraque nefas minitantia vena.\nire tamen vacuoque sedet petere omina caelo.\nMons erat audaci seductus in aethera dorsoâ€”\nnomine Lernaei memorant Aphesanta coloniâ€”,\ngentibus Argolicis olim sacer; inde ferebant\nnubila suspenso celerem temerasse volatu\nPersea, cum raptos pueri perterrita mater\nprospexit de rupe gradus ac paene secuta est.\nhuc gemini vates sanctam canentis olivae\nfronde comam et niveis ornati tempora vittis\nevadunt pariter, madidos ubi lucidus agros\nortus et algentes laxavit sole pruinas,\nac prior Oeclides solitum prece numen amicat:\n‘Iuppiter omnipotens—nam te pernicibus alis\naddere consilium volucresque implere futuri\nomniaque et causas caelo deferre latentes\naccipimusâ€”, non Cirrha deum promiserit antro\ncertius, aut frondes lucis quas fama Molossis\nChaonias sonuisse tibi: licet aridus Hammon\ninvideat Lyciaeque parent contendere sortes\nNiliacumque pecus patrioque aequalis honori\nBranchus, et undosae quem rusticus accola Pisae\nPana Lycaonia nocturnum exaudit in umbra,\nditior ille animi, cui tu, Dictaee, secundas\nimpuleris manifestus aves. mirum unde, sed olim\nhic honor alitibus, superae seu conditor aulae\nsic dedit effusum chaos in nova semina texens,\nseu quia mutatae nostraque ab origine versis\ncorporibus subiere notos, seu purior axis\namotumque nefas et rarum insistere terris\nvera docent; tibi, summe sator terraeque deumque,\nscire licet, nos Argolicae primordia pugnae\nventurumque sinas caelo praenosse laborem.\nsi datur et duris sedet haec sententia Parcis\nsolvere Echionias Lernaea cuspide portas,\nsigna feras laevusque tones; tunc omnis in astris\nconsonet arcana volucris bona murmura lingua,\nsi prohibes, hic necte moras dextrisque profundum\nalitibus praetexe diem.â€™ sic fatus, et alto\nmembra locat scopulo; tunc plura ignotaque iungit\nnumina et immensi fruitur caligine mundi.\nPostquam rite diu partiti sidera cunctis\nperlegere animis oculisque sequacibus auras,\ntunc Amythaonius longo post tempore vates:\nâ€˜nonne sub excelso spirantis limite caeli,\nAmphiarae, vides, cursus ut nulla serenos\nales agat liquidoque polum complexa meatu\npendeat aut fugiens placabile planxerit omen?\nnon comes obscurus tripodum, non fulminis ardens\nvector adest, flavaeque sonans avis unca Minervae,\nnon venit auguriis melior; quin vultur et altis\ndesuper accipitres exsultavere rapinis,\nmonstra volant, dirae stridunt in nube volucres,\nnocturnaeque gemunt striges et feralia bubo\ndamna canens, quae prima deum portenta sequamur?\nhisne dari. Thymbraee, polum? simul ora recurvo\nungue secant rabidae planctumque imitantibus alis\nexagitant zephyros et plumea pectora caedunt.â€™\nille sub haec: â€˜equidem varii, pater, omina Phoebi\nsaepe tuli: iam tum. prima cum pube virentem\nsemideos inter pinus me Thessala reges\nduceret, hic casus terraeque malisque canentem\nobstipuere duces, nec me ventura locuto\nsaepius in dubiis auditus Iasoni Mopsus.\nsed similis non ante metus aut astra notavi\nprodigiosa magis; quamquam maiora parantur.\nhuc adverte animum: clara regione profundi\naetheros innumeri statuerunt agmina cygni,\nsive hos Strymonia Boreas eiecit ab Arcto,\nseu fecunda refert placidi clementia Nili.\nfixerunt cursus: has rere in imagine Thebas;\nnam sese immoti gyro atque in pace silentes\nceu muris valloque tenent, sed fortior ecce\nadventat per inane cohors; septem ordine fulvo\narmigeras summi Iovis exsultante caterva\nintuor: Inachii sint hi tibi, concipe, reges,\ninvasere globum nivei gregis uncaque pandunt\ncaedibus ora novis et strictis unguibus instant.\ncernis inexperto rorantes sanguine ventos,\net plumis stillare diem? quae saeva repente\nvictores agitat leto Iovis ira sinistri?\nhic excelsa petens subita face solis inarsit\nsubmisitque animos, illum vestigia adortum\nmaiorum volucrum tenerae deponitis alae.\nhic hosti implicitus pariter ruit, hune fuga retro\nvolvit agens sociae linquentem fata catervae.\nhic nimbo glomeratus obit, hic praepete viva\npascitur immoriens; spargit cava nubila sanguis.â€™\nquid furtim inlacrimas? â€˜illum, venerande Melampu,\nqui cadit, agnosco.â€™ trepidos sic mole futuri\ncunctaque iam rerum certa sub imagine passos\nterror habet vates; piget inrupisse volantum\nconcilia et caelo mentem insertasse vetanti,\nauditique odere deos.â€”unde iste per orbem\nprimus venturi miseris animantibus aeger\ncrevit amor? divumne feras hoc munus, an ipsi,\ngens avida et parto non umquam stare quieti.\neruimus, quae prima dies, ubi terminus aevi,\nquid bonus ille deum genitor, quid ferrea Clotho\ncogitet? hinc fibrae et volucrum per nubila sermo\nastrorumque vices numerataque semina lunae\nThessalicumque nefas, at non prior aureus ille\nsanguis avum scopulisque satae vel robore gentes\nmentibus his usae: silvas amor unus humumque\nedomuisse manu: quid crastina volveret aetas,\nscire nefas homini, nos pravum et flebile vulgus\nscrutari penitus superos: hinc pallor et irae,\nhinc scelus insidiaeque et nulla modestia voti.\nErgo manu vittas damnataque vertice serta\nderipit abiectaque inhonorus fronde sacerdos\ninviso de monte redit; iam bella tubaeque\ncomminus, absentesque fremunt sub pectore Thebae,\nille nec aspectum volgi. nec fida tyranni\nconloquia aut coetus procerum perferre, sed atra\nsede tegi, et superum clausus negat acta fateri:\nte pudor et curae retinent per rura, Melampu.\nbissenos premit ora dies populumque ducesque\nextrahit incertis, et iam suprema Tonantis\niussa fremunt agrosque viris annosaque vastant\noppida; bellipotens prae se deus agmina passim\nmille rapit; liquere domos dilectaque laeti\nconubia et primo plorantes limine natos:\ntantus in attonitos cecidit deus. arma paternis\npostibus et fixos superum ad penetralia currus\nvellere amor; tunc fessa putri robigine pila\nhaerentesque situ gladios in saeva recurant\nvulnera et adtrito cogunt iuvenescere saxo.\nhi teretes galeas magnorumque aerea suta\nthoracum et tunicas chalybum squalore crepantes\npectoribus temptare, alii Cortynia lentant\ncornua; iam falces avidis et aratra caminis\nrastraque et incurvi saevum rubuere ligones,\ncaedere nec validas sanctis e stirpibus hastas,\nnec pudor emerito clipeum vestisse iuvenco.\ninrupere Argos maestique ad limina regis\nbella animis, bella ore fremunt; it clamor ad auras,\nquantus Tyrrheni gemitus salis, aut ubi temptat\nEnceladus mutare latus; super igneus antris\nmons tonat, exundant apices fluctusque Pelorus\ncontrahit, et sperat tellus abrupta reverti.\nAtque hic ingenti Capaneus Mavortis amore\nexcitus et longam pridem indignantia pacem\ncorda tumensâ€”huic ampla quidem de sanguine prisco\nnobilitas: sed enim ipse manu praegressus avorum\nfacta, diu tuto superum contemptor et aequi\nimpatiens largusque animae, modo suaserit iraâ€”,\nunus ut e silvis Pholoes habitator opacae\ninter et Aetnaeos aequus consurgere fratres,\nante fores, ubi turba ducum vulgique frementis,\nAmphiarae, tuas \" quae tanta ignavia \" clamat,\nâ€˜Inachidae vosque o socio de sanguine Achivi?\nunius—heu pudeat!—plebeia ad limina civis\ntot ferro accinetae gentes animisque paratae\npendemus? non si ipse cavo sub vertice Cirrhae,\nquisquis is est. timidis famaeque ita visus, Apollo\nmugiat insano penitus seclusus in antro,\nexspectare queam, dum pallida virgo tremendas\nnuntiet ambages, virtus mihi numen et ensis,\nquem teneo! iamque hic timida cum fraude sacerdos\nexeat, aut hodie, volucrum quae tanta potestas,\nexperiar.â€™ laetum fremit adsensuque furentem\nimplet Achaea manus, tandem prorumpere adactus\nOeclides: â€˜alio curarum agitante tumultu\nnon equidem effreno iuvenis clamore profani\ndictorumque metu. licet hic insana minetur,\nelicior tenebris; alio mihi debita fato\nsumma dies, vetitumque dari mortalibus armis,\nsed me vester amor nimbisque arcana profari\nPhoebus agit; vobis ventura atque omne. quod ultra est.\npandere maestus eo; nam te. vesane. moueri\nante nefas, unique tacet tibi noster Apollo.\nquo, miseri, fatis superisque obstantibus arma,\nquo rapitis? quae vos Furiarum verbera caecos\nexagitant? adeone animarum taedet? et Argos\nexosi? nil dulce domi r nulla omina curae?\nquid me Persei secreta ad culmina montis\nire gradu trepido superumque inrumpere coetus\negistis? potui pariter nescire, quis armis\ncasus, ubi atra dies, quae fati exordia cunctis,\nquae mihi. consulti testor penetralia mundi\net volucrum adfatus et te, Thymbraee, vocanti\nnon alias tam saeve mihi, quae signa futuri\npertulerim: vidi ingentis portenta ruinae,\nvidi hominum divumque metus hilaremque Megaeram\net Lachesin putri vacuantem saecula penso.\nproicite arma manu: deus ecce furentibus obstat,\necce deus! miseri, quid pulchrum sanguine victo\nAoniam et diri saturare navalia Cadmi?\nsed quid vana cano. quid fixos arceo casus?\nibimus—’ hic presso gemuit semel ore sacerdos,\nillum iterum Capaneus: â€˜tuus o furor auguret uni\nista tibi, ut serves vacuos inglorius annos\net tua non umquam Tyrrhenus tempora circum\nclangor eat. quid vota virum meliora moraris?\nscilicet ut vanis avibus natoque domoque\net thalamis potiare iacens, sileamus inulti\nTydeos egregii perfossum pectus et arma\nfoederis abrupti? quodsi bella effera Graios\nferre vetas, i Sidonios legatus ad hostes:\nhaec pacem tibi serta dabunt, tua prorsus inani\nverba polo causas abstrusaque nomina rerum\neliciunt? miseret superum, si carmina curae\nhumanaeque preces! quid inertia pectora ferres?\nprimus in orbe deos fecit timor! et tibi tuto\nnunc eat iste furor; sed prima ad classica cum iam\nhostilem Ismeuon galeis Dircenque bibemus,\nne mihi tunc, moneo, lituos atque arma volenti\nobvius ire pares venisque aut alite visa\nbellorum proferre diem: procul haec tibi mollis\ninfula terrificique aberit dementia Phoebi:\nillic augur ego et mecum quicumque parati\ninsanire manu.â€™ rursus fragor intonat ingens\nhortantum et vasto subter volat astra tumultu.\nut rapidus torrens, animos cui verna ministrant\nflamina et exuti concreto frigore montes,\ncum vagus in campos frustra prohibentibus exit\nobicibus, resonant permixto turbine tecta,\narva, armenta, viri, donec stetit improbus alto\ncolle minor magnoque invenit in aggere ripas:\nhaec alterna ducum nox interfusa diremit.\nAt gemitus Argia viri non amplius aequo\ncorde ferens sociumque animo miserata dolorem,\nsicut erat laceris pridem turpata capillis\net fletu signata genas, ad celsa verendi\nibat tecta patris, parvumque sub ubere caro\nThessandrum portabat avo iam nocte suprema\nante novos ortus, ubi sola superstate plaustro\nArctos ad oceanum fugientibus invidet astris.\nutque fores iniit magnoque adfusa parenti est:\nâ€˜cur tua cum lacrimis maesto sine coniuge supplex\nlimina nocte petam, cessem licet ipsa profari,\nscis genitor, sed iura deum genialia testor\nteque pater, non ille iubet, sed pervigil angor;\nex quo primus Hymen movitque infausta sinistram\nIuno facem, semper lacrimis gemituque propinquo\nexturbata quies, non si mihi tigridis horror\naequoreasque\nsuper rigeant praecordia cautes,\nferre queam; tu solus opem, tu summa medendi\niura tenes; da bella, pater, generique iacentis\naspice res humiles, atque hanc, pater, aspice prolem\nexsulis; huic olim generis pudor, o ubi prima\nhospitia et iunctae testato numine dextrae!\nhic certe est, quem fata dabant, quem dixit Apollo;\nnon egomet tacitos Veneris furata calores\nculpatamve facem: tua iussa verenda tuosque\ndilexi monitus, nunc qua feritate dolentis\ndespiciam questus? nescis, pater optime, nescis,\nquantus amor castae misero nupsisse marito.\net nunc maesta quidem grave et inlaetabile munus,\nut timeam doleamque, rogo; sed eum oscula rumpet\nmaesta dies, cum rauca dabunt abeuntibus armis\nsigna tubae saevoque genas fulgebitis auro,\nei mihi! care pater, iterum fortasse rogabo.â€™\nIllius umenti carpens pater oscula vultu:\nâ€˜non equidem has umquam culparim, nata, querellas;\npone metus, laudanda rogas nec digna negari,\nsed mihi multa deiâ€”nec tu sperare, quod urges,\ndesineâ€”, multa metus regnique volubile pondus\nsubiciunt animo, veniet, qui debitus istis,\nnata. modus, neque te incassum flevisse querens.\ntu solare virum, neu sint dispendia iustae\ndura morae: magnos cunctamur, nata, paratus.\nproficitur bello.â€™ dicentem talia nascens\nlux monet ingentemque iubent adsurgere curae.\nTertius horrentem zephyris laxaverat annum\nPhoebus et angustum cogebat limite verno\nlongius ire diem, eum fracta impulsaque fatis\nconsilia et tandem miseri data copia belli,\nprima manu rutilam de vertice Larissaco\nostendit Bellona facem dextraque trabalem\nhastam intorsit agens, liquido quae stridula caelo\nfugit et Aoniae celso stetit aggere Dirces.\nmox et castra subit ferroque auroque coruscis\nmixta viris turmale fremit; dat euntibus enses,\nplaudit equos, vocat ad portas; hortamina fortes\npraeveniunt, timidisque etiam brevis addita virtus.\nDicta dies aderat, cadit ingens rite Tonanti\nGradivoque pecus, nullisque secundus in extis\npallet et armatis simulat sperare sacerdos.\niamque suos circum pueri nuptaeque patresque\nfunduntur mixti summisque a postibus obstant.\nnec modus est lacrimis: rorant clipeique iubaeque\ntriste salutantum, et cunctis dependet ab armis\nsuspiranda domus; galeis iuvat oscula clusis\ninserere amplexuque truces deducere conos.\nilli, quis ferrum modo, quis mors ipsa placebat,\ndant gemitus fractaque labant singultibus ira.\nsic ubi forte viris longum super aequor ituris,\ncum iam ad vela noti et scisso redit ancora fundo,\nhaeret amica manus: certant innectere collo\nbrachia, manantesque oculos hinc oscula turbant,\nhinc magni caligo maris, tandemque relicti\nstant in rupe tamen; fugientia carbasa visu\ndulce sequi, patriosque dolent crebrescere ventos.\nstant tamen, et nota puppim de rupe salutant.\nNunc mihi. Fama prior mundique arcana Vetustas,\ncui meminisse ducum vitasque extendere curae,\npande viros, tuque o nemoris regina seniori.\nCalliope, quas ille manus, quae movent arma\nGradivus, quantas populis solaverit urbes,\nsublata molire lyra: neque enim altior ulli\nmens hausto de fonte venit, rex tristis et aeger\npondere curarum propiorque abeuntibus annis\ninter adhortantes vix sponte incedit Adrastus,\ncontentus ferro cingi latus; arma manipli\npone ferunt, volucres portis auriga sub ipsis\ncomit equos, et iam inde iugo luctatur Arion.\nhuic armat Larissa viros, huic celsa Prosymna,\naptior armentis Midea pecorosaque Phlius,\nquaeque pavet longa spumantem valle Charadron\nNeris, et ingenti turritae mole Cleonae\net Lacedaemonium Thyrea lectura cruorem,\niunguntur memores transmissi ab origine regis,\nqui Drepani scopulos et oliviferae Sicyonis\nculta serunt, quos pigra vado Strangilla taeenti\nlambit et anfractu riparum incurvus Elisson.\nsaevus honos fluvio: Stygias lustrare severis\nEumenidas perhibetur aquis; huc mergere suetae\nora et anhelantes poto Phlegethonte cerastas,\nseu Thracum vertere domos, seu tecta Mycenes\nimpia Cadmeumve larem; fugit ipse natantes\namnis, et innumeris livescunt stagna venenis,\nit comes Inoas Ephyre solata querellas\nCenchreaeque manus, vatum qua conscius amnis\nGorgoneo percussus equo, quaque obiacet alto\nIsthmos et a terris maria inclinata repellit.\nhaec manus Adrastum numero ter mille secuti\nexsultant; pars gaesa manu. pars robora flammis\nindurata diuâ€”non unus namque maniplis\nmos neque sanguisâ€”habent, teretes pars vertere fundas\nadsueti vacuoque diem praecingere gyro.\nipse annis sceptrisque subit venerabilis aeque:\nut possessa diu taurus meat arduus inter\npascua iam laxa cervice et inanibus armis,\ndux tamen: haud illum bello adtemptare iuvencis\nsunt animi; nam trunca vident de vulnere multo\ncornua et ingentes plagarum in pectore nodos.\nProxima longaevo profert Dircaeus Adrasto\nsigna gener, cui bella favent, cui commodat iras\ncuncta cohors: huic et patria de sede volentes\nadvenere viri, seu quos movet exsul et haesit\ntristibus aucta fides, seu quis mutare potentes\npraecipuum, multi, melior quos causa querenti\nconciliat; dederat nec non ipse regendas\nAegion Arenenque, et quas Theseia Troezen\naddit opes, ne rara movens inglorius iret\nagmina, neu raptos patriae sentiret honores,\nidem habitus, eadem arma viro. quae debitus hospes\nhiberna sub nocte tulit: Teumesius implet\nterga leo et gemino lucent hastilia ferro,\naspera volnifieo subter latus ense riget Sphinx,\niam regnum matrisque sinus fidasque sorores\nspe votisque tenet, tamen et de turre suprema\nattonitam totoque exstantem corpore longe\nrespicit Argian; haec mentem oculosque reducit\nconiugis et dulces avertit pectore Thebas.\nEcce inter medios patriae ciet agmina gentis\nfulmineus Tydeus, iam laetus et integer artus,\nut primae strepuere tubae: ceu lubricus alta\nanguis humo verni blanda ad spiramina solis\nerigitur liber senio et squalentibus annis\nexutus laetisque minax interviret herbis:\na miser! agrestum si quis per gramen hianti:\nobvius et primo fraudaverit ora veneno.\nhuic quoque praesentes Aetolis urbibus adfert\nbelli fama viros: sensit scopulosa Pylene\nfletaque cognatis avibus Meleagria Pleuron\net praeceps Calydon, et quae Iove provocat Iden\nOlenos, Ioniis et fluctibus hospita portu\nChalcis et Herculea turpatus gymnade vultus\namnis; adhuc imis vix truncam adtollere frontem\nausus aquis glaucoque caput submersus in antro\nmaeret, anhelantes aegrescunt pulvere ripae,\nomnibus aeratae propugnant pectora crates,\npilaque saeva manu, patrius stat casside Mavors,\nundique magnanimum pubes delecta coronant\nOeniden. hilarem bello notisque decorum\nvulneribus; non ille minis Polynicis et ira\ninferior, dubiumque adeo, cui bella gerantur.\nMaior at inde novis it Doricus ordo sub armis,\nqui ripas, Lyrcie, tuas. tua litora multo\nvomere suspendunt, fluviorum ductor Achivum,\nInacheâ€”Persea neque enim violentior exit\namnis humo, cum Taurum aut Pleiadas hausit aquosas\nspumeus et genero tumuit Ioveâ€”quos celer ambit\nAsterion Dryopumque trahens Erasinus aristas,\net qui rura domant Epidauriaâ€”dexter Iaccho\ncollis, at Hennaeae Cereri negatâ€”; avia Dyme\nmittit opem densasque Pylos Neleia turmas;\nnondum nota Pylos iuvenisque aetate secunda\nNestor, et ire tamen peritura in castra negavit,\nhos agitat pulchraeque docet virtutis amorem\narduus Hippomedon; capiti tremit aerea cassis\nter niveum scandente iuba, latus omne sub armis\nferrea suta terunt, umeros ac pectora late\nflammeus orbis habet, perfectaque vivit in auro\nnox Danai: sontes Furiarum lampade nigra\nquinquaginta ardent thalami; pater ipse cruentis\nin foribus laudatque nefas atque inspicit enses.\nillum Palladia sonipes Nemeaeus ab arce\ndevehit arma pavens umbraque immane volanti\nimplet agros longoque attollit pulvere campum,\nnon aliter silvas umeris et utroque refringens\npectore montano duplex Hylaeus ab antro\npraecipiat: pavet Ossa vias, pecudesque feraeque\nprocubuere metu; non ipsis fratribus horror\nafuit, ingenti donec Peneia saltu\nstagna subit magnumque obiectus detinet amnem.\nQuis numerum ferri gentisque et robora dictu\naequarit mortale sonans? suus excit in arma\nantiquam Tiryntha deus; non fortibus illa\ninfecunda viris famaque immanis alumni\ndegenerat, sed lapsa situ fortuna, neque addunt\nrobur opes; rarus vacuis habitator in arvis\nmonstrat Cyclopum ductas sudoribus arces,\ndat tamen haec iuvenum tercentum pectora, vulgus\ninnumerum bello, quibus haud ammenta nec enses\ntriste micant: flavae capiti tergoque leonum\nexuviae gentilis honos, et pineus armat\nstipes, inexhaustis artantur tela pharetris.\nHerculeum paeana canunt, vastataque monstris\nomnia; frondosa longum deus audit ab Oeta\ndat Nemea comites, et quas in proelia vires\nsacra Cleonaei cogunt vineta Molorchi.\ngloria nota casae, foribus simulata salignis\nhospitis arma dei, parvoque ostenditur arvo,\nrobur ubi et laxos qua reclinaverit artus\nilice, qua cubiti sedeant vestigia terra.\nAt pedes et toto despectans vertice bellum\nquattuor indomitis Capaneus erepta iuvencis\nterga superque rigens iniectu molis aenae\nversat onus; squalet triplici ramosa corona\nHydra recens obitu: pars anguibus aspera vivis\nargento caelata micat, pars arte reperta\nconditur et fulvo moriens nigrescit in auro;\ncircum amnis torpens et ferro caerula Lerna.\nat laterum tractus spatiosaque pectora servat\nnexilis innumero Chalybum subtemine thorax,\nhorrendum, non matris, opus; galeaeque corusca\nprominet arce gigans; atque uni missilis illi\ncuspide praefixa stat frondibus orba cupressus.\nhuic parere dati, quos fertilis Amphigenia\nplanaque Messene montosaque nutrit Ithome,\nquos Thryon et summis ingestum montibus Aepy,\nquos Helos et Pteleon, Getico quos flebile vati\nDorion; hic fretus doctas anteire canendo\nAonidas mutos Thamyris damnatus in annos\nore simul citharaque—quis obvia numina temnat?—\nconticuit praeceps, qui non certamina Phoebi\nnosset et inlustres Satyro pendente Celaenas.\nIamque et fatidici mens expugnata fatiscit\nauguris; ille quidem casus et dira videbat\nsigna, sed ipsa manu cunctanti iniecerat arma\nAtropos obrueratque deum, nec coniugis absunt\ninsidiae, vetitoque domus iam fulgurat auro.\nhoc aurum vati fata exitiale monebant\nArgolico; scit et ipsa 1—nefas!—sed perfida coniunx\ndona viro mutare velit, spoliisque potentis\nimminet Argiae raptoque excellere cultu.\nilla libensâ€”nam regum animos et pondera belli\nhac nutare videt, pariter ni providus heros\nmilitetâ€”ipsa sacros gremio Polynicis amati\nexuerat cultus\nhaud maesta atque insuper addit:\nnon haec apta mihi nitidis ornatibus inquit,\nâ€˜tempora, nec miserae placeant insignia formae\nte sine: sat dubium coetu solante timorem\nfallere et incultos aris advertere crines.\nscilicet—infandum 1!—. cum tu eludare minanti\ncasside ferratusque sones. ego divitis aurum\nHarmoniae dotale geram? dabit aptior ista\nfors deus. Argolicasque habitu praestabo maritas,\ncum regis coniunx, cum te mihi sospite templa\nvotivis implenda choris: nunc induat illa,\nquae petit et bellante potest gaudere marito.â€™\nsic Eriphylaeos aurum fatale penates\ninrupit scelerumque ingentia semina movit,\net grave Tisiphone risit gavisa futuris.\nTaenariis hic celsus equis, quam dispare coetu\nCyllarus ignaro generarat Castore prolem,\nquassat humum; vatem cultu Parnassia monstrant\nvellera: frondenti crinitur cassis oliva\nalbaque puniceas interplicat infula cristas,\narma simul pressasque iugo moderatur habenas.\nhinc atque inde morae iaculis, et ferrea curru\nsilva tremit; procul ipse gravi metuendus in hasta\neminet et clipeo victum Pythona coruscat.\nhuius Apollineae currum comitantur Amyclae,\nquos Pylos et\ndubiis Malea vitata carinis\nplaudentique habiles Caryae resonare Dianae,\nquos Pharis volucrumque parens Cythereia Messe,\nTaygetique phalanx et oloriferi Eurotae\ndura manus, deus ipse viros in pulvere crudo\nArcas alit nudaeque modos virtutis et iras\ningenerat; vigor inde animis et mortis honorae\ndulce sacrum, gaudent natorum fata parentes\nhortanturque mori, deflent iamque omnis ephebum\nturba, coronato contenta est funere mater,\nfrena tenent duplexque inserto missile nodo,\nexserti ingentes umeros, chlamys horrida pendet,\net cono Ledaeus apex. non hi tibi solum,\nAmphiarae, merent: auget resupina maniplos\nElis, depressae populus subit incola Pisae,\nqui te. flave, natant terris, Aiphee, Sicanis\nadvena, tam longo non umquam infecte profundo.\ncurribus innumeris late putria arva lacessunt\net bellis armenta domant: ea gloria genti\ninfando de more et fractis durat ab usque\naxibus Oenomai; strident spumantia morsu\nvincula, et effossas niveus rigat imber harenas.\nTu quoque Parrhasias ignara matre catervasâ€”\na rudis armorum, tantum nova gloria suadet!â€”\nParthenopaee, rapis; saltus tunc forte remotos\ntorva parens—neque enim haec iuveni foret ire potestas—\npacabat cornu gelidique aversa Lycaei.\npulchrior haud ulli triste ad discrimen ituro\nvultus et egregiae tanta indulgentia formae;\nnec desunt animi, veniat modo fortior aetas,\nquas non ille duces nemorum fluviisque dicata\nnumina, quas magno non abstulit igne Napaeas?\nipsam. Maenalia puerum cum vidit in umbra,\nDianam, tenero signantem gramina passu,\nignovisse ferunt comiti. Dictaeaque tela\nipsam et Amyciaeas umeris aptasse pharetras\nprosilit audaci Martis percussus amore,\narma. tubas audire calens et pulvere belli\nflaventem sordere comam captoque referri\nhostis equo: taedet nemorum, titulumque nocentem\nsanguinis humani pudor est nescire sagittas.\nigneus ante omnes auro micat, igneus ostro,\nundantemque sinum nodis inrugat Hiberis.\nimbelli parma pictus Calydonia matris\nproelia: trux laeva sonat arcus, et aspera plumis\nterga Cydonea corytos harundine pulsat\nelectro pallens et iaspide clarus Eoa.\ncornipedem trepidos suetum praevertere cervos,\nvelatum geminae deiecti! lyncis et arma\nmirantem gravioris eri. sublimis agebat,\ndulce rubens viridique genas spectabilis aevo.\nArcades huic veteres antris lunaque priores,\nagmina fida datis, nemorum quos stirpe rigenti\nfama satos, cum prima pedum vestigia tellus\nadmirata tulit; nondum arva domusque nec urbes\nconubiisve modus; quercus laurique ferebant\ncruda puerperia. ac populos umbrosa creavit\nfraxinus, et feta viridis puer excidit orno.\nhi lucis stupuisse vices noctisque feruntur\nnubila et occiduum longe Titana secuti\ndesperasse diem. rarescunt alta colonis\nMaenala. Parthenium fugitur nemus, agmina bello\nRhipeque et Stratie ventosaque donat Enispe.\nnon Tegea, non ipsa deo vacat alite felix\nCyllene templumque Aleae nemorale Minervae\net rapidus Clitor et qui tibi, Pythie. Ladon\npaene socer, candensque iugis Lampia nivosis\net Pheneos nigro Styga mittere credita Diti.\nvenit et Idaeis ululatibus aemulus Azan\nParrhasiique duces, et quae risistis, Amores,\ngrata pharetrato Nonacria rura Tonanti,\ndives et Orchomenos pecorum et Cynosura ferarum.\nAepytios idem ardor agros Psophidaque celsam\nvastat et Herculeo vulgatos robore montes\nmonstriferumque Erymanthon et aerisonum Stymphalon.\nArcades hi, gens una viris, sed dissona cultu\nscinditur: hi Paphias myrtos a stirpe recurvant\net pastorali meditantur proelia trunco,\nhis arcus, his tela sudes, his cassida crines\nintegit, Arcadii morem tenet ille galeri,\nille Lycaoniae rictu caput asperat ursae.\nhos belli coetus iurataque pectora Marti\nmilite vicinae nullo iuvere Mycenae;\nfunereae tunc namque dapes mediique recursus\nsolis, et hic alii miscebant proelia fratres.\nIamque Atalantaeas implerat nuntius aures,\nire ducem bello totamque impellere natum\nArcadiam: tremuere gradus, elapsaque iuxta\ntela: fugit silvas pernicior alite vento\nsaxa per et plenis obstantia flumina ripis,\nqualis erat, correpta sinus et vertice flavum\ncrinem sparsa noto; raptis velut aspera natis\npraedatoris equi sequitur vestigia tigris,\nut stetit adversisque impegit pectora frenis\n—ille ad humum\npallens—: ‘unde haec furibunda cupido,\nnate, tibi? teneroque unde improba pectore virtus?\ntu bellis aptare viros, tu pondera ferre\nMartis et ensiferas inter potes ire catervas?\nquamquam utinam quires 2! nuper te pallida vidi,\ndum premis obnixo venabula comminus apro,\npoplite succiduo resupinum ac paene ruentem,\net ni curvato torsissem spicula cornu,\nnunc ubi bella tibi? nil te mea tela iuvabunt\nnec teretes arcu-, maculis nec discolor atris\nhic, cui fidis, equus: magnis conatibus instas,\nvix Dryadum thalamis Erymanthiadumque furori\nNympharum mature puer. sunt omina vera:\nmirabar, cur templa mihi tremuisse Dianae\nnuper et inferior vultu dea visa, sacrisque\nexuviae cecidere tholis; hoc segnior arcus\ndifficilesque manus et nullo in vulnere certae.\nexspecta, dum maior honos, dum firmius aevum,\ndum roseis venit umbra genis vultusque recedunt\nore mei; tunc bella tibi ferrumque, quod ardes,\nipsa dabo, et nullo matris revocabere fletu,\nnunc refer arma domum! vos autem hunc ire sinetis,\nArcades, o saxis nimirum et robore nati?â€™\nplura cupit; fusi circum natusque ducesque\nsolantur minuuntque metus, et iam horrida clangunt\nsigna tubae, nequit illa pio dimittere natum\ncomplexu multumque duci commendat Adrasto.\nAt parte ex alia Cadmi Mavortia plebes,\nmaesta ducis furiis nec molli territa fama,\nquando his vulgatum descendere viribus Argos,\ntardius illa quidem regis causaque pudore,\nverum bella movet, nulli destringere ferrum\nimpetus, aut umeros clipeo clausisse paterno\ndulce nec alipedum iuga comere, qualia belli\ngaudia; deiecti trepidas sine mente, sine ira\npromisere manus; hic aegra in sorte parentem\nunanimum, hic dulces primaevae coniugis annos\ningemit, et gremio miseros adcrescere natos.\nbellator nulli caluit deus; ipsa vetusto\nmoenia lapsa situ magnaeque Amphionis arces\niam fessum senio nudant latus, et fide sacra\naequatos caelo surdum atque ignobile muros\nfirmat opus. tamen et Boeotis urbibus ultrix\nadspirat ferri rabies, nec regis iniqui\nsubsidio, quantum socia pro gente moventur.\nille velut pecoris lupus expugnator opimi,\npectora tabenti sanie gravis hirtaque saetis\nora cruentata deformis hiantia lana,\ndecedit stabulis huc illuc turbida versans\nlumina, si duri comperta clade sequantur\npastores, magnique fugit non inscius ausi.\nAdcumulat crebros turbatrix Fama pavores:\nhic iam dispersos errare Asopide ripa\nLernaeos equites; hic te, bacchate Cithaeron.\nille rapi Teumeson ait noctisque per umbras\nnuntiat excubiis vigiles arsisse Plataeas.\nnam Tyrios sudare lares et sanguine Dircen\ninriguam fetusque novos iterumque locutam\nSphinga petris, cui non et scire licentia passim\net vidisse fuit? novus his super anxia turbat\ncorda metus: sparsis subito correpta canistris\nsilvestris regina chori decurrit in aequum\nvertice ab Ogygio trifidamque huc tristis et illuc\nlumine sanguineo pinum disiectat et ardens\nerectam attonitis implet clamoribus urbem:\nâ€˜omnipotens Nysaee pater, cui gentis avitae\npridem lapsus amor. tu nunc horrente sub arcto\nbellica ferrato rapidus quatis Ismara thyrso\npampineumque iubes nemus inreptare Lycurgo,\naut tumidum Gangen aut claustra novissima Rubrae\nTethyos Eoasque domos flagrante triumpho\nperfuris. aut Hermi de fontibus aureus exis:\nat tua progenies; positis gentilibus armis\nquae tibi festa litant, bellum lacrimasque metumque\ncognatumque nefas, iniusti munera regni,\npendimus. aeternis potius me, Bacche, pruinis\ntrans et Amazoniis ululatum Caucason armis\nsiste ferens,, quam monstra ducum stirpemque profanam\neloquar, en urges; alium tibi, Bacche, furorem\niuravi: similes video concurrere tauros;\nidem ambobus honos unusque ab origine sanguis;\nardua conlatis obnixi cornua miscent\nfrontibus alternaque truces moriuntur in ira.\ntu peior, tu cede,\nnocens qui solus avita\ngramina communemque petis defendere montem,\net saltum dux alter habet.â€™ sic fata gelatis\nvultibus et Baccho iam demigrante quievit.\nAt trepidus monstro et variis terroribus impar\nlongaevi rex vatis opem tenebrasque sagaces\nTiresiae, qui mos incerta paventibus, aeger\nconsulit, ille deos non larga caede iuvencum,\nnon alacri pinna aut verum salientibus extis,\nnec tripode implicito numerisque sequentibus astra,\nturea nec supra volitante altaria fumo\ntam penitus, durae quam Mortis limite manes\nelicitos patuisse refert, Lethaeaque sacra\net mersum Ismeni subter confinia ponto\nmiscentis parat ante ducem, circumque bidentum\nvisceribus laceris et odori sulpuris aura\ngraminibusque novis et longo murmure purgat.\nSilva capax aevi validaque incurva senecta,\naeternum intonsae frondis, stat pervia nullis\nsolibus; haud illam brumae minuere. Notusve\nius habet aut Getica Boreas impactus ab Ursa.\nsubter operta quies, vacuumque silentia servat\nhorror et exclusae pallet male lucis imago,\nnec caret umbra deo: nemori Latonia cultrix\nadditur; hanc piceae cedrique et robore in omni\neffictam sanctis occubat silva tenebris,\nhuius inaspectae luco stridere sagittae\nnocturnique canum gemitus, ubi limina patrui\neffugit inque novae melior redit ora Dianae;\naut ubi fessa iugis, dulcisque altissima somnos\nlux movet, hic late iaculis circum undique fixis\neffusam pharetra cervicem excepta quiescit,\nextra immane patens tellus Mavortia campi,\nfetus ager Cadmo. durus qui vomere primo\npost consanguineas acies sulcosque nocentes\nausus humum versare et mollia sanguine prata\neruit; ingentes infelix terra tumultus\nlucis adhuc medio solaque in nocte per umbras\nexspirat, nigri cum vana in proelia surgunt\nterrigenae; fugit incepto tremibundus ab arvo\nagricola insanique domum rediere iuvene!.\nHic senior vatesâ€”Stygiis adcommoda quippe\nterra sacris, vivoque placent sola pinguia taboâ€”\nvelleris obscuri pecudes armentaque sisti\natra monet, quaecumque gregum pulcherrima cervix\nducitur; ingemuit Dirce maestusque Cithaeron,\net nova clamosae stupuere silentia valles,\ntum fera caeruleis intexit cornua sertis\nipse manu tractans, notaeque in limite silvae\nprincipio largos noviens tellure cavata\ninclinat Bacchi latices et munera verni\nlactis et Actaeos imbres suadumque cruorem\nmanibus; adgeritur, quantum bibit arida tellus,\ntrunca dehinc nemora advolvunt, maestusque sacerdos\ntris Hecatae totidemque satis Acheronte nefasto\nvirginibus iubet esse focos; tibi, rector Averni,\nquamquam infossus humo superat tamen agger in auras\npineus; hunc iuxta cumulo minor ara profundae\nerigitur Cereri; frontes atque omne cupressus\nintexit plorata latus, iamque ardua ferro\nsignati capita et frugum libamine puro\nin vulnus cecidere greges; tunc innuba Manto\nexceptum pateris praelibat sanguen, et omnes\nter circum acta pyras sancti de more parentis\nsemineces fibras et adhuc spirantia reddit\nviscera, nec rapidas cunctatur frondibus atris\nsubiectare faces, atque ipse sonantia flammis\nvirgulta et tristes crepuisse ut sensit acervos\nTiresiasâ€”illi nam plurimus ardor anhelat\nante genas impletque cavos vapor igneus orbes,â€”\nexclamat—tremuere rogi et vox terruit ignem:—\nâ€˜Tartareae sedes et formidabile regnum\nMortis inexpletae, tuque, o saevissime fratrum,\ncui servire dati manes aeternaque sontum\nsupplicia atque imi famulatur regia mundi,\nsolvite pulsanti loca muta et inane severae\nPersephones vulgusque cava sub nocte repostum\nelicite. et plena redeat Styga portitor alno.\nferte simul gressus, nec simplex manibus esto\nin lucem remeare modus; tu separe coetu\nElysios, Persei. pios, virgaque potenti\nnubilus Arcas agat; contra per crimina functis,\nqui plures Erebo pluresque e sanguine Cadmi,\nangue ter excusso et flagranti praevia taxo,\nTisiphone, dux pande diem. nec lucis egentes\nCerberus occursu capitum detorqueat umbras.â€™\nDixerat, et pariter senior Phoebeaque virgo\nerexere animos: illi formidine nulla,\nquippe in corde deus, solum timor obruit ingens\nOedipodioniden, vatisque horrenda canentis\nnunc umeros nunc ille manus et vellera pressat\nanxius inceptisque velit desistere sacris,\nqualis Gaetulae stabulantem ad confraga silvae\nvenator longo motum clamore leonem\nexspectat firmans animum et sudantia nisu\ntela premens; gelat ora pavor gressusque tremiscunt,\nquis veniat quantusque, sed horrida signa frementis\naccipit et caeca metitur murmura cura.\nAtque hic Tiresias nondum adventantibus umbris:\nâ€˜testor \" ait, \" divae, quibus hunc saturavimus ignem\nlaevaque convulsae dedimus carchesia terrae,\niam nequeo tolerare moram, cassusne sacerdos\naudior? an, rabido iubeat si Thessala cantu,\nibitis et Scythicis quotiens medicata venenis\nColchis aget, trepido pallebunt Tartara motu:\nnostri cura minor, si non attollere bustis\ncorpora nec plenas antiquis ossibus urnas\negerere et mixtos caelique Erebique sub unum\nfunestare deos libet aut exsanguia ferro\nora sequi atque aegras functorum carpere fibras?\nne tenues annos nubemque hanc frontis opacae\nspernite, ne, moneo; et nobis saevire facultas,\nnovimus et quidquid dici noscique timetis,\net turbare Hecaten, ni te, Thymbraee, vererer\net triplicis mundi summum, quem scire nefastum.\nillumâ€”sed taceo: prohibet tranquilla senectus,\niamque ego vos’ —avide subicit Phoebeia Manto:\nâ€˜audiris, genitor, vulgusque exsangue propinquat.\npanditur Elysium chaos, et telluris opertae\ndissilit umbra capax, silvaeque et nigra patescunt\nflumina, liventes Acheron eiectat harenas.\nfumidus atra vadis Phlegethon incendia volvit,\net Styx discretis interflua manibus obstat,\nipsum pallentem solio circumque ministras\nfunestorum operum Eumenidas Stygiaeque severos\nIunonis thalamos et torva cubilia cerno,\nin speculis Mors atra sedet dominoque silentes\nadnumerat populos: maior superimminet ordo.\narbiter hos dura versat Cortynius urna\nvera minis poscens adigitque expromere vitas\nusque retro et tandem poenarum lucra fateri,\nquid tibi monstra Erebi, Scyllas et inane furentes\nCentauros solidoque intorta adamante Gigantum\nvincula et angustam centeni Aegaeonis umbram?â€™\nâ€˜Immo\" ait. \"o nostrae regimen viresque senectae,\nne volgata mihi. quis enim remeabile saxum\nfallentesque lacus Tityonque alimenta volucrum\net caligantem longis lxiona gyris\nnesciat? ipse etiam, melior cum sanguis, opertas\ninspexi sedes, Hecate ducente, priusquam\nobruit ora deus totamque in pectora lucem\ndetulit. Argolicas magis huc adpelle precando\nThebanasque animas; alias avertere gressus\nlacte quater sparsas maestoque excedere luco,\nnata, iube; tum qui vultus habitusque, quis ardor\nsanguinis adfusi. gens utra superbior adsit.\ndic agedum nostramque mone per singula noctem.â€™\nIussa facit carmenque serit, quo dissipat umbras,\nquo reciet sparsas: qualis. si crimina demas.\nColchis et Aeaeo simulatrix litore Circe,\ntunc his sacrificum dictis adfata parentem:\nâ€˜primus sanguineo submittit inertia Cadmus\nora lacu. iuxtaque virum Cythereia proles\ninsequitur, geminusque bibit de vertice serpens.\nterrigenae comites illos, gens Martia, cingunt,\nquis aevi\nmensura dies. manus omnis in armis,\nomnis et in capulo; prohibent obstantque ruuntque\nspirantum rabie, nec tristi incumbere fossae\ncura. sed alternum sitis exhaurire cruorem.\nproxima natarum manus est fletique nepotes,\nhic orbam Autonoen et anhelam cernimus Ino\nrespectantem arcus et ad ubera dulce prementem\npignus et oppositis Semelen a ventre lacertis.\nPenthea iam fractis genetrix Cadmeia thyrsis\niamque remissa deo pectusque adaperta cruentum\ninsequitur planctu; fugit ille avia Lethes\net Stygios super usque lacus, ubi mitior illum\nfiet pater et lacerum componit corpus Echion.\ntristem nosco Lycum dextramque in terga reflexum\nAeoliden, umero iactantem funus onusto.\nnecdum ille aut habitus aut versae crimina formae\nmutat Aristaeo genitus: frons aspera cornu,\ntela manu, reicitque canes in vulnus hiantes.\necce autem magna subit invidiosa caterva\nTantalis et tumido percenset funera luctu,\nnil deiecta malis; iuvat effugisse deorum\nnumina et insanae plus iam permittere linguae.â€™\nTalia dum patri canit intemerata sacerdos,\nillius elatis tremefacta adsurgere vittis\ncanities tenuesque impelli sanguine vultus,\nnec iam firmanti baculo nec virgine fida\nnititur, erectusque solo â€˜desiste canendo.\nnata’ ait, ‘externae satis est mihi lucis, inertes\ndiscedunt nebulae, et vultum niger exsilit aer.\numbrisne an supero dimissus Apolline complet\nspiritus? en video quaecumque audita, sed ecce\nmaerent Argolici deiecto lumine manes!\ntorvus Alias Proctusque nocens mitisque Phoroneus\ntruncatusque Pelops et saevo pulvere sordens\nOenomaus largis umectant imbribus ora.\nauguror hinc Thebis belli meliora. Quid autem\nhi grege condenso, quantum arma et vulnera monstrant.\npugnaces animae, nobis in sanguine multo\noraque pectoraque et falso clamore levatas\nintendunt sine pace manus? rex, fallor, an hi sunt\nquinquaginta illi? cernis Chthoniumque Chrominque\nPhegeaque et nostra praesignem Maeona lauro,\nne saevite, duces, nihil hic mortalibus ausum,\ncredite, consiliis: hos ferrea neverat annos\nAtropos. existis casus: bella horrida nobis,\natque iterum Tydeus.â€™ dicit, vittaque ligatis\nfrondibus instantes abigit monstratque cruorem.\nStabat inops comitum Cocyti in litore maesto\nLaius, immiti quem iam deus ales Averno\nreddiderat. dirumque tuens obliqua nepotemâ€”\nnoscit enim vultuâ€”non ille aut sanguinis haustus,\ncetera ceu plebes, aliumve accedit ad imbrem,\nimmortale odium spirans, sed prolicit ultro\nAnnius vates: â€˜Tyriae dux inelyte Thebes.\ncuius ab interitu non ulla Amphionis arces\nvidit amica dies. o iam satis ulte cruentum\nexitium et multum placata minoribus umbra,\nquos miseranda fugis: iacet ille in funere longo,\nquem fremis. et iunctae sentit confinia mortis.\nobsitus exhaustos paedore et sanguine vultus\neiectusque die: sors leto durior omni,\ncrede mihi! quaenam immeritum vitare nepotem\ncausa tibi? confer vultum et satiare litanti\nsanguine venturasque vices et funera belli\npande vel infensus vel res miserate tuorum,\ntunc ego te optata vetitam transmittere Lethen\npuppe dabo placidumque pia tellure reponam\net Stygiis mandabo deis.â€™ mulcetur honoris\nmuneribus fingitque genas, dein talia reddit:\nâ€˜cur tibi versanti manes, aequaeve sacerdos,\nlectus ego augurio tantisque potissimum umbris,\nqui ventura loquar: satis est meminisse priorum,\nnostrane praeclari, pudeat, consulta nepotes\nposcitis? illum, illum sacris adhibete nefastis.\nqui laeto fodit ense patrem, qui semet in ortus\nvertit et indignae regerit sua pignora matri,\net nunc ille deos Furiarumque atra fatigat\nconcilia et nostros rogat haec in proelia manes,\nquodsi adeo placui deflenda in tempora vates.\ndicam equidem, quo me Lachesis, quo torva Megaera\nusque sinunt: bellum, innumero venit undique bellum\nagmine. Lernaeosque trahit fatalis alumnos\nGradivus stimulis; hos terrae monstra deumque\ntela manent pulchrique obitus et ab igne supremo\nsontes lege morae, certa est victoria Thebis.\nne trepida, nec regna ferox germanus habebit,\nsed Furiae geminumque nefas, numerosque per enses,\nei mihi! crudelis vincit pater.â€™ haec ubi fatum,\nlabitur et flexa dubios ambage relinquit.\nInterea gelidam Nemeen et conscia laudis\nHerculeae dumeta vaga legione tenebant\nInaehidae; iam Sidonias avertere praedas,\nsternere, ferre domos ardent instantque. quis iras\nflexerit, unde morae, medius quis euntibus error,\nPhoebe, doce: nos rara manent exordia famae.\nMarcidus edomito bellum referebat ab Haemo\nLiber; ibi armiferos geminae iam sidera brumae\norgia ferre Getas canumque virescere dorso\nOthryn et Icaria Rhodopen adsueverat umbra,\net iam pampineos materna ad moenia currus\npromovet; effrenae dextra laevaque secuntur\nlynces, et uda mero lambunt retinacula tigres,\npost exsultantes spolia armentalia portant\nseminecesque lupos scissasque Mimallones ursas.\nnec comitatus iners: sunt illic Ira Furorque\net Metus et Virtus et numquam sobrius Ardor\nsucciduique gradus et castra simillima regi.\nisque ubi pulverea Nemeen effervere nube\nconspicit et solem radiis ignescere ferri.\nnecdum compositas belli in certamina Thebas,\nconcussus visis, quamquam ore et pectore marcet,\naeraque tympanaque et biforem reticere tumultum\nimperat, attonitas qui circum plurimus aures,\natque ita: â€˜me globus iste meamque exscindere gentem\napparat; ex longo recalet furor; hoc mihi saevum\nArgos et indomitae bellum ciet ira novercae,\nusque adeone parum cineri data mater iniquo\nnatalesque rogi quaeque ipse micantia sensi\nfulgura? relliquias etiam fusa eque sepulcrum\npaelicis et residem ferro petit impia Theben.\nnectam fraude moras; illum, illum tendite campum,\ntendite, io, comites.â€™ Hyrcanae ad signa iugales\nintumuere iubas, dicto prius adstitit arvis.\nTempus erat,medii cum solem in culmina mundi\ntollit anhela dies. Tibi tardus hiantibus arvis\nstat vapor atque omnes admittunt aethera luci.\nundarum vocat ille deas mediusque silentum\nincipit: â€˜agrestes fluviorum numina Nymphae\net nostri pars magna gregis, perferte laborem,\nquem damus. Argolicos paulum mihi fontibus amnes\nstagnaque et errantes obducite pulvere rivos,\npraecipuam Nemeen, qua nostra in moenia bellis\nnunc iter. ex alto fugiat liquor; adiuvat ipse\nPhoebus adhuc summo, cesset ni vestra voluntas,\nlimite; vim coeptis indulgent astra, meaeque\naestifer Erigones spumat canis, ite volentes,\nite in operta soli; post vos ego gurgite pleno\neliciam, et quae dona meis amplissima sacris,\nvester habebit honos, nocturnaque furta licentum\ncornipedum et cupidas Faunorum arcebo rapinas.â€™\ndixerat: ast illis tenuis percurrere visus\nora situs, viridisque comis exhorruit umor.\nprotinus Inachios haurit sitis ignea campos:\ndiffugere undae, squalent fontesque lacusque,\net cava ferventi durescunt flumina limo.\naegra solo macies, teucrique in origine culmi\ninclinata seges, deceptum margine ripae\nstat pecus, atque amnes quaerunt armenta natatos.\nsic ubi se magnis refluus suppressit in antris\nNilus et Eoae liquentia pabula brumae\nore premit, fumant desertae gurgite valles\net patris undosi sonitus exspectat hiulca\nAegyptus, donec Phariis alimenta rogatus\ndonet agris magnumque inducat messibus annum.\nAret Lenia nocens, aret Lyrcius et ingens\nInachus advolvensque natantia saxa Charadrus\net numquam in ripis audax Erasinus et aequus\nfluctibus Asterion, ille alta per avia notus\naudiri et longe pastorum rumpere somnos.\nuna tamen tacitas sed iussu numinis undas\nhaec quoque secreta nutrit Langia sub umbra,\nnondum illi raptus dederat lacrimabile nomen\nArchemorus, nec fama deae; tamen avia servat\net nemus et fluvium; manet ingens gloria Nympham,\ncum tristem Hypsipylen ducibus sudatus Achaeis\nludus et atra sacrum recolet trieteris Ophelten.\nErgo nec ardentes clipeos vectare nec artos\nthoracum nexus—tantum sitis horrida torret—\nsufficiunt: non ora modo angustisque perusti\nfaucibus, interior sed vis quatit, aspera pulsu\ncorda, gelant venae, et siccis cruor aeger adhaeret\nvisceribus: tunc sole putris, tunc pulvere tellus\nexhalat calidam nubem, non spumeus imber\nmanat equum: siccis inlidunt ora lupatis,\nora catenatas procul exsertantia linguas;\nnec legem dominosve pati, sed perfurit arvis\nflammatum pecus, huc illuc impellit Adrastus\nexploratores, si stagna Licymnia restent.\nsi quis Amymones superet liquor: omnia caecis\nignibus hausta sedent, nec spes umentis Olympi.\nceu flavam Libyen desertaque pulveris Afri\nconlustrent nullaque umbratam nube Syenen.\nTandem inter silvas—sic Euhius ipse pararat—\nerrantes subitam pulchro in maerore tuentur\nHypsipyles; illi quamvis et ad ubera Opheltes\nnon suus. Inachii proles infausta Lycurgi.\ndependet—neglecta comam nec dives amictu—\nregales tamen ore notae, nec mersus acerbis\nexstat honos, tunc haec adeo stupefactus Adrastus:\n‘diva potens nemorum—nam te vultusque pudorque\nmortali de stirpe negantâ€”. quae laeta sub isto\nigne poli non quaeris aquas, succurre propinquis\ngentibus: Arquitenens seu te Latonia casto\nde grege transmisit thalamis, seu lapsus ab astris\nnon humilis fecundat amorâ€”neque enim ipse deorum\narbiter Argolidum thalamis novusâ€”. aspice maesta\nagmina. nos ferro meritas exscindere Thebas\nmens tulit, imbelli sed nunc sitis aspera fato\nsubmittitque animos et inertia robora carpit\nda fessis in rebus opem, seu turbidus amnis,\nseu tibi foeda palus; nihil hae in sorte pudendum,\nnil humile est: tu nunc Ventis pluvioque rogaris\npro Iove, tu refugas vires et pectora bellis\nexanimata reple: sic hoc tibi sidere dextro\ncrescat onus. tantum reduces det flectere gressus\nIuppiter, o quanta belli donabere praeda!\nDireaeos tibi, diva, greges numerumque rependam\nsanguinis, et\nmagna lucus signabitur ara.â€™\ndixit, et orantis media inter anhelitus ardens\nverba rapit, cursuque animae labat arida lingua;\nidem omnes pallorque viros flatusque soluti\noris habet, reddit demisso Lemnia vultu:\nâ€˜diva quidem vobis, etsi caelestis origo est,\nunde ego? mortales utinam haud transgressa fuissem\nluctibus! altricem mandati cernitis orbam\npignoris; at nostris an quis sinus uberaque ulla,\nscit deus, et nobis regnum tamen et pater ingensâ€”\nsed quid ego haec, fessosque optatis demoror undis?\nmecum age nunc. si forte vado Langia perennes\nservat aquas; solet et rabidi sub limite Caneri\nsemper, et Icarii quamvis iuba fulguret astri,\nire tamen.â€™ simul haerentem, ne tarda Pelasgis\ndux foret, a! miserum vicino caespite alumnumâ€”\nsic Parcae volvereâ€”locat ponique negantis\nfloribus adgestis et amico murmure dulces\nsolatur lacrimas: qualis Berecyntia mater,\ndum parvum circa iubet exsultare Tonantem\nCuretas trepidos; illi certantia plaudunt\norgia, sed magnis resonat vagitibus Ide.\nAt puer in gremio veniae telluris et alto\ngramine nunc faciles sternit procursibus herbas\nin vultum nitens, caram modo lactis egeno\nnutricem plangore ciens iterumque renidens\net teneris meditans verba inluetantia labris\nmiratur nemorum strepitus aut obvia carpit\naut patulo trahit ore diem nemorique malorum\ninscius et vitae multum securus inerrat.\nsic tener Odrysia Mavors nive, sic puer ales\nvertice Maenalio, talis per litora reptans\nimprobus Ortygiae latus inclinabat Apollo.\nIlli per dumos et opaca virentibus umbris\ndevia; pars cingunt, pars arta plebe sequuntur\npraecelerantque ducem, medium subit illa per agmen\nnon humili festina modo; iamque amne propinquo\nrauca sonat vallis, saxosumque impulit aures\nmurmur: ibi exsultans conclamat ab agmine primus,\nsicut erat levibus tollens vexilla maniplis\nArgus aquae! longusque virum super ora cucurrit\nclamor aquae! sic Ambracii per litora ponti\nnauticus in remis iuvenum monstrante magistro\nfit sonus inque vicem contra percussa reclamat\nterra, salutatus cum Leucada pandit Apollo,\nincubuere vadis passim discrimine nullo\nturba simul primique, nequit secernere mixtos\naequa sitis, frenata suis in curribus intrant\narmenta, et pleni dominis armisque feruntur\nquadripedes; hos turbo rapax, hos lubrica fallunt\nsaxa, nec implicitos fluvio reverentia reges\nproterere aut mersisse vado clamantis amici\nora. fremunt undae, longusque a fontibus amnis\ndiripitur, modo lene virens et gurgite puro\nperspicuus nunc sordet aquis egestus ab imis\nalveus; inde tori riparum et proruta turbant\ngramina; iam crassus caenoque et pulvere sordens,\nquamquam expleta sitis, bibitur tamen, agmina bello\ndecertare putes iustumque in gurgite Martem\nperfurere aut captam tolli victoribus urbem.\nAtque aliquis regum medio circumfluus amni:\nâ€˜silvarum, Nemea. longe regina virentum,\nlecta Rivis sedes, quam tu non Herculis actis\ndura magis, rabidi cum colla comantia monstri\naugeret et tumidos animam angustaret in artus!\nhac saevisse tenus populorum in coepta tuorum\nsufficiat: tuque o cunctis insuete domari\nsolibus, aeternae largitor corniger undae,\nlaetus eas, quacumque domo gelida ora resolvis\nimmortale tumens; neque enim tibi cana repostas\nBruma nives raptasque alio de fonte refundit\nArcus aquas gravidive indulgent nubila Cori.\nsed tuus et nulli ruis expugnabilis astro.\nte nec Apollineus Ladon nec Xanthus uterque\nSpercheusque minax Centaureusque Lycormas\npraestiterint; tu pace mihi, tu nube sub ipsa\narmorum festisque super celebrabere mensasâ€”\naccipias fessisque libens iterum hospita pandas\nflumina defensasque velis agnoscere turmas.â€™\nPulsa sitis fluvio, populataque gurgitis altum\nagmina linquebant ripas amnemque minorem;\nacrior et campum sonipes rapit et pedes arva\nimplet ovans, rediere viris animique minaeque\nvotaque, sanguineis mixtum ceu fontibus ignem\nhausissent belli magnasque in proelia mentes.\ndispositi in turmas rursus legemque severi\nordinis, ut cuique ante locus ductorque, monentur\ninstaurare vias. tellus iam pulvere primo\ncrescit, et armorum transmittunt fulgura silvae.\nqualia trans pontum Phariis deprensa serenis\nrauca Paraetonio decedunt agmina Nilo,\nquo fera cogit\nhiemps: illae clangore fugaci,\numbra fretis arvisque, volant, sonat avius aether.\niam Borean imbresque pati, iam nare solutis\namnibus et nudo iuvat aestivare sub Haemo.\nHic rursus simili procerum vallante corona\ndux Talaionides, antiqua ut forte sub orno\nstabat et admoti nixus Polynicis in hastam:\nat tamen, o quaecumque es ait, ‘cui — gloria tanta\nâ€” venimus innumera e fato debere cohortes,\nquem non ipse deum sator aspernetur honorem,\ndic age, quando tuis alacres absistimus undis,\nquae domus aut tellus, animam quibus hauseris astris?\ndic, quis et ille pater? neque enim tibi numina longe,\ntransierit fortuna licet, maiorque per ora\nsanguis, et adflicto spirat reverentia vultu.â€™\nIngemit, et paulum fletu cunctata modesto\nLemnias orsa refert: â€˜immania vulnera, rector,\nintegrare iubes, Furias et Lemnon et artis\narma inserta toris debellatosque pudendo\nense mares; redit ecce nefas et frigida cordi\nEumenis. o miserae, quibus hic furor additus! o nox!\no pater! illa ego nam, pudeat ne forte benignae\nhospitis, illa, duces, raptum quae sola parentem\noccului. quid longa malis exordia necto?\net vos arma vocant magnique in corde paratus,\nhoc memorasse sat est: claro generata Thoante\nservitum Hypsipyle vestri fero capta Lycurgi.â€™\nAdvertere animos, maiorque et honora videri\nparque operi tanto; cunctis tunc noscere casus\nortus amor, pater ante alios hortatur Adrastus:\nâ€˜immo age, dum primi longe damus agmina vulgi\nâ€” nec facilis Nemee latas evolvere vires,\nquippe obtenta comis et ineluetabilis umbra â€”\npande nefas laudesque tuas gemitusque tuorum,\nunde hos advenias regno deiecta labores.â€™\nDulce loqui miseris veteresque reducere questus,\nincipit: â€˜Aegaeo premitur circumflua Nereo\nLemnos, ubi ignifera fessus respirat ab Aetna\nMulciber; ingenti tellurem proximus umbra\nvestit Athos nemorumque obseurat imagine pontum;\nThraces arant contra, Thracum fatalia nobis\nlitora, et inde nefas, florebat dives alumnis\nterra, nec illa Samo fama Delove sonanti\npeior et innumeris quas spumifer adsilit Aegon.\ndis visum turbare domos, nec pectora culpa\nnostra vacant: nullos Veneri sacravimus ignis,\nnulla deae sedes; movet et caelestia quondam\ncorda dolor lentoque inrepunt agmine Poenae.\nilla Paphon veterem centumque altaria linquens\nnec vultu nec crine prior solvisse iugalem\nceston et Idalias procul ablegasse volucres\nfertur, erant certe, media quae noctis in umbra\ndivam alios ignes maioraque tela gerentem\nTartareas inter thalamis volitasse sorores\nvulgarent, utque implicitis arcana domorum\nanguibus et saeva formidine nupta replesset\nlimina nec fidi populum miserata mariti.\nprotinus a Lemno teneri fugistis Amores,\nmutus Hymen versaeque faces et frigida iusti\ncura tori! nullae redeunt in gaudia noctes,\nnullus in amplexu sopor est, Odia aspera ubique\net Furor et medio recubat Discordia lecto.\ncura viris tumidos adversa Thracas in ora\neruere et saevam bellando frangere gentem,\ncumque domus contra stantesque in litore nati,\ndulcius Edonas\nhiemes Arctonque prementem\nexcipere, aut tandem tacita post proelia nocte\nfractorum subitas torrentum audire ruinas.\nillae autem tristes â€” nam me tunc libera curis\nvirginitas annique tegunt â€” sub nocte dieque\nadsiduis aegrae in lacrimis solantia miscent\nconloquia, aut saevam spectant trans aequora Thracen.\nSol operum medius summo librabat Olympo\nlucentes, ceu staret, equos; quater axe sereno\nintonuit, quater antra dei fumantis anhelos\nexseruere apices, ventisque absentibus Aegon\nmotus et ingenti percussit litora ponto:\ncum subito horrendas aevi matura Polyxo.\ntollitur in furias thalamisque insueta relictis\nevolat. insano veluti Teumesia thyias\nrapta deo, cum sacra vocant Idaeaque suadet\nbuxus et a summis auditus montibus Euhan:\nsic erecta genas aciemque offusa trementi\nsanguine desertam rabidis clamoribus urbem\nexagitat, clausasque domos et limina pulsans\nconcilium vocat; infelix comitatus eunti\nhaerebant nati. atque illae non segnius omnes\nerumpunt tectis, summasque ad Pallados arces\nimpetus: huc propere stipamur et ordine nullo\ncongestae; stricto mox ense silentia iussit\nhortatrix scelerum et medio sic ausa profari:\n'rem summam instinctu superum meritique doloris,\no viduae — Armate animos et pellite sexum! —\nLemniades, sancire paro; si taedet inanes\naeternum servare domos turpemque iuventae\nflore situm et longis steriles in luctibus annos,\ninveni, promitto, viam — nec numina desunt —\nqua renovanda Venus: modo par insumite robur\nluctibus, atque adeo primum hoc mihi noscere detur.\ntertia canet hiemps; cui conubialia vincla\naut thalami secretus honos? cui coniuge pectus\nintepuit? cuius vidit Lucina labores,\ndicite, vel iustos cuius pulsantia menses\nvota tument? qua pace feras volucresque iugari\nmos datus, heu segnes! potuitne ultricia Graius\nvirginibus dare tela pater laetusque dolorum\nsanguine securos iuvenum perfundere somnos:\nat nos volgus iners? quodsi propioribus actis\nest opus, ecce animos doceat Rhodopeia coniunx,\nulta manu thalamos pariterque epulata marito.\nnec vos immunis scelerum securave cogo:\nplena mihi domus atque ingens, en cernite, sudor.\nquattuor hos una, decus et solacia patris,\nin gremio, licet amplexu lacrimisque morentur,\ntransadigam ferro saniemque et vulnera fratrum\nmiscebo patremque simul spirantibus addam,\necqua tot in caedes animum promittit? ' Agebat\npluribus; adverso nituerunt vela profundo:\nLcmnia classis erat. rapuit gavisa Polyxo\nfortunam atque iterat: 'superisne vocantibus ultro\ndesumus? ecce rates! deus hos, deus ultor in iras\nadportat coeptisque favet, nec imago quietis\nvana meae: nudo stabat Venus ense, videri\nclara mihi somnosque super quid perditis aevum?\ninquit â€˜age aversis thalamos purgate maritis,\nipsa faces alias melioraque foedera iungam.â€™\ndixit, et hoc ferrum stratis, hoc, credite, ferrum\nimposuit, quin o miserae, dum tempus agi rem,\nconsulite; en validis spumant eversa lacertis\naequora, Bistonides veniunt fortasse maritae.'\nhinc stimuli ingentes, magnusque advolvitur astris\nclamor. Amazonio Scythiam fervere tumultu\nlunatumque putes agmen descendere, ubi arma\nindulget pater et saevi movet ostia Belli,\nnec varius fremor aut studia in contraria rapti\ndissensus, ut plebe solet: furor omnibus idem,\nidem animus solare domos iuvenumque senumque\npraecipitare colos plenisque adfrangere parvos\nuberibus ferroque omnes exire per annos,\ntunc viridi luco 1 â€” lucus iuga celsa Minervae\npropter opacat humum niger ipse, sed insuper ingens\nmons premit et gemina pereunt ealigne soles â€”\nhic sanxere fidem, tu Martia testis Enyo\natque inferna Ceres, Stygiaeque Acheronte recluso\nante preces venere deae; sed fallit ubique\nmixta venus, venus arma tenet, venus admovet iras.\nnec de more cruor: natum Charopeia coniunx\nobtulit, accingunt sese et mirantia ferro\npectora congestisque avidae simul undique dextris\nperfringunt, ae dulce nefas in sanguine vivo\nconiurant, matremque recens circumvolat umbra,\ntalia cernenti mihi quantus in ossibus horror,\nquisve per ora color! qualis cum cerva cruentis\ncircumventa lupis, nullum cui pectore molli\nrobur et in volucri tenuis fiducia cursu,\npraecipitat suspensa fugam, iamiamque teneri\ncredit et elusos audit concurrere morsus.\nIlli aderant, primis iamque offendere carinae\nlitoribus, certant saltu contingere terram\npraecipites, miseri, quos non aut horrida virtus\nMarte sub Odrysio, aut medii inclementia ponti\nhauserit! alta etiam superum delubra vaporant\npromissasque trahunt pecudes: niger omnibus aris\nignis, et in nullis spirat deus integer extis.\ntardius umenti noctem deiecit Olympo\nIuppiter et versum miti, reor, aethera cura\nsustinuit, dum fata vetat, nec longius umquam\ncessavcre novae perfecto sole tenebrae.\nsera tamen mundo venerunt astra, sed illis\net Paros et nemorosa Thasos crebraeque relucent\nCyelades; una gravi penitus latet obruta caelo\nLemnos, in hanc tristes nebulae,et plagacaeca superne\ntexitur, una vagis Lemnos non agnita nautis.\niam domibus fusi et nemorum per opaea sacrorum\nditibus indulgent epulis vacuantque profundo\naurum immane mero, dum quae per Strymona pugnae,\nquis Rhodope gelidove labor sudatus in Haemo,\nenumerare vacat, nec non, manus impia, nuptae\nserta inter festasque dapes quo maxima cultu\nquaeque iacent; dederat mites Cytherea suprema\nnocte viros longoque brevem post tempore pacem\nnequiquam et miseros perituro adflaverat igni.\nconticuere chori, dapibus ludoque licenti\nfit modus et primae decrescunt murmura noctis,\ncum consanguinei mixtus caligine Leti\nrore madens Stygio morituram amplectitur urbem\nSomnus et implacido fundit gravia otia cornu\nsecernitque viros, vigilant nuptaeque nurusque\nin scelus, atque hilares acuunt fera tela Sorores,\ninvasere nefas, cuncto sua regnat Erinys\npectore, non aliter Scythicos armenta per agros\nHyrcanae elausere leae, quas exigit ortu\nprima fames, a vidique implorant ubera nati.\nquos tibi nam, dubito, scelerum de mille figuris\nexpediam casus.\nElymum temeraria Gorge\nevinctum ramis altaque in mole tapetum\nefflantem somno crescentia vina superstans\nvulnera disiecta rimatur veste, sed illum\ninfelix sopor admota sub morte refugit,\nturbidus incertumque oculis vigilantibus hostem\noccupat amplexu, nec segnius illa tenentis\npone adigit costas, donec sua pectora ferro\ntangeret, is demum sceleri modus; ora supinat\nblandus adhuc oculisque tremens et murmure Gorgen\nquaerit et indigno non solvit bracchia collo.\nnon ego nunc volgi quamquam crudelia pandam\nfunera, sed propria luctus de stirpe recordor:\nquod te, nave Cydon, quod te per colla refusis\nintactum, Crenaee, comis, quibus ubera mecum\nobliquumque a patre genus, fortemque, timebam\nquem desponsa, Gyan vidi lapsare eruentae\nvulnere Myrmidones, quodque inter serta torosque\nbarbara ludentem fodiebat Epopea mater.\nfiet super aequaevum soror exarmata Lyeaste\nCydimon, heu similes perituro in corpore vultus\naspiciens floremque genae et quas finxerat auro\nipsa comas, cum saeva parens iam coniuge fuso\nadstitit impellitque minis atque ingerit ensem.\nut fera, quae rabiem placido desueta magistro\ntardius arma movet stimulisque et verbere crebro\nin mores negat ire suos, sic illa iacenti\nincidit undantemque sinu conlapsa cruorem\nexcipit et laceros premit in nova vulnera crines.\nut vero Alcimeden etiamnum in murmure truncos\nferre patris vultus et egentem sanguinis ensem\nconspexi, riguere comae atque in viscera saevus\nhorror iit: meus ille Thoas, mea dira videri\ndextra mihi! extemplo thalamis turbata paternis\ninferor. ille quidem dudum â€” quis magna tuenti\nsomnus? â€” agit versans secum, etsi lata recessit\nurbe domus, quinam strepitus, quae murmura noctis,\ncur fremibunda quies? trepido scelus ordine pando,\nquis dolor, unde animi: 'vis nulla arcere furentes;\nhac sequere, o miserande; premunt aderuntque moranti,\net mecum fortasse cades' his motus et artus\nerexit stratis, ferimur per devia vastae\nurbis et ingentem nocturnae caedis acervum\npassim, ut quosque sacris crudelis vespera lucis\nstraverat, occulta speculamur nube latentes,\nhic impressa toris ora exstantesque reclusis\npectoribus capillos magnarum et fragmina trunca\nhastarum et ferro laceras per corpora vestes,\ncrateras pronos epulasque in caede natant.es\ncernere erat, iugulisque modo torrentis apertis\nsanguine permixto redeuntem in pocula Bacchum,\nhic iuvenum manus et nullis violabilis armis\nturba senes, positique patrum super ora gementum\nsemineces pueri trepidas in limine vitae\nsingultant animas, gelida non sacvius Ossa\nluxuriant Lapitharum epulae, si quando profundo\nNubigenae caluere mero; vix primus ab ira\npallor, et impulsis surgunt ad proelia mensis.\nTunc primum sese trepidis sub nocte Thyoneus\ndetexit, nato portans extrema Thoanti\nsubsidia, et multa subitus cum luce refulsit,\nadgnovi: non ille quidem turgentia sertis\ntempora nec flava crinem destrinxerat uva:\nnubilus indignumque oculis liquentibus imbrem\nadloquitur: â€˜dum fata dabant tibi, nate, potentem\nLemnon et externis etiam servare timendam\ngentibus, haud umquam iusto mea cura labori\ndestitit: absciderunt tristes crudelia Parcae\nstamina, nec dictis, supplex quae plurima fudi\nante Iovem frustra, lacrimisque avertere luctus\ncontigit; infandum natae concessit honorem,\nadcelerate fugam, tuque, o mea digna propago,\nhac rege, virgo, patrem, gemini qua bracchia muri\nlitus eunt: illa, qua rere silentia, porta\nstat funesta Venus ferroque accincta furentes\nadiuvat â€” unde manus, unde haec Mavortia divae\npectora? â€” : tu lato patrem committe profundo,\nsuccedam curis.â€™ita fatus in aera rursus\nsolvitur et nostrum, visus arcentibus umbris,\nmitis iter longae claravit limite flammae.\nqua data signa, sequor; dein curvo robore clausum\ndis pelagi ventisque et Cycladas Aegaeoni\namplexo commendo patrem, nec fletibus umquam\nfit modus\nalternis, ni iam dimittat Eoo\nLucifer astra polo. tunc demum litore rauco\nmulta metu reputans et vix confisa Lyaeo\ndividor, ipsa gradu nitente, sed anxia retro\npectora, nec requies, quin et surgentia caelo\nflamina et e cunctis prospectem collibus undas.\nexoritur pudibunda dies, caelumque retexens\naversum Lemno iubar et declinia Titan\nopposita iuga nube refert, patuere furores\nnocturni, lucisque novae formidine cunctis,\nquamquam inter similes, subitus pudor; impia terrae\ninfodiunt scelera aut festinis ignibus urunt.\niam manus Eumenidum captasque refugerat arces\nexsaturata venus; licuit sentire, quid ausae,\net turbare comas et lumina tingere fletu,\ninsula dives agris opibusque armisque virisque,\nnota situ et Getico nuper ditata triumpho,\nnon maris incursu, non hoste, nec aethere laevo\nperdidit una omnes orbata excisaque fundo\nindigenas: non arva viri, non aequora vertunt,\nconticuere domus, cruor altus et oblita crasso\ncuncta rubent tabo, magnaeque in moenibus urbis\nnos tantum et saevi spirant per culmina manes,\nipsa quoque arcanis tecti in penetralibus alto\nmolior igne pyram, sceptrum super armaque patris\ninicio et notas regum velamina vestes,\nac prope maesta rogum confusis ignibus adsto\nense cruentato, fraudemque et inania busta\nplango metu, si forte premant, cassumque parenti\nomen et hac dubios leti precor ire timores,\nhis mihi pro meritis, ut falsi criminis astu\nparta fides, regna et solio considere patris\n— supplicium! — datur, anne illis obsessa negarem?\naccessi, saepe ante deos testata fidemque\nimmeritasque manus; subeo â€” pro dira potestas\n! â€” exsangue imperium et maestam sine culmine Lemnon.\niam magis atque magis vigiles dolor angere sensus,\net gemitus clari, et paulatim invisa Polyxo,\niam meminisse nefas, iam ponere manibus aras\nconcessum et multum eineres iurare sepultos,\nsic ubi duetorem trepidae stabulique maritum,\nquem penes et saltus et adultae gloria gentis,\nMassylo frangi stupuere sub hoste iuvencae,\nit truncum sine honore pecus, regemque peremptum\nipse ager, ipsi amnes et muta armenta queruntur.\nEcce autem aerata dispellens aequora prora\nPelias intacti late subit hospita ponti\npinus; agunt Minyae, geminus fragor ardua canet\nper latera, abruptam eredas radicibus ire\nOrtygiam aut fractum pelago decurrere montem,\nast ubi suspensis siluerunt aequora tonsis,\nmitior et senibus cygnis et pectine Phoebi\nvox media de puppe venit, maria ipsa carinae\naccedunt, post nosse datum est: Oeagrius illic\nacclinis malo mediis intersonat Orpheus\nremigiis tantosque iubet nescire labores.\nillis in Scythicum Borean iter oraque primi\nCyaneis artata maris, nos Thracia visu\nbella ratae vario tecta incursare tumultu,\ndensarum pecudum aut fugientum more volucrum,\nheu ubi nunc furiae? portus amplexaque litus\nmoenia, qua longe pelago despectus aperto,\nseandimus et celsas turres; huc saxa sudesque\narmaque maesta virum atque infectos caedibus enses\nsubvectant trepidae; quin et squalentia texta\nthoracum et voltu galeas intrare soluto\nnon pudet; audaces rubuit mirata catervas\nPallas, et averso risit Gradivus in Haemo.\ntunc primum ex animis praeceps amentia cessit,\nnec ratis illa salo, sed divum sera per aequor\niustitia et poenae scelerum adventare videntur.\niamque aberant terris, quantum Cortynia currunt\nspicula, caeruleo gravidam cum Iuppiter imbri\nipsa super nubem ratis armamenta Pelasgae\nsistit agens; inde horror aquis, et raptus ab omni\nsole dies miscet tenebras, quis protinus unda\nconcolor; obnixi lacerant cava nubila venti\ndiripiuntque fretum, nigris redit umida tellus\nverticibus, totumque notis certantibus1 aequor\npendet et arquato iamiam prope sidera dorso\nfrangitur, incertae nec iam prior impetus alno,\nsed labat exstantem rostris modo gurgite in imo,\nnune caelo Tritona ferens, nee robora prosunt\nsemideum heroum, puppemque insana flagellat\narbor et instabili procumbens pondere curvas\nraptat aquas, remique eadunt in peetus inanes.\nnos quoque per rupes murorumque aggere ab omni,\ndum labor ille viris fretaque indignantur et austros,\ndesuper invalidis fluitantia tela lacertis â€”\nquid non ausa manus? â€” Telamona et Pelea eontra\nspargimus, et nostro petitur Tirynthius areu.\nilli — quippe simul bello pelagoque laborant —\npars clipeis munire ratem, pars aequora fundo\negerere; ast alii pugnant, sed inertia motu\ncorpora, suspensaeque carent conamine vires,\ninstamus iaetu telorum, et ferrea nimbis\ncertat hiemps, vastaeque sudes fractique molares\nspieulaque et multa erinitum missile flamma\nnune pelago, nune puppe cadunt, dat operta fragorem\npinus, et abiunetis regemunt tabulata cavernis,\ntalis Hyperborea viridis nive verberat agros\nIuppiter; obruitur eampis genus omne ferarum,\ndeprensaeque cadunt volucres, et messis amaro\nstrata gelu, fragor inde iugis, inde amnibus irae.\nut vero elisit nubes Iove tortus ab alto\nignis et ingentes patuere in fulmine nautae,\nderiguere animi, manibusque horrore remissis\narma aliena eadunt, rediit in pectora sexus.\ncernimus Aeacidas murisque immane minantem\nAncaeum et longa pellentem cuspide rupes\nIphiton; attonito manifestus in agmine supra est\nAmphitryoniades puppemque alternus utrimque\ningravat et medias ardet descendere in undas,\nat levis et miserae nondum mihi notus Iason\ntranstra per et remos impressaque terga virorum\nnunc magnum Oeniden, nunc ille hortatibus Idan\net Talaum et cana rorantem aspargine ponti\nTyndariden iterans gelidique in nube parentis\nvela laborantem\nCalain subnectere malo\nvoce manuque rogat; quatiunt impulsibus illi\nnunc freta, nunc muros, sed nec spumantia cedunt\naequora, et incussae redeunt a turribus hastae,\nipse graves fluctus clavumque audire negantem\nlassat agens Tiphys palletque et plurima mutat\nimperia ac laevas dextrasque obtorquet in undas\nproram navifragis avidam concurrere saxis,\ndonec ab extremae cuneo ratis Aesone natus\nPalladios oleae, Mopsi gestamina, ramos\nextulit et socium turba prohibente poposcit\nfoedera; praecipites vocem involvere procellae,\ntunc modus armorum, pariterque exhausta quierunt\nflamina, confusoque dies respexit Olympo.\nquinquaginta illi, trabibus de more revinetis,\neminus abrupto quatiunt nova litora saltu,\nmagnorum decora alta patrum, iam fronte sereni\nnoscendique habitu, postquam tumor iraque cessit\nvultibus, arcana sic fama erumpere porta\ncaelicolas, si quando domos litusque rubentum\nAethiopum et mensas amor est intrare minores;\ndant Fluvii Montesque locum, tum Terra superbit\ngressibus et paulum respirat caelifer Atlans.\nHic et ab adserto nuper Marathone superbum\nThesea et Ismarios, Aquilonia pignora, fratres,\nutraque quis rutila stridebant tempora pinna,\ncernimus, hic Phoebo non indignante priorem\nAdmetum et durae similem nihil Orphea Thracae,\ntunc prolem Calydone satam generumque profundi\nNereos. ambiguo visus errore lacessunt\nOebalidae gemini; chlamys huic, chlamys ardet et illi,\nambo hastile gerunt, umeros exsertus uterque,\nnudus uterque genas, simili coma fulgurat astro.\naudet iter magnique sequens vestigia mutat\nHerculis et tarda quamvis se mole ferentem\nvix cursu tener aequat Hylas Lernaeaque tollens\narma sub ingenti gaudet sudare pharetra.\nErgo iterum Venus et tacitis corda aspera flammis\nLemniadum pertemptat Amor. tunc regia Iuno\narma habitusque virum pulchraeque insignia gentis\nmentibus insinuat, certatimque ordine cunctae\nhospitibus patuere fores; tunc primus in aris\nignis, et infandis venere oblivia curis;\ntunc epulae felixque sopor noctesque quietae,\nnec superum sine mente, reor, placuere fatentes.\nforsitan et nostrae fatum excusabile culpae\nnoscere cura, duces, cineres furiasque meorum\ntestor: ut externas non sponte aut crimine taedas\nattigerim — scit cura deum — etsi blandus Iason\nvirginibus dare vincla novis: sua iura cruentum\nPhasin habent; alios, Colchi, generatis amores,\niamque exuta gelu tepuerunt sidera longis\nsolibus, et velox in terga revolvitur annus.\niam nova progenies partusque in vota soluti,\net non speratis clamatur Lemnos alumnis.\nnec non ipsa tamen thalami monimenta coacti\nenitor geminos, duroque sub hospite mater\nnomen avi renovo; nec quae fortuna relictis\nnosse datur, iam plena quater quinquennia pergunt,\nsi modo fata sinunt aluitque rogata Lycaste.\nDetumuere animi-maris, et clementior Auster\nvela vocat: ratis ipsa moram portusque quietos\nodit et adversi\ntendit retinacula saxi.\ninde fugam Minyae, sociosque appellat Iason\nefferus, o utinam iam tunc mea litora rectis\npraetervectus aquis, cui non sua pignora cordi,\nnon promissa fides; certe stat fama remotis\ngentibus: aequorei redierunt vellera Phrixi.\nut stata lux pelago venturumque aethera sensit\nTiphys et occidui rubuere cubilia Phoebi,\nheu iterum gemitus, iterumque novissima nox est.\nvix reserata dies, et iam rate celsus Iason\nire iubet, primoque ferit dux verbere pontum.\nillos e seopulis et summo vertice montis\nspumea porreeti dirimentes terga profundi\nprosequimur visu, donec lassavit euntes\nlux oculos longumque polo contexere visa est\naequor et extremi pressit freta margine caeli.\nFama subit portus, vectum trans alta Thoanta\nfraterna regnare Chio, mihi erimina nulla,\net vacuos arsisse rogos; fremit impia plebes,\nsontibus accensae stimulis facinusque reposeunt.\nquin etiam occultae vulgo increbrescere voces:\nâ€˜solane fida suis, nos autem in funera laetae 1?\nnon deus haec latumque? quid imperat urbe nefanda?â€™\ntalibus exanimis dictis â€” et triste propinquat\nsupplicium, nec regna iuvant â€” vaga litora furtim\nincomitata sequor funestaque moenia linquo,\nqua fuga nota patris; sed non iterum obvius Euhan,\nnam me praedonum manus hue adpulsa tacentem\nabripit et vestras famulam transmittit in oras.â€™\nTalia Lernaeis iterat dum regibus exsul\nLemnias et longa solatur damna querella,\nimmemor absentis — sic di suasistis! — alumni,\nille graves oeulos languentiaque ora comanti\nmergit humo, fessusque diu puerilibus actis\nlabitur in somnos, prensa manus haeret in herba.\nInterea campis, nemoris sacer horror Achaei,\nterrigena exoritur serpens, tractuque soluto\nimmanem sese vehit ac post terga relinquit,\nlivida fax oculis, tumidi stat in ore veneni\nspuma virens, ter lingua vibrat, terna agmina adunci\ndentis, et auratac crudelis gloria fronti\nprominet. Inachii sanctum dixere Tonanti\nagricolae, cui cura loci et silvestribus aris\npauper honos; nunc ille dei circumdare templa\norbe vago labens, miserae nunc robora silvae\natterit et vastas tenuat complexibus ornos;\nsaepe super fluvios geminae iacet aggere ripae\ncontinuus, squamisque incisus adaestuat amnis,\nsed nunc, Ogygii iussis quando omnis anhelat\nterra dei trepidaeque latent in pulvere Nymphae,\nsaevior anfractu laterum sinuosa retorquens\nterga solo siccique nocens furit igne veneni,\nstagna per arentesque lacus fontesque repressos\nvolvitur et vacuis fluviorum in vallibus errat,\nincensusque siti liquidum nunc aera lambit\nore supinato, nunc arva gementia radens\npronus adhaeret humo, si quid viridantia sudent\ngramina; percussae calidis adflatibus herbae,\nqua tulit ora, cadunt, moriturque ad sibila campus:\nquantus ab Arctois discriminat aethera plaustris\nAnguis et usque Notos alienumque exit in orbem;\nquantus et ille sacri spiris intorta movebat\ncornua Parnassi, donec tibi, Delie, fixus\nvexit harundineam centeno volnere silvam.\nQuis tibi, parve, deus tam magni pondera fati\nsorte dedit? tune hoc vix prima ad limina vitae\nhoste iaces? an ut inde sacer per saecula Grais\ngentibus et tanto dignus morerere sepulcro?\noccidis extremae destrictus verbere caudae\nignaro serpente puer, fugit ilicet artus\nsomnus, et in solam patuerunt lumina mortem.\ncum tamen attonito moriens vagitus in auras\nexcidit et ruptis immutuit ore querellis,\nqualia non totas peragunt insomnia voces,\naudiit Hypsipyle, facilemque negantia cursum\nexanimis genua aegra rapit; iam certa malorum\nmentis ab augurio sparsoque per omnia visu\nlustrat humum quaerens et nota vocabula parvo\nnequiquam ingeminans: nusquam ille, et prata recentes\namisere notas, viridi piger accubat hostis\ncollectus gyro spatiosaque iugera complet,\nsic etiam obliqua cervicem expostus in alvo.\nhorruit infelix visu longoque profundum\nincendit clamore nemus; nec territus ille,\nsed iacet; Argolicas ululatus flebilis aures\nimpulit; extemplo monitu ducis advolat ardens\nArcas eques causamque refert, tunc squamea demum\ntorvus ad armorum radios fremitumque virorum\ncolla movet: rapit ingenti conamine saxum,\nquo discretus ager, vacuasque impellit in auras\narduus Hippomedon, quo turbine bellica quondam\nlibrati saliunt portarum in claustra molares.\ncassa ducis virtus: iam mollia colla refusus\nin tergum serpens venientem evaserat ictum,\ndat sonitum tellus, nemorumque per avia densi\ndissultant nexus.at non mea vulnera clamat\net trabe fraxinea Capaneus subit obvius â€˜umquam\neffugies, seu tu pavidi ferus incola luci,\nsive deis, utinamque deis, concessa voluptas,\nnon, si consertum super haec mihi membra Giganta\nsubveheres.â€™ volat hasta tremens et hiantia monstri\nora subit linguaeque secat fera vinela trisulcae,\nperque iubas stantes capitisque insigne corusci\nemicat, et nigri sanie perfusa cerebri\nAgitur alta\nsolo. longus vix tota peregit\nmembra dolor, rapido celer ille volumine telum\ncircuit avulsumque ferens in opaca refugit\ntempla dei; hic magno tellurem pondere mensus\nimplorantem animam dominis adsibilat aris.\nillum et cognatae stagna indignantia Lernae,\nfloribus et vernis adsuetae spargere Nymphae,\net Nemees reptatus ager, lucosque per omnis\nsilvicolae fracta gemuistis harundine, Fauni,\nipse etiam e summa iam tela poposcerat aethra\nIuppiter, et dudum nimbique hiemesque coibant,\nni minor ira deo gravioraque tela mereri\nservatus Capaneus; moti tamen aura cucurrit\nfulminis et summas libavit vertice cristas.\nIamque pererratis infelix Lemnia campis,\nliber ut angue locus, modico super aggere longe\npallida sanguineis infectas roribus herbas\nprospicit, huc magno cursum rapit effera luctu\nagnoscitque nefas, terraeque inlisa nocenti\nfulminis in morem non verba in funere primo,\nnon lacrimas habet: ingeminat misera oscula tantum\nincumbens animaeque fugam per membra tepentem\nquaerit hians, non ora loco, non pectora restant,\nrapta cutis, tenuia ossa patent nexusque madentes\nsanguinis imbre novi, totumque in vulnere corpus,\nac velut aligerae sedem fetusque parentis\ncum piger umbrosa populatus in ilice serpens,\nilla redit querulaeque domus mirata quietem\niam stupet\nimpendens advectosque horrida maesto\nexcutit ore cibos, cum solus in arbore paret\nsanguis et errantes per capta cubilia plumae.\nUt laceros artus gremio miseranda recepit\nintexitque comis, tandem laxata dolori\nvox invenit iter, gemitusque in verba soluti:\nâ€˜o mihi desertae natorum dulcis imago,\nArchemore, o rerum et patriae solamen ademptae\nservitiique decus, qui te, mea gaudia, sontes\nexstinxere dei, modo quem digressa reliqui\nlascivum et prono vexantem gramina cursu?\nheu ubi siderei vultus? ubi verba ligatis\nimperfecta sonis risusque et murmura soli\nintellecta mihi? quotiens tibi Lemnon et Argo\nsueta loqui et longa somnum suadere querella!\nsic equidem luctus solabar et ubera parvo\niam materna dabam, cui nunc venit inritus orbae\nlactis et infelix in vulnera liquitur imber.\nnosco deos: o dura mei praesagia somni\nnocturnique metus, et numquam impune per umbras\nattonitae mihi visa venus! quos arguo divos?\nipsa ego te — quid enim timeam moritura fateri? —\nexposui fatis, quae mentem insania traxit?\ntantane me tantae tenuere oblivia curae?\ndum patrios casus famaeque exorsa retracto\nambitiosa meae â€” pietas haec magna fidesque\n! â€” cxsolvi tibi, Lemne, nefas; ubi letifer anguis,\nferte, duces, meriti si qua est mihi gratia duri,\nsi quis honos dictis, aut vos exstinguite ferro,\nne tristes dominos orbamque inimica revisam\nEurydicen, quamquam haud illi mea cura dolendo\ncesserit, hocne ferens onus inlaetabile matris\ntransfundam gremio? quae me prius ima sub umbras\nmergat humus?â€™ simul haec terraque et sanguine voltum\nsordida magnorum circa vestigia regum\nvertitur, et tacite maerentibus imputat undas.\nEt iam sacrifici subitus per tecta Lycurgi\nnuntius implerat lacrimis ipsumque domumque,\nipsum adventantem Persei vertice sancto\nmontis, ubi averso dederat prosecta Tonanti,\net caput iratis rediens quassabat ab extis,\nhic sese Argolicis immunem servat ab armis\nhaud animi vacuus, sed templa araeque tenebant,\nnecdum etiam responsa deum monitusque vetusti\nexciderant voxque ex adytis accepta profundis:\nprima, Lycurge, dabis Dircaeo funera bello.\nid cavet, et maestus vicini pulvere Martis\nangitur ad lituos periturisque invidet armis.\nEcce — fides superum! — laceras comitata Thoantis\nadvehit exsequias, contra subit obvia mater,\nfemineos coetus plangentiaque agmina ducens,\nat non magnanimo pietas ignava Lycurgo:\nfortior ille malis, lacrimasque insana resorbet\nira patris, longo rapit arva morantia passu\nvociferans: â€˜illa autem ubinam, cui parva cruoris\nlaetave damna mei? vivitne? impellite raptam,\nferte citi comites; faxo omnis fabula Lemni\net pater et tumidae generis mendacia sacri\nexciderint.â€™ ibat letumque inferre parabat\nense furens rapto; venienti Oeneius heros\nimpiger obiecta proturbat pectora parma,\nac simul infrendens: â€˜siste hunc, vesanc, furorem,\nquisquis es!â€™ et pariter Capaneus acerque reducto\nadfuit Hippomedon rectoque Erymanthius ense,\nac iuvenem multo praestringunt lumine; at inde\nagrestum pro rege manus, quos inter Adrastus\nmitius et sociae veritus commercia vittae\nAmphiaraus ait: â€˜ne, quaeso! absistite ferro,\nunus avum sanguis, neve indulgete furori,\ntuque prior.â€™ sed non sedato pectore Tydeus\nsubicit: â€˜anne ducem servatricemque cohortis\nInachiac ingratis coram tot milibus ausus\nmactare in tumulos — quanti pro funeris ultor! —\ncui regnum genitorque Thoas et lucidus Euhan\nstirpis avus? timidone parum, quod gentibus actis\nundique in arma tuis inter rapida agmina pacem\nsolus habes? habeasque, et te victoria Graium\ninveniat tumulis etiamnum haec fata gementem,â€™\nDixerat, et tandem cunctante modestior ira\nille refert: â€˜equidem non vos ad moenia Thebes\nrebar, at\nhostiles huc advenisse catervas,\npergite in exscidium, socii si tanta voluptas\nsanguinis, imbuite arma domi, atque haec inrita dudum\ntempla Iovis — quid enim haud licitum? — ferat impius ignis,\nsi vilem, tanti premerent cum pectora luctus,\nin famulam ius esse ratus dominoque ducique,\nsed videt haec, videt ille deum regnator, et ausis\nsera quidem, manet ira tamen.â€™ sic fatus, et arces\nrespicit, atque illic alio certamine belli\ntecta fremunt; volucres equitum praeverterat alas\nFama recens, geminos alis amplexa tumultus:\nilli ad fata rapi atque illi iam occumbere leto,\nsic meritam Hypsipylen iterant, creduntque, nec irae\nfit mora, iamque faces et tela penatibus instant,\nvertere regna fremunt raptumque auferre Lycurgum\ncum Iove cumque aris; resonant ululatibus aedes\nfemineis, versusque dolor dat terga timori,\nAlipedum curru sed enim sublimis Adrastus\nsecum ante ora virum fremibunda Thoantida portans\nit medius turmis, et parcite, parcite! clamat,\nâ€˜nil actum saeve, meritus nec tale Lyeurgus\nexcidium, gratique inventrix fluminis ecce 2!â€™\nsic ubi diversis maria evertere procellis\nhinc Boreas Furiisque, illinc niger imbribus Auster,\npulsa dies regnantque hiemes, venit aequoris alti\nrex sublimis equis, geminusque ad spumea Triton\nfrena natalis late pelago dat signa cadenti,\net iam plana Thetis, montesque et litora crescunt.\nQuis superum tanto solatus funera voto\npensavit lacrimas inopinaque gaudia maestae\nrettulit Hypsipylae? tu gentis conditor, Euhan,\nqui geminos iuvenes Lemni de litore vectos\nintuleras Nemeac mirandaque fata parabas.\ncausa viae genetrix, nec inhospita tecta Lycurgi\npraebuerant aditus, et protinus ille tyranno\nnuntius exstinctae miserando vulnere prolis.\nergo adsunt comites â€” pro fors et caeca futuri\nmens hominum! â€” regique favent; sed Lemnos ad aures\nut primum dictusque Thoas, per tela manusque\ninruerant, matremque avidis complexibus ambo\ndiripiunt flentes alternaque pectora mutant.\nilla velut rupes immoto saxea visu\nhaeret et expertis non audet credere divis.\nut vero et vultus et signa Argoa relictis\nensibus atque umeris amborum intextus Iason,\ncesserunt luctus, turbataque munere tanto\nconruit, atque alio maduerunt lumina fletu.\naddita signa polo, laetoque ululante tumultu\ntergaque et aera dei motas crepuere per auras.\nTunc pius Oeclides, ut prima silentia volgi\nmollior ira dedit placidasque accessus ad aures:\nâ€˜audite, o ductor Nemeae lectique potentes\nInachidae, quae certus agi manifestat Apollo.\niste quidem Argolicis haud olim indebitus armis\nluctus adest, recto descendunt limite Parcae:\net sitis interitu fluviorum et letifer anguis,\net puer, heu nostri signatus nomine fati,\nArchemorus, cuncta haec superum demissa suprema\nmente fluunt, differte animos festinaque tela\nponite; mansuris donandus honoribus infans,\net meruit; det pulchra suis libamina virtus\nmanibus, atque utinam plures innectere pergas,\nPhoebe, moras, semperque novis bellare vetemur\ncasibus, et semper Thebe funesta recedas!\nat vos magnorum transgressi fata parentum\nfelices, longum quibus hinc per saecula nomen,\ndum Lernaea palus et dum pater Inachus ibit,\ndum Nemea tremulas campis iaculabitur umbras,\nne fletu violate sacrum, ne plangite divos:\nnam deus iste, deus, Pyliae nec fata senectae\nmaluerit, Phrygiis aut degere longius annis.â€™\nfmierat, caeloque cavam nox induit umbram.\nNuntia multivago Danaas perlabitur urbes\nFama gradu, sancire novo sollemnia busto\nInachidas ludumque super, quo Martia bellis\npraesudare paret seseque accendere virtus.\nGraium ex more decus: primus Pisaea per arva\nhunc pius Alcides Pelopi certavit honorem\npulvereumque fera crinem detersit oliva:\nproxima vipereo celebratur libera nexu\nPhocis, Apollineae bellum puerile pharetrae;\nmox circum tristes servata Palaemonis aras\nnigra superstitio, quotiens animosa resumit\nLeucothea gemitus et amica ad litora festa\ntempestate venit: planctu conclamat uterque\nIsthmos. Echioniae responsant flebile Thebae,\net nunc eximii regum, quibus Argos alumnis\nconexum caelo, quorumque ingentia tellus\nAonis et Tyriae suspirant nomina matres,\nconcurrunt nudasque movent in proelia vires:\nceu primum ausurae trans alta ignota biremes,\nseu Tyrrhenam hiemem, seu stagna Aegaea lacessant,\ntranquillo prius arma lacu clavumque levesque\nexplorant remos atque ipsa pericula discunt;\nat cum experta cohors, tune pontum inrumpere fretae\nlongius ereptasque oculis non quaerere terras.\nClara laboriferos caelo Tithonia currus\nextulerat vigilesque deae pallentis habenas\net Nox et cornu fugiebat Somnus inani;\niam plangore viae, gemitu iam regia mugit\nflebilis, acceptos longe nemora avia frangunt\nmultiplicantque sonos, sedet ipse exutus honoro\nvittarum nexu genitor squalentiaque ora\nsparsus et incultam ferali pulvere barbam,\nasperior contra planctusque egressa viriles\nexemplo famulas premit hortaturque volentes\norba parens, lacerasque super prorumpere nati\nrelliquias ardet totiensque avolsa refertur,\narcet et ipse pater, mox ut maerentia dignis\nvultibus Inachii penetrarunt limina reges,\nceu nova tunc clades et primo saueius infans\nvulnere letalisve inrumperet atria serpens,\nsic alium ex alio quamquam lassata fragorem\npectora congeminant, integratoque resultant\naccensae clamore fores; sensere Pelasgi\ninvidiam et lacrimis excusant crimen obortis.\nIpse, datum quotiens intereisoque tumultu\nconticuit stupefacta domus, solatur Adrastus\nadloquiis genitorem ultro, nune fata recensens\nresque hominum duras et inexorabile pensum,\nnune aliam prolem mansuraque numine dextro\npignora, nondum orsis modus, et lamenta redibant.\nille quoque adfatus non mollius audit amicos,\nquam trucis Ionii rabies clamantia ponto\nvota virum aut tenues curant vaga fulmina nimbos.\nTristibus interea ramis teneraque cupresso\ndamnatus flammae torus et puerile feretrum\ntexitur: ima virent agresti stramina cultu;\nproxima gramineis operosior area sertis,\net picturatus morituris floribus agger;\ntertius adsurgens Arabum strue tollitur ordo\nEoas complexus opes incanaque glebis\ntura et ab antiquo durantia cinnama Belo.\nsumma crepant auro, Tyrioque attollitur ostro\nmolle supercilium, teretes hoc undique gemmae\ninradiant, medio Linus intertextus acantho\nletiferique canes: opus admirabile semper\noderat atque oculos flectebat ab omine mater,\narma etiam et veterum exuvias circumdat avorum\ngloria mixta malis adflictaeque ambitus aulae,\nceu grande exsequiis onus atque immensa ferantur\nmembra rogo, sed cassa tamen sterilisque dolentes\nfama iuvat, parvique augescunt funere manes,\ninde ingens lacrimis honor et miseranda voluptas,\nmuneraque in cineres annis graviora feruntur â€”\nnamque illi et pharetras brevioraque tela dicarat\nfestinus voti pater insontesque sagittas;\niam tunc et nota stabuli de gente probatos\nin nomen pascebat equos â€” cinctusque sonantes\narmaque maiores exspectatura lacertos.\nspes avidae! quas non in nomen credula vestes\nurgebat studio cultusque insignia regni\npurpureos sceptrumque minus? cuncta ignibus atris\ndamnat atrox suaque ipse parens gestamina ferri,\nsi damnis rabidum queat exsaturare dolorem.\nParte alia gnari monitis exercitus instat\nauguris aeriam truncis nemorumque ruina,\nmontis opus,\ncumulare pyram, quae crimina caesi\nanguis et infausti cremet atra piacula belli,\nhis labor accisam Nemeen umbrosaque tempe\npraecipitare solo lucosque ostendere Phoebo,\nsternitur extemplo veteres incaedua ferro\nsilva comas, largae qua non opulentior umbrae\nArgolicos inter saltusque educta Lycaeos\nextulerat super astra caput: stat sacra senectae\nnumine, nec solos hominum transgressa veterno\nfertur avos, Nymphas etiam mutasse superstes\nFaunorumque greges, aderat miserabile luco\nexscidium: fugere ferae, nidosque tepentes\nabsiliunt — metus urget — aves; cadit ardua fagus,\nChaoniumque nemus brumaeque inlaesa cupressus,\nprocumbunt piceae, flammis alimenta supremis,\nornique iliceaeque trabes metuendaque suco\ntaxus et infandos belli potura cruores\nfraxinus atque situ non expugnabile robur.\nhinc audax abies et odoro vulnere pinus\nscinditur, adclinant intonsa cacumina terrae\nalnus amica fretis nec inhospita vitibus ulmus.\ndat gemitum tellus: non sic eversa feruntur\nIsmara, cum fracto Boreas caput extulit antro,\nnon grassante noto citius nocturna peregit\nflamma nemus; linquunt flentes dilecta locorum\notia cana Pales Silvanusque arbiter umbrae\nsemideumque pecus, migrantibus adgemit illis\nsilva, nec amplexae dimittunt robora Nymphae.\nut cum possessas avidis victoribus arces\ndux raptare dedit, vix signa audita, nec urbem\ninvenias; ducunt sternuntque abiguntque feruntque\nimmodici, minor ille fragor, quo bella gerebant.\nIamque pari cumulo geminas hanc tristibus umbris,\nast illam superis aequus labor auxerat aras,\ncum signum luctus cornu grave mugit adunco\ntibia, cui teneros suetum producere manes\nlege Phrygum maesta. Pelopem monstrasse ferebant\nexsequiale sacrum carmenque minoribus umbris\nutile, quo geminis Niobe consumpta pharetris\nsqualida bissenas Sipylon deduxerat urnas.\nPortant inferias arsuraque fercula primi\nGraiorum, titulisque pios testantur honores\ngentis quisque suae; longo post tempore surgit\ncolla super iuvenum — numero dux legerat omni —\nipse fero clamore torus, cinxere Lycurgum\nLeni a ei proceres, genetricem mollior ambit\nturba, nec Hypsipyle raro subit agmine; valiant\nInachidae memores, sustentant livida nati\nbracchia et inventae concedunt plangere matri.\nIllic infaustos ut primum egressa penates\nEurydice, nudo vocem de pectore rumpit\nplanctuque et longis praefata ululatibus infit:\nâ€˜non hoc Argolidum coetu circumdata matrum\nsperavi te, nate, sequi, nec talia demens\nfingebam votis annorum elementa tuorum,\nnil saevum reputans; etenim his in finibus aevi\nunde ego bella tibi Thebasque ignara timerem?\ncui superum nostro committere sanguine pugnas\ndulce? quis hoc armis vovit scelus? at tua nondum,\nCadme, domus, nullus Tyrio grege plangitur infans,\nprimitias egomet lacrimarum et caedis acerbae\nante tubas ferrumque tuli, dum deside cura\ncredo sinus fidos altricis et ubera mando,\nquidni ego? narrabat servatum fraude parentem\ninsontesque manus, en! quam ferale putemus\nabiurasse sacrum et Lemni gentilibus unam\ninmunem furiis, haec illa — et creditis ausae ! —\nhaec pietate potens solis abiecit in arvis\nnon regem dominumve, alienos impia partus,\nhoc tantum, silvaeque infamis tramite liquit,\nquem non anguis atrox â€” quid enim hac opus, ei mihi, leti\nmole fuit? â€” tantum caeli violentior aura\nimpulsaeque noto frondes eassusque valeret\nexanimare timor, nec vos incessere luctu\norba aveo,\nfixum matri immotumque manebat\nhac altrice nefas; atquin et blandus ad illam,\nnate, magis, solam nosse atque audire vocantem,\nignarusque mei: nulla ex te gaudia matri,\nilla tuos questus lacrimososque impia risus\naudiit et vocis decerpsit murmura primae.\nilla tibi genetrix semper, dum vita manebat,\nnune ego. sed miserae mihi nec punire potestas\nsic meritam! quid dona, duces, quid inania fertis\niusta rogis? illam — nil poscunt amplius umbrae, —\nillam, oro, cineri simul excisaeque parenti\nreddite, quaeso, duces, per ego haec primordia belli,\ncui peperi; sic aequa gemant mihi funera matres\nOxygiae.â€™ sternit crines iteratque precando:\nâ€˜reddite, nec vero crudelem avidamque vocate\nsanguinis: oceumbam pariter, dum vulnere iusto\nexsaturata oculos, unum impellamur in ignem.â€™\ntalia vociferans alia de parte gementem\nHypsipylen — neque enim illa comas nec pectora servat —\nagnovit longe, et socium indignata dolorem:\nâ€˜hoc saltem, o proceres, tuque o, cui pignora nostri\nproturbata tori, prohibete, auferte supremis\ninvisam exsequiis. quid se funesta parenti\nmiscet et in nostris spectatur et ipsa ruinis?â€™\ncui luget complexa suos? dixitque repente\nconcidit, abruptisque obmutuit ore querelis.\nsic ait abruptisque immutuit ore querellis:\nnon secus ac primo fraudatum lacte iuvencum,\ncui trepidae vires et solus ab ubere sanguis,\nseu fera seu duras avexit pastor ad aras;\nnunc vallem spoliata parens, nunc flumina questu,\nnunc armenta movet vacuosque interrogat agros;\ntunc piget ire domum, maestoque novissima campo\nexit et oppositas impasta avertitur herbas.\nAt genitor sceptrique decus cultusque Tonantis\ninicit ipse rogis, tergoque et pectore fusam\ncaesariem ferro minuit sectisque iacentis\nobnubit tenuia ora comis, ac talia fletu\nverba pio miscens: â€˜alio tibi, perfide, pacto,\nIuppiter, hunc crinem voti reus ante dicaram,\nsi pariter virides nati libare dedisses\nad tua templa genas, sed non ratus ore sacerdos,\ndamnataeque preces: ferat haec, quae dignior, umbra.â€™\niam face subiecta primis in frondibus ignis\nexclamat,\nlabor insanos arcere parentes.\nStant iussi Danaum atque obtentis eminus armis\nprospectu visus interclusere nefasto.\nditantur flammae; non umquam opulentior illic\nante cinis: crepitant gemmae, atque immane liquescit\nargentum, et pictis exsudat vestibus aurum;\nnec non Assyriis pinguescunt robora sucis,\npallentique croco strident ardentia mella,\nspumantesque mero paterae verguntur et atri\nsanguinis et rapti gratissima cymbia lactis,\ntunc septem numero turmas â€” centenus ubique\nsurgit eques â€” versis ducunt insignibus ipsi\nGraiugenae reges, lustrantque ex more sinistro\norbe rogum et stantes inclinant pulvere flammas,\nter curvos egere sinus, inlisaque telis\ntela sonant, quater horrendum pepulere fragorem\narma, quater mollem famularum bracchia planctum,\nsemianimas alter pecudes spumantiaque ignis\naccipit armenta; hic luctus abolere noviqvie\nfuneris auspicium vates, quamquam omina sentit\nvera, iubet: dextri gyro et vibrantibus hastis\nhac redeunt, raptumque suis libamen ab armis\nquisque iacit, seu frena libet seu cingula flammis\nmergere seu iaculum summae seu cassidis umbram,\nmulta gemunt extra raucis concentibus agri,\net lituis aures circum pulsantur acutis.\nferretur clamore nemus: sic Martia vellunt\nsigna tubae, nondum ira calet, nec sanguine ferrum\ninrubuit, primus bellorum comitur ille\nvultus, honoris opus 2: stat adhuc incertus in alta\nnube, quibus sese Mavors indulgeat armis.\nFinis erat, lassusque putres iam Mulciber ibat\nin cineres; instant flammis multoque soporant\nimbre rogum, posito donec cum sole labores\nexhausti; seris vix cessit cura tenebris,\nroscida iam novies caelo dimiserat astra\nLucifer et totidem Lunae pracvenerat ignes\nmutato nocturnus equo, nec conscia fallit\nsidera et alterno deprenditur unus in ortu;\nmirum, opus adcelerasse manus1: stat saxea moles,\ntemplum ingens cineri, rerumque effictus in illa\nordo docet casus: fessis hic flumina monstrat\nHypsipyle Danais, hic reptat flebilis infans,\nhic iacet, extremum tumuli circum asperat orbem\nsquameus; exspectes morientis ab ore cruenta\nsibila, marmorea sic volvitur anguis in hasta.\nIamque avidum pugnas visendi vulgus inermes\nfama vocat; cunctis arvis ac moenibus adsunt\nexciti; illi etiam, quis belli incognitus horror,\nquos effeta domi, quos prima reliquerat aetas,\nconveniunt: non aut Ephyraeo in litore tanta\numquam aut Oenomai fremuerunt agmina circo.\nCollibus incurvis viridique obsessa corona\nvallis in amplexu nemorum sedet; hispida circum\nstant iuga, et obiectus geminis umbonibus agger\ncampum exire vetat, longo quem tramite planum\ngramineae frontes sinuataque caespite vivo\nmollia non subitis augent fastigia clivis.\nillic conferti, iam sole rubentibus arvis,\nbellatrix sedere cohors; ibi corpore mixto\nmetiri numerum vultusque habitusque suorum\ndulce viris, tantique iuvat fiducia belli.\ncentum ibi nigrantes, armenti robora, tauros\nlenta mole trahunt; idem numerusque colorque\nmatribus et nondum lunatis fronte iuvencis.\nExin magnanimum series antiqua parentum\ninvenitur, miris in vultum animata figuris.\nprimus anhelantem duro Tirynthius angens\npectoris attritu sua frangit in ossa leonem,\nhaud illum impavidi, quamvis et in aere suumque\nInachidae videre decus, pater ordine iuncto\nlaevus harundinae recubans super aggere ripae\ncernitur emissaeque indulgens Inachus urnae.\nIo post tergum, iam prona dolorque parentis,\nspectat inocciduis stellatum visibus Argum.\nast illam melior Phariis erexerat arvis\nIuppiter atque hospes iam tunc Aurora colebat.\nTantalus inde parens, non qui fallentibus undis\nimminet aut refugae sterilem rapit aera silvae,\nsed pius et magni vehitur conviva Tonantis.\nparte alia victor curru Neptunia tendit\nlora Pelops, prensatque rotas auriga natantes\nMyrtilos et volucri iam iamque relinquitur axe.\net gravis Acrisius speciesque horrenda Coroebi\net Danae culpata sinus, et in amne reperto\ntristis Amymone, parvoque Alcmena superbit\nHercule, tergemina crinem circumdata luna.\niungunt discordes inimica in foedera dextras\nBelidae fratres; sed vultu mitior adstat\nAegyptus, Danai manifestum adgnoscere ficto\nore notas pacisque malae noctisque futurae,\nmille dehinc species, tandem satiata voluptas\npraestantesque viros vocat ad sua praemia virtus.\nPrimus sudor equis, dic inclyta, Phoebe, regentum\nnomina, dic ipsos; neque enim generosior umquam\nalipedum conlata acies, ceu praepete cursu\nconfligant densae volucres aut litore in uno\nAeolus insanis statuat certamina ventis.\nDucitur ante omnis rutilae manifestus Arion\nigne iubae. Neptunus equo, si certa priorum\nfama, pater; primus teneri laesisse lupatis\nora et litoreo domitasse in pulvere fertur,\nverberibus parcens; etenim insatiatus eundi\nardor et hiberno par inconstantia ponto.\nsaepe per Ionium Libycumque natantibus ire\ninteriunctus equis omnesque adsuerat in oras\ncaeruleum deferre patrem; stupuere relicta\nNubila, certantes Eurique Notique sequuntur.\nnec minor in terris bella Eurysthea gerentem\nAmphitryoniaden alto per gramina sulco\nduxerat, illi etiam ferus indocilisque teneri,\nmox divum dono regis dignatus Adrasti\nimperia et multum mediis mansueverat annis.\ntunc rector genero Polynici indulget agendum\nmulta monens, ubi fervor equo, qua suetus ab arte\nmulceri, ne saeva manus, ne liber habenis\nimpetus, â€˜urge alios\" inquit \"stimulisque minisque;\nille ibit, minus ipse voles.â€™ sic ignea lora\ncum daret et rapido Sol natum imponeret axi,\ngaudentem lacrimans astra insidiosa docebat\nnolentesque teri zonas mediamque polorum\ntemperiem: pius ille quidem et formidine cauta,\nsed iuvenem durae prohibebant discere Parcae.\nOebalios sublimis agit, spes proxima palmae,\nAmphiaraus equos; tua furto lapsa propago,\nCyllare, dum Scythici diversus ad ostia Ponti\nCastor Amyclaeas remo permutat habenas.\nipse habitu niveus, nivei dant colla iugales,\nconcolor est albis et cassis et infula cristis,\nquin et Thessalicis felix Admetus ab oris\nvix steriles compescit equas; Centaurica dicunt\nsemina (credo, adeo sexum indignantur, et omnis\nin vires adducta venus); noctemque diemque\nadsimulant, maculis internigrantibus albae:\ntantus uterque color, credi nec degener illo\nde grege, Castaliae stupuit qui sibila cannae\nlaetus et audito contempsit Apolline pasci.\necce et Iasonidae iuvenes, nova gloria matris\nHypsipyles, subiere iugo, quo vectus uterque,\nnomen avo gentile Thoas atque omine dictus\nEuneos Argoo. geminis eadem omnia: vultus,\ncurrus, equi, vestes, par et concordia votis,\nvincere vel solo cupiunt a fratcre relinqui.\nit Chromis Hippodamusque, alter satus Hercule magno,\nalter ab Oenomao: dubites, uter effera presset\nfrena magis. Getici pecus hic Diomedis, at ille\nPisaei iuga patris habet, crudelibus ambo\nexuviis diroque imbuti sanguine currus.\nmetarum instar erant hinc nudo robore quercus,\nolim omnis exuta comas, hinc saxeus umbo,\narbiter agricolis; finem iacet inter utrumque,\nquale quater iaculo spatium, ter harundine vincas.\nInterea cantu Musarum nobile muleens\nconcilium citharaeque manus insertus Apollo\nParnassi summo spectabat ab aethere terras;\norsa deum â€” nam saepe Iovem Phlegramque suique\nanguis opus fratrumque pius cantarat honores â€”\ntunc aperit, quis fulmen agat, quis sidera ducat\nspiritus, unde animi fluviis, quae pabula ventis,\nquo fonte immensum vivat mare, quae via solis\npraecipitet noctem, quae porrigat, imane tellus\nan media et rursus mundo succincta latenti.\nfinis erat, differt avidas audire sorores,\ndumque chelyn lauro textumque inlustre coronae\nsubligat et picto discingit pectora limbo,\nhaud procul Herculeam Nemcen clamore reductus\naspicit atque illic ingens certaminis instar\nquadriiugi. noscit cunctos, et forte propinquo\nconstiterant Admetus et Amphiaraus in arvo.\ntunc secum: â€˜quisnam iste duos, fidissima Phoebi\nnomina, commisit deus in discrimina reges?\nambo pii cariquc ambo; nequeam ipse priorem\ndicere. Peliacis hic cum famularer in arvis â€”\nsic Iovis imperia et nigrae voluere Sorores â€”\ntura dabat famulo nec me sentire minorem\nausus; at hic tripodum comes et pius artis alumnus\naetheriae. potior meritis tamen ille, sed huius\nextrema iam fila colu; datur ordo senectae\nAdmeto serumque mori; tibi nulla supersunt\ngaudia, nam Thebae iuxta et tenebrosa vorago.\nscis miser, et nostrae pridem cecinere volucres.â€™\ndixit, et os fletu paene inviolabile tinctus\nextemplo Nemeen radiante per aera saltu\nocior et patrio venit igne suisque sagittis,\nipse olim in terris, caelo vestigia durant,\nclaraque per zephyros etiamnum semita lucet.\nEt iam sortitus Prothous versarat aena\ncasside, iamque locus cuique est et liminis ordo.\nterrarum decora ampla viri, decora aequa iugales,\ndivum utrumque genus, stant uno margine clausi\nspesque audaxque una metus et fiducia pallens.\nnil fixum cordi: pugnant exire .paventque,\nconcurrit summos animosum frigus in artus.\nqui dominis, idem ardor equis; face lumina surgunt,\nora sonant morsu, spumisque et sanguine ferrum\nuritur, impulsi nequeunt obsistere postes\nclaustraque, compressae transfumat anhelitus irae.\nstare adeo miserum est, pereunt vestigia mille\nante fugam, absentemque ferit gravis ungula campum,\ncircumstant fidi, nexusque et torta iubarum\nexpediunt firmantque animos et plurima monstrant.\ninsonuit contra Tyrrhenum murmur, et omnes\nexsiluere loco. quae tantum carbasa ponto,\nquae bello sic tela volant, quae nubila caelo?\namnibus hibernis minor est, minor impetus igni,\ntardius astra cadunt, glomerantur tardius imbres,\ntardius e summo decurrunt flumina monte.\nEmissos videre atque agnovere Pelasgi.\net iam rapti oculis, iam caeco pulvere mixti\nuna in nube latent, vultusque umbrante tumultu\nvix inter sese clamore et nomine noscunt.\nevolvere globum, et spatio quo quisque valebat\ndiducti: delet sulcos iterata priores\norbita, nunc avidi prono iuga pectore tangunt,\nnunc pugnante genu et pressis duplicantur habenis.\ncolla toris crinita tument, stantesque repectit\naura iubas, bibit albentes humus arida nimbos,\nfit sonus humanisque pedum tenuisque rotarum.\nnulla manu requies, densis insibilat aer\nverberibus; gelida non crebrior exsilit Arcto\ngrando, nec Olentis manant tot cornibus imbres.\nSenserat adductis alium praesagus Arion\nstare ducem loris, dirumque expaverat insons\nOedipodioniden; iam illinc a limine discors\niratusque oneri solito truculentior ardet.\nInachidae credunt accensum laudibus; ille\naurigam fugit, aurigae furiale minatur\nefferus, et campo dominum circumspicit omni.\nante tamen cunctos sequitur longeque secundus\nAmphiaraus agit, quem Thessalus aequat eundo\nAdmetus: iuxta gemini, nunc Euneos ante\net nunc ante Thoas, cedunt vincuntque, nec umquam\nambitiosa pios conlidit gloria fratres.\npostremum discrimen erant Chromis asper et asper\nHippodamus, non arte rudes, sed mole tenentur\ncornipedum; prior Hippodamus fert ora sequentum,\nfert gemitus multaque umeros incenditur aura.\nsperavit flexae circum compendia metae\ninterius ductis Phoebeius augur habenis\nanticipasse viam; nec non et Thessalus heros\nspe propiore calet, dum non cohibente magistro\nspargitur in gyros dexterque exerrat Arion.\niam prior Oeclides et iam non tertius ibat\nAdmetus, laxo cum tandem ambo orbe reductus\naequoreus sonipes premit evaditque parumper\ngavisos; subit astra fragor, caelumque tremiscit,\nomniaque excusso patuere sedilia vulgo,\nsed nec lora regit nec verbera pallidus audet\nLabdacides: lassa veluti ratione magister\nin fluctus, in saxa ruit nec iam amplius astra\nrespicit et victam proiecit casibus artem.\nRursus praecipites in recta ac devia campi\nobliquant tenduntque vias, iterum axibus axes\ninflicti, radiisque rotae; pax nulla fidesque:\nbella geri ferro levius, bella horrida credas;\nis furor in laudes, trepidant mortemque minantur,\nmultaque transversis praestringitur ungula campis,\nnec iam sufficiunt stimuli, non verbera, voce\nnominibusque dent Pholoen Admetus et Irin\nfumantemque Thoen, rapidum Danaeius augur\nAscheton increpitans meritumque voeabula Cygnum,\naudit et Herculeum Strymon Chromin, Euneon audit\nigneus Acthion; tardumque Cydona lacessit\nHippodamus, variumque Thoas rogat ire Podarcen.\nsolus Echionides errante silentia curru\nmaesta tenet trepidaque timet se voce fateri.\nvixdum coeptus equis labor, et iam pulvere quarto\ncampum ineunt, iamque et tepidis sudoribus artus\neffeti, et crassum rapit eiectatque vaporem\ncornipedum flammata sitis, nec iam integer illis\nimpetus, et longi suspendunt ilia flatus,\nhic anceps Fortuna diu decernere primum\nausa venit, ruit, Haemonium dum fervidus instat\nAdmetum superare, Thoas, nec pertulit ullam\nfrater opem. velit ille quidem, sed Martius ante\nobstitit Hippodamus mediasque immisit habenas.\nmox Chromis Hippodamum metae interioris ad orbem\nviribus Herculeis et toto robore patris\naxe tenet prenso, luctantur abire iugales\nnequiquam frenosque et colla rigentia tendunt.\nut Siculas si quando rates tenet aestus et ingens\nauster agit, medio stant vela tumentia ponto.\ntunc ipsum fracto curru deturbat, et isset\nante Chromis; sed Thraces equi ut videre iacentem\nHippodamum, redit illa fames, iamiamque trementem\npartiti furiis, ni frena ipsosque frementes\noblitus palmae retro Tirynthius heros\ntorsisset victusque et conlaudatus abisset.\nAt tibi promissos iamdudum Phoebus honores,\nAmphiarae, cupit, tandem ratus apta favori\ntempora pulverei venit in spatia horrida circi,\ncum iam in fine viae, et summum victoria nutat;\nanguicomam monstri effigiem, saevissima visu\nora, movet sive ille Erebo seu finxit in astus\ntemporis, innumera certe formidine cultum\ntollit in astra nefas, non illud ianitor atrae\nimpavidus Lethes, non ipsae horrore sine alto\nEumenides vidisse queant, turbasset euntes\nSolis equos Martisque iugum, nam flavus Arion\nut vidit, saliere iubae, atque erectus in armos\nstat sociumque iugi comitesque utrimque laboris\nsecum alte suspendit equos, ruit ilicet exsul\nAonius nexusque diu per terga volutus\nexuit; abripitur longe moderamine liber\ncurrus; at hunc putri praeter tellure iacentem\nTaenarii currus et Thessalus axis et heros\nLemnius obliqua, quantum vitare dabatur,\ntransabiere fuga. tandem caligine mersum\nerigit adcursu comitum caput aegraque tollit\nmembra solo, et socero redit haud speratus Adrasto.\nQuis mortis, Thebane, locus, nisi dura negasset\nTisiphone, quantum poteras dimittere bellum?\nte Thebc fraterque palam, te plangeret Argos,\nte Nemee, tibi Lerna comas Larissaque supplex\nponeret, Archemori maior colerere sepulcro.\nTum vero Occlides, quamquam iam certa sequenti\npraemia, cum vacuus domino prior iret Arion,\nardet adhuc cupiens vel inanem vincere currum.\ndat vires refovetque deus; volat ocior euro,\nceu modo carceribus dimissus in arva solutis,\nverberibusque iubas et terga lacessit habenis\nincrepitans Caerumque levem Cygnumque nivalem.\nnunc saltem, dum nemo prior, rapit igneus orbes\naxis, et effusae longe sparguntur harenae,\ndat gemitum tellus et iam tunc saeva minatur.\nforsitan et victo prior isset Arion e Cygnus,\nsed vetat aequorcus vinci pater: hinc vice iusta\ngloria mansit equo, cessit victoria vati.\nhuic pretium palmae gemini cratera ferebant\nHerculeum iuvenes: illum Tirynthius olim\nferre manu sola spumantemque ore supino\nvertere, seu monstri victor seu Marte, solebat.\nCentauros habet arte truces aurumque figuris\nterribile: hic mixta Lapitharum caede rotantur\nsaxa, faces aliique iterum crateres, ubique\ningentes morientum irae; tenet ipse furentem\nHylaeum et torta molitur robora barba,\nat tibi Maeonio fertur circumflua limbo\npro meritis, Admete, chlamys repetitaque multo\nmurice: Phrixei natat hic contemptor ephebus\naequoris et picta tralucet eaerulus unda;\nin latus ire manus mutaturusque videtur\nbracchia, nec siceum speres in stamine crinem;\ncontra autem frustra sedet anxia turre suprema\nSestias in speculis, moritur prope conscius ignis,\nhas Adrastus opes dono victoribus ire\nimperat; at generum famula solatur Achaea.\nSollicitat tunc ampla viros ad praemia cursu\npraeceleres: agile studium et tenuissima virtus,\npacis opus, cum sacra vocant, nec inutile bellis\nsubsidium, si dextra neget, prior omnibus Idas,\nnuper Olympiacis umbratus tempora ramis,\nprosilit; excipiunt plausu Pisaea iuventus\nEleaeque manus, sequitur Sicyonius Alcon,\net bis in Isthmiaca victor clamatus harena\nPhaedimus, alipedumque fugam praegressus equorum\nante Dymas, sed tunc aevo tardante secutus,\nmulti et, quos varii tacet ignorantia vulgi,\nhinc atque hinc subiere, sed Arcada Parthenopaeum\nappellant densique cient vaga murmura circi,\nnota parens cursu; quis Maenaliac Atalantes\nnesciat egregium decus et vestigia cunctis\nindeprensa procis? onerat celeberrima natum\nmater, et ipse procul fama iam notus inermes\nnarratur cervas pedes inter aperta Lycaei\ntollere et emissum cursu deprendere telum,\ntandem exspectatus volucri super agmina saltu\nemicat et torto chlamydem diffibulat auro.\neffulsere artus, membrorumque omnis aperta est\nlaetitia, insignes umeri, nec pectora nudis\ndeteriora genis, latuitque in corpore vultus.\nipse tamen formae laudem aspernatur et arcet\nmirantes; tunc Palladios non inscius haustus\nincubuit pinguique cutem fuscatur olivo.\nhoc Idas, hoc more Dymas aliique nitescunt.\nsic ubi tranquillo perlucent sidera ponto\nvibraturque fretis caeli stellantis imago,\nomnia clara nitent, sed clarior omnia supra\nHesperos exercet radios, quantusque per altum\naethera, caeruleis tantus monstratur in undis,\nproximus et forma nec multum segnior Idas\ncursibus atque aevo iuxta prior; attamen illi\niam tenuem pingues florem induxere palaestrae,\ndeserpitque genis nec se lanugo fatetur\nintonsae sub nube comae, tunc rite citatos\nexplorant acuuntque gradus, variasque per artes\nexstimulant docto languentia membra tumultu:\npoplite nunc sidunt flexo, nunc lubrica forti\npectora confidunt plausu, nunc ignea tollunt\ncrura brevemque fugam necopino fine reponunt.\nUt ruit atque aequum submisit regula limen,\ncorripuere leves spatium, campoque refulsit\nnuda cohors: volucres isdem modo tardius arvis\nisse videntur equi; credas e plebe Cydonum\nParthorumque fuga totidem exsiluisse sagittas,\nnon aliter celeres Hyrcana per avia cervi,\ncum procul impasti fremitum accepere leonis\nsive putant, rapit attonitos fuga caeca metusque\ncongregat, et longum dant cornua mixta fragorem.\neffugit hic oculos rapida puer ocior aura\nMaenalius, quem deinde gradu premit horridus Idas\ninspiratque umero, flatuque et pectoris umbra\nterga premit, post ambiguo discrimine tendunt\nPhaedimus atque Dymas, illis celer imminet Alcon.\nflavus ab intonso pendebat vertice crinis\nArcados; hoc primis Triviae pascebat ab annis\nmunus et, Ogygio victor cum Marte redisset,\nnequiquam patriis audax promiserat aris.\ntunc liber nexu lateque in terga solutus\noccursu zephyri retro fugit et simul ipsum\nimpedit infestoque volans obtenditur Idae.\ninde dolum iuvenis fraudique adcommoda sensit\ntempora; iam finem iuxta, dum limina victor\nParthenopaeus init, correpto crine reductum\noccupat, et longae primus ferit ostia portae.\nArcades arma fremunt, armis defendere regem,\nni raptum decus et meriti reddantur honores,\ncontendunt totoque parant descendere circo.\nsunt et quis Idae placeat dolus, ipse regesta\nParthenopaeus humo vultumque oculosque madentes\nobruit, accessit lacrimarum gratia formae,\npectora nunc maerens, nunc ora indigna cruento\nungue secat meritamque comam, furit undique clamor\ndissonus, ambiguumque senis cunctatur Adrasti\nconsilium, tandem ipse refert: â€˜compescite litem,\no pueri! virtus iterum temptanda; sed ite\nlimite non uno, latus hoc conceditur Idae,\ntu diversa tene, fraus cursibus omnis abesto.â€™\nAudierant, dictoque manent, mox numina supplex\naffatu tacito iuvenis Tegeaeus odorat:\nâ€˜diva potens nemorum, tibi enim hic, tibi crinis honori\ndebitus, eque tuo venit haec iniuria voto,\nsi bene quid genetrix, si quid venatibus ipse\npromerui, ne, quaeso, sinas hoc omine Thebas\nire nec Arcadiae tantum meruisse pudorem.â€™\nauditum manifesta fides: vix campus euntem\nsentit, et exilis plantis intervenit aer,\nraraque non\nfracto vestigia pulvere pendent.\ninrumpit clamore fores, clamore recurrit\nante ducem prensaque fovet suspiria palma,\nfiniti cursus, operumque insignia praesto.\nArcas equum dono, clipeum gerit improbus Idas,\ncetera plebs Lyciis vadit contenta pharetris.\nTunc vocat, emisso si quis decernere disco\nimpiger et vires velit ostentare superbas.\nit iussus Pterelas. et aenae lubrica massae\npondera vix toto curvatus corpore iuxta\ndeicit; inspectant taciti expenduntque laborem\nInachidae. mox turba ruunt, duo gentis Achaeae,\ntres Ephyreiadae, Pisa satus unus, Acarnan\nseptimus; et plures agitabat gloria, ni se\narduus Hippomedon cavea stimulante tulisset\nin medios, lateque ferens sub pectore dextro\norbem alium: â€˜hunc potius, iuvenes, qui moenia saxis\nfrangere, qui Tyrias deiectum vaditis arces,\nhunc rapite: ast illud cui non iaculabile dextrae\npondus?â€™ et abreptum nullo conamine iecit\nin latus, absistunt procul attonitique fatentur\ncedere; vix unus Phlegyas acerque Menestheus â€”\nhos etiam pudor et magni tenuere parentes â€”\npromisere manum; concessit cetera pubes\nsponte et adorato rediit ingloria disco.\n(malis Bistoniis clipeus Mavortis in arvis\nluce mala Pangaea ferit solemque refulgens\nterritat incussaque dei grave mugit ab hasta.\nPisaeus Phlegyas opus incohat et simul omnes\nabstulit in se oculos: ea viso corpore virtus\npromissa, ac primum terra discumque manumque\nasperat, excusso mox circum pulvere versat,\nquod latus in digitos, mediae quod certius ulnae\nconveniat, non artis egens: hic semper amori\nludus erat, patriae non tantum ubi laudis obiret\nsacra, sed alternis Alpheon utrumque solebat\nmetari ripis et, qua latissima distant,\nnon umquam merso transmittere flumina disco.\nergo operum fidens non protinus horrida campi\niugera, sed caelo dextram metitur, humique\npressus utroque genu collecto sanguine discum\nipse super sese rotat atque in nubila condit.\nille citus sublime petit similisque cadenti\ncrescit in adversum, tandemque exhaustus ab alto\ntardior ad terram redit atque immergitur arvis.\nsic cadit, attonitis quotiens avellitur astris,\nSolis opaca soror; procul auxiliantia gentes\naera crepant frustraque timent, at Thessala victrix\nridet anhelantes audito carmine bigas.\nconlaudant Danai, sed non tibi molle tuenti,\nHippomedon, maiorque manus speratur in aequo.\nAtque illi extemplo, cui spes infringere dulce\nimmodicas, Fortuna venit, quid numina contra\ntendere fas homini? spatium iam immane parabat,\niam cervix conversa, et iam latus omne redibat:\nexcidit ante pedes elapsum pondus et ictus\ndestituit frustraque manum demisit inanem,\ningemuere omnes, rarisque ea visa voluptas,\ninde ad conatus timida subit arte Menestheus\ncautior, et multum te, Maia crete, rogato\nmolis praevalidae castigat pulvere lapsus.\nilla manu magna et multo felicior exit,\nnec partem exiguam circi transvecta quievit,\nfit sonus, et fixa signatur terra sagitta,\ntertius Hippomedon valida ad certamina tardos\nmolitur gressus; namque illum corde sub alto\net casus Phlegyae monet et fortuna Menesthei.\nerigit adsuetum dextrae certamen, et alte\nsustentans rigidumque latus fortesque lacertos\nconsulit ac vasto contorquet turbine, et ipse\nprosequitur, fugit horrendo per inania saltu\niamque procul meminit dextrae servatque tenorem\ndiscus, nec dubia iunctave Menesthea victum\ntransabiit meta: longe super aemula signa\nconsedit viridesque umeros et opaca theatri\nculmina ceu latae tremefecit mole ruinae:\nquale vaporifera saxum Polyphemus ab Aetna\nlucis egente manu tamen in vestigia puppis\nauditae iuxtaque inimicum exegit Ulixen.\nsic et Aloidae, cum iam calcaret Olympum\ndesuper Ossa rigens, ipsum glaciale ferebant\nPelion et trepido sperabant iungere caelo.\nTum genitus Talao victori tigrin inanem\nire iubet, fulvo quae circumfusa nitebat\nmargine et extremos auro mansueverat ungues.\nGnosiacos arcus habet et vaga tela Menestheus.\nat tibi ait, â€˜Phlegya, casu frustrate sinistro,\nhunc, quondam nostri decus auxiliumque Pelasgi,\nferre damus,neque enim Hippomedon inviderit, ensem,\nnunc opus est animis: infestos tollite caestus\ncomminus; haec bellis et ferro proxima virtus.â€™\nConstitit immanis cerni immanisque timeri\nArgolicus Capaneus, ac dum nigrantia plumbo\ntegmina cruda boum non mollior ipse lacertis\ninduitur, â€˜date tot iuvenum de milibus unum\nhuc’ ait, ‘atque utinam potius de stirpe veniret\naemulus Aonia, quem fas demittere leto,\nnec mea crudelis civili sanguine virtus.â€™\nobstipuere animi, fecitque silentia terror.\ntandem insperatus nuda de plebe Laeonum\nprosilit Aleidamas, mirantur Dorica regum\nagmina; sed socii fretum Polluce magistro\nnorant et sacras inter crevisse palaestras.\nipse deus posuitque manus et bracchia finxit â€”\nmateriae suadebat amor; â€” tune saepe locavit\ncomminus, et simili stantem miratus in ira\nsustulit exsultans nudumque in pectora pressit,\nillum indignatur Capaneus ridetque vocantem\nut miserans, poscitque alium, tandemque coaetus\nrestitit, et stimulis iam languida colla tumescunt.\nfulmineas alte suspensi corpora plantis\nerexere manus; tuto procul ora recessu\narmorum in speculis, aditusque ad volnera elusi.\nhic, quantum Tityos Stygiis consurgat ab arvis,\nsi torvae patiantur aves, tanta undique pandit\nmembrorum spatia et tantis ferus ossibus exstat.\nhic paulo ante puer, sed enim maturius aevo\nrobur, et ingentes spondet tener impetus annos,\nquem vinci haud quisquam saevo neque sanguine tingui\nmalit, et erecto timeat spectacula voto.\nUt sese permensi oculis et uterque priorem\nsperavere locum, non protinus ira nec ictus:\nalternus paulum timor et permixta furori\nconsilia, inclinant tantum contraria iactu\nbracchia et explorant caestus hebetantque ferendo,\ndoctior hic differt animum metuensque futuri\ncunctatus vires dispensat: at ille nocendi\nprodigus incautusque sui ruit omnis et ambas\nconsumit sine lege manus atque inrita frendit\ninsurgens seque ipse premit, sed providus astu\net patria vigil arte Lacon hos reicit ictus,\nhos cavet; interdum nutu capitisque citati\ninteger obsequio, manibus nunc obvia tela '\ndiscutiens, instat gressu voltuque recedit:\nsaepe etiam iniustis conlatum viribus hostem â€”\nis vigor ingenio, tanta experientia dextrae est â€”\nultro audax animis intratque et obumbrat et alte\nadsilit. ut praeceps cumulo salit unda minantes\nin scopulos et fracta redit, sic ille furentem\ncircuit expugnans; levat ecce diuque minatur\nin latus inque oculos; illum rigida arma caventem\navocat ac manibus necopinum interserit ictum\ncallidus et mediam designat volnere frontem:\niam cruor, et tepido signantur tempora rivo.\nnescit adhue Capaneus subitumque per agmina murmur\nmiratur; verum ut fessam super ora reduxit\nforte manum et summo maculas in vellere vidit,\nnon leo, non iaculo tantum indignata recepto\ntigris: agit toto cedentem fervidus arvo\npraecipitatque retro iuvenem atque in terga supinat,\ndentibus horrendum stridens, geminatque rotatas\nmultiplicatque manus, rapiunt conamina venti,\npars cadit in caestus; motu Spartanus acuto\nmille cavet lapsas circum cava tempora mortes\nauxilioque pedum, sed non tamen immemor artis\nadversus fugit et fugiens tamen ictibus obstat.\nEt iam utrumque labor suspiriaque aegra fatigant.\ntardius ille premit, nee iam hic absistere velox,\ndefectique ambo genibus pariterque quierunt.\nsic ubi longa vagos lassarunt aequora nautas\net signum de puppe datum, posuere parumper\nbracchia: vix requies, iam vox citat altera remos,\necce iterum immodice venientem eludit et exit\nsponte ruens mersusque umeris: effunditur ille\nin caput, adsurgentem alio puer improbus ictu\nperculit eventuque impalluit ipse secundo.\nclamorem Inachidae, quantum non litora, tollunt,\nnon nemora, illum ab humo conantem ut vidit Adrastus\ntollentemque manus et non toleranda parantem:\nâ€˜ite, oro, socii, furit, ite, opponite dextras,\nfestinate, furit, palmamque et praemia ferte!\nnon prius, effracto quam misceat ossa cerebro,\nabsistet, video, moriturum auferte Lacona.â€™\nnec mora, prorumpit Tydeus, nec iussa recusat\nHippomedon: tunc vix ambo conatibus ambas\nrestringunt cohibentque manus ac plurima suadent:\nâ€˜ vineis, abi; pulchrum vitam donare minori.\nnoster et hic bellique comes.â€™ nil frangitur heros,\nramumque oblatumque manu thoraca repellit\nvociferans: â€˜liceat! non has ego pulvere crasso\natque cruore genas, meruit quibus iste favorem\nsemivir,\ninfodiam mittamque informe sepulcro\ncorpus et Ocbalio donem lugere magistro?â€™\ndicit; at hunc socii tumidum et vicisse negantem\navertunt, contra laudant insignis alumnum\nTaygeti longeque minas risere Lacones.\nIamdudum variae laudes et conscia virtus\nTydea magnanimum stimulis urgentibus angunt.\nille quidem et disco bonus et contendere cursu,\nnec caestu bellare minor, sed corde labores\nante alios erat uncta pale. sic otia Martis\ndegere et armiferas laxare adsueverat iras\ningentes contra ille viros Acheloia circum\nlitora felicesque deo monstrante palaestras.\nergo ubi luctandi iuvenes animosa citavit\ngloria, terrificos umeris Aetolus amictus\nexuitur patriumque suem, levat ardua contra\nmembra Cleonaeae stirpis iactator Agylleus,\nHerculea nec mole minor, sic grandibus alte\ninsurgens umeris hominem super improbus exit.\nsed non ille rigor patriumque in corpore robur:\nluxuriant artus, effusaque sanguine laxo\nmembra natant; unde haec audax fiducia tantum\nOenidae superare parem, quamquam ipse videri\nexiguus, gravia ossa tamen nodisque lacerti\ndifficiles, numquam hunc animum natura minori\ncorpore nec tantas ausa est includere vires.\nPostquam oleo gavisa cutis, petit aequor uterque\nprocursu medium atque hausta vestitur harena,\ntum madidos artus alterno pulvere siccant,\ncollaque demersere umeris et bracchia late\nvara tenent, iam tunc astu deducit in aequum\ncallidus et celsum procurvat Agyllea Tydeus,\nsubmissus tergo et genibus vicinus harenae,\nille autem, Alpini veluti regina cupressus\nverticis urgenti cervicem inclinat in austro\nvix sese radice tenens, terraeque propinquat,\niamdudum aetherias eadem reditura sub auras:\nnon secus ingentes artus praecelsus Agylleus\nsponte premit parvumque gemens duplicatur in hostem,\net iam alterna manus frontemque umerosque latusque\ncollaque pectoraque et vitantia crura lacessit.\ninterdumque diu pendent per mutua fulti\nbracchia, nunc saevi digitorum vincula frangunt.\nnon sic ductores gemini gregis horrida tauri\nbella movent; medio coniunx stat candida prato\nvictorem exspectans, rumpunt obnixa furentes\npectora, subdit amor stimulos et volnera sanat:\nfulmineo sic dente sues, sic hispida turpes\nproelia villosis ineunt complexibus ursi.\nvis eadem Oenidae; nec sole aut pulvere fessa\nmembra labant, riget arta cutis durisque laborum\ncastigata toris, contra non integer ille\nflatibus alternis aegroque effetus hiatu\nexuit ingestas fluvio sudoris harenas\nae furtim rapta sustentat pectora terra.\ninstat agens Tydeus fletumque in colla minatus\ncrura subit; coeptis non evaluere potiri\nfrustratae brevitate manus, venit arduus ille\ndesuper oppressumque ingentis mole ruinae\ncondidit, haud aliter collis scrutator Hiberi\ncum subiit longeque diem vitamque reliquit,\nsi tremuit suspensus ager subitumque fragorem\nrupta dedit tellus, latet intus monte soluto\nobrutus, ac penitus fractum obtritumque cadaver\nindignantem animam propriis non reddidit astris.\nacrior hoc Tydeus, animisque et pectore supra est.\nnee mora, cum vinclis onerique elapsus iniquo\ncircuit errantem et tergo necopinus inhaeret,\nmox latus et firmo celer implicat ilia nexu,\npoplitibus genua inde premens evadere nodos\nnequiquam et lateri dextram insertare parantem\nimprobus, horrendum visu ac mirabile pondus,\nsustulit. Herculeis pressum sic fama lacertis\nterrigenam sudasse Libyn, cum fraude reperta\nraptus in excelsum, nee iam spes ulla cadendi,\nnec licet extrema matrem contingere planta,\nfit sonus, et laetos adtollunt agmina plausus,\ntunc alte librans inopinum sponte remisit\nobliquumque dedit, procumbentemque secutus\ncolla simul dextra, pedibus simul inguina vinxit.\ndeficit obsessus soloque pudore repugnat,\ntandem pectus humi pronamque extensus in alvum\nsternitur, ac longo maestus post tempore surgit,\nturpia signata linquens vestigia terra,\npalmam autem dextra laevaque nitentia dono\narma ferens Tydeus: â€˜quid si non sanguinis huius\npartem haud exiguam — scitis — Dircaeus haberet\ncampus, ubi hae nuper Thebarum foedera plagae?â€™\nhaec simul ostentans quaesitaque praemia laudum\ndat sociis, sequitur neglectus Agyllea thorax.\nSunt et qui nudo subeant concurrere ferro,\niamque aderant instructi armis Epidaurins Agreus\net nondum fatis Dircaeus agentibus exsul,\ndux vetat Iasides: â€˜manet ingens copia leti,\no iuvenes! servate animos avidumque furorem\nsanguinis adversi, tuque o, quem propter avita\niugera, dilectas cui desolavimus urbes,\nne, precor, ante aciem ius tantum casibus esse\nfraternisque sinas — abigant hoc numina! — votis.’\nsic ait, atque ambos aurata casside ditat.\ntum generum, ne laudis egens, iubet ardua necti\ntempora Thebarumque ingenti voce citari\nvictorem: dirae recinebant omnia Parcae.\nIpsum etiam proprio certamina festa labore\ndignari et tumulo supremum hunc addere honorem\nhortantur proceres ac, ne victoria desit\nuna ducum numero, fundat vel Lyctia cornu\ntela rogant, tenui vel nubila transeat hasta,\nobsequitur gaudens, viridique ex aggere in aecum\nstipatus summis iuvenum descendit; at illi\npone leves portat pharetras et cornua iussus\narmiger: ingentem iactu transmittere circum\neminus et dictae dare vulnera destinat orno.\nQuis fluere occultis rerum neget omina causis?\nfata patent homini, piget inservare, peritque\nventuri praemissa fides: sic omina casum\nfecimus, et vires hausit Fortuna nocendi.\nCampum emensa brevi fatalis ab arbore tacta,\nhorrendum visu, per quas modo fugerat auras,\nvenit harundo retro versumque a fine tenorem\npertulit, et notae iuxta ruit ora pharetrae.\nmulta duces errore serunt: hi nubila et altos\noccurrisse notos, adversi roboris ictu\ntela repulsa alii. penitus latet exitus ingens\nmonstratumque nefa s: uni remeabile bellum\net tristes domino spondebat harundo recursus.\nAtque ea cunctantes Tyrii primordia belli\nIuppiter haud aequo respexit corde Pelasgos,\nconcussitque caput, motu quo celsa laborant\nsidera proclamatque adici cervicibus Atlas,\ntunc ita velocem Tegees adfatus alumnum:\nâ€˜i, medium rapido Borean inlabere saltu\nBistonias, puer, usque domos axemque nivosi\nsideris, Oceano vetitum qua Parrhasis ignem\nnubibus hibernis et nostro pascitur imbri,\natque ibi seu posita respirat cuspide Mavors,\nquamquam invisa quies, seu, quod reor, arma tubasque\ninsatiatus habet caraeque in sanguine gentis\nluxuriat: propere monitus iramque parentis\nede, nihil parcens, nempe olim accendere iussus\nInachias acies atque omne, quod Isthmius umbo\ndistinet et raucae circumtonat ira Maleae:\nilli vix muros limenque egressa iuventus\nsacra colunt; credas bello rediisse, tot instant\nplausibus, offensique sedent ad iusta sepulcri.\nhicne tuus, Gradive, furor? sonat orbe recusso\ndiscus et Ocbalii coeunt in proelia caestus,\nat si ipsi rabies ferrique insana voluptas\nqua tumet, immeritas cineri dabit impius urbes\nferrum ignemque ferens, implorantesque Tonantem\nsternet humi populos miseruntque exhauriet orbem,\nnunc lenis belli nostraque remittitur ira.\nquodni praecipitat pugnas dictoque iubentis\nocius impingit Tyriis Danaa agmina muris â€”\nnil equidem crudele minor â€”, sit mite bonumque\nnumen, et effreni laxentur in otia mores,\nreddat equos ensemque mihi, nec sanguinis ultra\nius erit: aspiciam terras pacemque iubebo\nomnibus; Ogygio sat erit Tritonia bello.â€™\nDixerat, et\nThracum Cyllenius arva subibat;\natque illum Arctoae labentem cardine portae\ntempestas aeterna plagae praetentaque caelo\nagmina nimborum primique Aquilonis hiatus\nin diversa ferunt: crepat aurea grandine multa\npalla, nec Arcadii bene protegit umbra galeri.\nhic steriles delubra notat Mavortia silvas â€”\nhorrescitque tuens â€” , ubi mille furoribus illi\ncingitur averso domus immansueta sub Haemo.\nferrea compago laterum, ferro apta feruntur\nlimina, ferratis incumbunt tecta columnis.\nlaeditur adversum Phoebi iubar, ipsaque sedem\nlux timet, et durus contristat sidera fulgor,\ndigna loco statio: primis salit Impetus amens\ne foribus caecumque Nefas Iraeque rubentes\nexsanguesque Metus, occultisque ensibus adstant\nInsidiae geminumque tenens Discordia ferrum.\ninnumeris strepit aula Minis, tristissima virtus\nstat medio, laetusque Furor voltuque cruento\nMors armata sedet; bellorum solus in aris\nsanguis et incensis qui raptus ab urbibus ignis,\nterrarum exuviae circum, et fastigia templi\ncaptae insignibant gentes, caelataque ferro\nfragmina portarum bellatriccsque carinae,\net vacui currus protritaque curribus ora,\npaene etiam gemitus: adeo vis omnis et omne\nvulnus, ubique ipsum, sed non usquam ore remisso\ncernere erat: talem divina Mulciber arte\nediderat; nondum radiis monstratus adulter\nfoeda catenato luerat conubia lecto.\nQuaerere templorum regem vix coeperat ales\nMaenalius, tremit ecce solum et mugire refractis\ncorniger Hebrus aquis; tunc quod pecus utile bello\nvallem infestabat, trepidas spumare per herbas,\nsigna adventantis, clausaeque adamante perenni\ndissiluere fores. Hyrcano in sanguine pulcher\nipse subit curru, diraque adspargine latos\nmutat agros, spolia a tergo flentesque catervae:\ndant silvae nixque alta locum; regit atra iugales\nsanguinea Bellona manu longaque fatigat\ncuspide. deriguit visu Cyllenia proles\nsubmisitque genas: ipsi reverentia patri,\nsi prope sit, dematque minas nec talia mandet.\nquod Iovis imperium, magno quid ab aethere portas?\noccupat Armipotens â€˜neque enim hune, germane, sub axem\nsponte venis hiemesque meas, cui roscida iuxta\nMaenala et aestivi elementior aura Lycaei.â€™\nille refert consulta patris, nee longa moratus,\nsicut anhelabant, iuncto sudore volantes\nMars impellit equos, resides in proelia Graios\nipse etiam indignans, vidit pater altus et irae\niam levior tardo flectebat pondere vultum:\nut si quando ruit debellatasque relinquit\nEurus aquas, pax ipsa tumet pontumque iacentem\nexanimis iam volvit hiemps: nondum arma earinis\nomnia, nec toto respirant pectore nautae.\nFinierat pugnas honor exsequialis inermes,\nnecdum aberant coetus, cunctisque silentibus heros\nvina solo fundens cinerem placabat Adrastus\nArchemori: â€˜da, parve, tuum trieteride multa\ninstaurare diem, nee saucius Arcadas aras\nmalit adire Pelops Eleaque pulset eburna\ntempla manu, nee Castaliis altaribus anguis,\nnee sua pinigero magis adnatet umbra Lechaeo.\nnos te lugenti, puer, infitiamur Averno,\nmaestaque perpetuis sollemnia iungimus astris,\nnunc festina cohors, at si Boeotia ferro\nvertere tecta dabis, magnis tunc dignior aris,\ntunc deus, Inachias nec tantum culta per urbes\nnumina, captivis etiam iurabere Thebis.â€™\ndux ea pro cunctis, eadem sibi quisque vovebat.\nIam pronis Gradivus equis Ephyraea premebat\nlitora, qua summas caput Acrocorinthos in auras\ntollit et alterna geminum mare protegit umbra,\ninde unum dira comitum de plebe Pavorem\nquadripedes anteire iubet: non alter anhelos\ninsinuare metus animoque avertere vires\naptior; innumerae monstro vocesque manusque\net facies quamcumque velit; bonus omnia credi\nauctor et horrificis lymphare incursibus urbes,\nsi geminos soles ruituraque suadeat astra,\naut nutare solum aut veteres descendere silvas,\na! miseri vidisse putant, tunc acre novabat\ningenium: falso Nemeaeum pulvere campum\nerigit; attoniti tenebrosam a vertice nubem\nrespexere duces; falso clamore tumultum\nauget, et arma virum pulsusque imitatur equorum,\nterribilemque vagas ululatum spargit in auras.\nexsiluere animi, dubiumque in murmure vulgus\npendet: â€˜ubi iste fragor? ni fallimur aure. sed unde\npulvereo stant astra globo? num Ismenius ultro\nmiles? ita est: veniunt, tanta autem audacia Thebis?\nan dubitent — age! — , dum inferias et busta colamus?’\nhaec Pavor attonitis; variosque per agmina vultus\ninduitur, nunc Pisaeis e milibus unus,\nnunc Pylius, nunc ore Lacon, hostesque propinquos\nadiurat turmasque metu consternat inani.\nnil falsum trepidis, ut vero amentibus ipse\nincidit et sacrae circum fastigia vallis\nturbine praevectus rapido ter sustulit hastam,\nter concussit equos, clipeum ter pectore plausit:\narma, arma insani sua quisque ignotaque nullo\nmore rapit, mutant galeas alienaque cogunt\nad iuga cornipedes; ferus omni in pectore saevit\nmortis amor caedisque, nihil flagrantibus obstat:\npraecipiant redimuntque moras, sic litora vento\nincipiente fremunt, fugitur cum portus; ubique\nvela fluunt, laxi iactantur ubique rudentes;\niamque natant remi, natat omnis in aequore summo\nancora, iam dulcis medii de gurgite ponti\nrespicitur tellus comitesque a puppe relicti.\nviderat Inachias rapidum glomerare cohortes\nBacchus iter; gemuit Tyriam conversus ad urbem,\naltricemque domum et patrios reminiscitur ignes,\npurpureum tristi turbatus pectore vultum:\nnon crines, non serta loco, dextramque reliquit\nthyrsus, et intactae ceciderunt cornibus uvae.\nergo ut erat lacrimis lapsoque inhonorus amictu\nante Iovem — et tunc forte polum secretus habebat —\nconstitit, haud umquam facie conspectus in illa â€”\nnec causae latuere patrem â€” , supplexque profatur:\nâ€˜ exscindisne tuas, divum sator optime, Thebas?\nsaeva adeo coniunx? nec te telluris amatae\ndeceptique laris miseret cinerumque meorum?\nesto, olim invitum iaculatus nubibus ignem\n— credimus — : en iterum atra refers incendia terris,\nnec Styge iurata, nec paelicis arte rogatus.\nquis modus? an nobis pater iratusque, bonusque\nfulmen habes? sed non Danaeia limina talis\nParrhasiumque nemus Ledaeasque ibis Amyclas.\nscilicet e cunctis ego neglectissima natis\nprogenies? ego nempe tamen, qui dulce ferenti\npondus eram, cui tu dignatus limina vitae\npraereptumque iter et maternos reddere menses,\nadde, quod imbellis rarisque exercita castris\nturba meas acies, mea tantum proelia norunt,\nnectere fronde comas et ad inspirata rotari\nbuxa: timent thyrsos nuptarum et proelia matrum,\nunde tubas Martemque pati, qui fervidus ecce\nquanta parat? quid si ille tuos Curetas in arma\nducat et innocuis iubeat decernere peltis?\nquin etiam invisos — sic hostis defuit? — Argos\neligis2! o ipsis, genitor, graviora periclis\niussa: novercales luimus ditare Myeenas!\ncedo equidem, quo sacra tamen ritusque peremptae\ngentis et, in tumidos si quid male feta reliquit\nmater, abire iubes? Thracen silvasque Lycurgi?\nanne triumphatos fugiam captivus ad Indos?\nda sedem profugo! potuit Latonia frater\nsaxa — nec invideo — defigere Delon et imis\ncommendare fretis; cara submovit ab arce\nhostiles Tritonis aquas; vidi ipse potentem\ngentibus Eois Epaphum dare iura, nec ullas\nCyllene secreta tubas Minoave curat\nIda: quid heu tantum nostris offenderis aris?\nhic tibi — quando minor iam nostra potentia — noctes\nHerculeae placitusque vagae Nycteidos ardor,\nhic Tyrium genus et nostro felicior igne\ntaurus: Agenoreos saltem tutare nepotes.â€™\nInvidiam risit pater, et iam poplite flexum\nsternentemque manus tranquillus ad osenla tollit\ninque vicem placida orsa refert: â€˜non coniugis ista\nconsiliis, ut rere, puer, nec saeva roganti\nsic expostus ego: immoto deducimur orbe\nfatorum; veteres seraeque in proelia causae.\nnam cui tanta quies irarum aut sanguinis usus\nparcior humani? videt axis et ista per aevom\nmecum aeterna domus, quotiens iam torta reponam\nfulmina, quam rarus terris hic imperet ignis.\nquin etiam invitus magna uleiscendaque passis\naut Lapithas Marti, aut veterem Calydona Dianae\nexpugnare dedi; maesta est iactura pigetque\ntot mutare animas, tot reddere corpora vitae.\nLabdacios vero Pelopisque a stirpe nepotes\ntardum abolere mihi; scis ipse â€” ut crimina mittam\nDorica â€” , quam promptae superos incessere Thebae;\nte quoque â€” sed, quoniam vetus excidit ira, silebo.\nnon tamen aut patrio respersus sanguine Pentheus,\naut matrem scelerasse toris aut crimine fratres\nprogenuisse reus, lacero tua lustra replevit\nfunere: ubi hi fletus, ubi tune ars tanta precandi?\nast ego non proprio diros impendo dolori\nOedipodionidas: rogat hoc tellusque polusque\net pietas et laesa fides naturaque, et ipsi\nEumenidum mores, sed tu super urbe moveri\nparce tua: non hoc statui sub tempore rebus\noccasum Aoniis, veniet suspeetior aetas\nultoresque alii: nunc regia Iuno queretur.â€™\nhis ille auditis mentemque habitumque recepit;\nut eum sole malo tristique rosaria pendent\nusta noto, si clara dies zephyrique refecit\naura polum, redit omnis honos, emissaque lucent\ngermina et informes ornat sua gloria virgas.\nNuntius attonitas iamdudum Eteoelis ad aures\nexplorata ferens longo docet agmine Graios\nire duces, nec iam Aoniis procul afore campis;\nquacumque ingressi, tremere ac miserescere cunctos\nThebarum; qui stirpe, refert, qui nomine et armis,\nille metum condens audire exposcit et odit\nnarrantem; hinc socios dictis stimulare suasque\nmetiri decernit opes. exciverat omnem\nAoniam Euboeamque et Phocidos arva propinquae\nMars, ita dulce Iovi; longe fugit ordine velox\ntessera: propellunt acies, seseque sub armis\nostentant; subeunt campo, qui proximus urbi\ndamnatus bellis patet exspectatque furores.\nnondum hostes contra, trepido tamen agmine matres\nconscendunt muros, inde arma nitentia natis\net formidandos monstrant sub casside patres.\nTurre procul sola nondum concessa videri\nAntigone populis teneras defenditur atra\nveste genas; iuxtaque comes, quo Laius ibat\narmigero; tunc virgo senem regina veretur.\nquae sic orsa prior: â€˜spesne obstatura Pelasgis\nhaec vexilla, pater? Pelopis descendere totas\naudimus gentes: dic, o precor, extera regum\nagmina; nam video, quae noster signa Menoeceus,\nquae noster regat arma Creon, quam celsus aena\nSphinge per ingentes Homoloidas exeat Haemon.â€™\nsic rudis Antigone, senior cui talia Phorbas:\nâ€˜mille sagittiferos gelidae de colle Tanagrae\npromovet ecce Dryas; hic, cui nivea arma tridentem\natque auro rude fulmen habent, Orionis alti\nnon falsus virtute nepos: procul, oro, paternum\nomen et innuptae vetus excidat ira Dianae,\niungunt se castris regisque in nomen adoptant\nOcalea Medeonque et confertissima lucis\nNisa Dionaeisque avibus circumsona Thisbe.\nproximus Eurymedon, qui pastoralia Fauni\narma patris pinuque iubas imitatur equinas,\nterribilis silvis: reor et Mavorte cruento\ntalis erit. dites pecorum comitantur Erythrae,\nqui Scolon densamque iugis Eteonon iniquis,\nqui breve litus Hyles Atalantaeamque superbi\nSchoenon habent notique colunt vestigia campi;\nfraxineas Macetum vibrant de more sarisas\nsaevaque difficiles excludere volnera peltas.\necce autem clamore ruunt Neptunia plebes\nOnchesti: quos pinigeris Mycalessos in agris\nPalladiusque Melas Hecataeaque gurgite nutrit\nGargaphie, quorumque novis Haliartos aristis\ninvidet et nimia sata laeta supervenit herba.\ntela rudes trunci, galeae vacua ora leonum,\narborei dant scuta sinus, hos regis egenos\nAmphion en noster agit â€” cognoscere pronum,\nvirgo â€” , lyra galeam tauroque insignis avito.\nmacte animo iuvenis, medios parat ire per enses\nnudaque pro caris opponere pectora muris,\nvos etiam nostris, Heliconia turba, venitis\naddere rebus opem; tuque, o Permesse, canoris\net felix, Olmie, vadis armastis alumnos\nbellorum resides, patriis concentibus audis\nexsultare gregem, quales, cum pallida cedit\nbruma, renidentem deducunt Strymona cygni.\nite alacres, numquam vestri morientur honores,\nbellaque perpetuo memorabunt carmine Musae.â€™\nDixerat, et paulum virgo interfata loquenti:\nâ€˜ illi autem, quanam iunguntur origine fratres?\nsic certe paria arma viris, sic exit in auras\ncassidis aequus apex; utinam haec concordia nostris!â€™\ncui senior ridens: â€˜non prima errore videndi\nfalleris, Antigone: multi hos — nam decipit aetas —\ndixerunt fratres, pater est natusque, sed aevi\nconfudere modos: puerum Lapithaona nymphe\nDercetis expertem thalami crudumque maritis\nignibus ante diem cupido violavit amore\nimproba conubii; nec longum, et pulcher Alatreus\neditus, ac primae genitorem in flore iuventae\nconsequitur traxitque notas et miscuit annos,\net nunc sic fratres mentito nomine gaudent,\nplus pater; hunc olim iuvat et ventura senectus,\ntercentum genitor totidemque in proelia natus\nexercent equites: hi deseruisse feruntur\nexilem Glisanta Coroniamque, feracem\nmesse Coroniam, Baccho Glisanta colentes.\nsed potius celsos umbrantem hunc aspice late\nHypsea quadriiugos, clipei septemplice tauro\nlaeva, ter insuto servantur pectora ferro,\npectora: nam tergo numquam metus, hasta vetustum\nsilvarum decus, emissae cui pervia semper\narmaque corporaque et numquam manus inrita voti.\nAsopos genuisse datur, dignusque videri\ntunc pater, abreptis cum torrentissimus exit\npontibus, aut natae tumidus cum virginis ultor\nflumina concussit generum indignata Tonantem.\nnamque ferunt raptam patriis Aeginan ab undis\namplexu latuisse Iovis: furit amnis et astris\ninfensus bellare parat â€” nondum ista licebant\nnec superis â€” ; stetit audaces effusus in iras,\nconseruitque manum, nec quem imploraret habebat,\ndonec vix tonitru submotus et igne trisulco\ncessit, adhuc ripis animosus gurges anhelis\nfulmineum cinerem magnaeque insignia poenae\ngaudet et Aetnaeos in caelum efflare vapores.\ntalem Cadmeo mirabimur Hypsea campo,\nsi modo placavit felix Aegina Tonantem.\nducit Itonaeos et Alalcomenaea Minervae\nagmina, quos Midea et quos uvida suggerit Arne,\nAulida qui Graeanque serunt viridesque Plataeas,\net sulco Peteona domant refluumque meatu\nEuripum, qua noster, habent, teque ultima tractu\nAnthedon, ubi gramineo de litore Glaucus\nposcentes inrupit aquas, iam crine genisque\ncaerulus, et mixtos expavit ab inguine pisces.\nglandibus et torta zephyros incidere funda\ncura: Cydoneas anteibunt gaesa sagittas,\ntu quoque praeclarum forma, Cephise, dedisses\nNarcissum, sed Thespiacis iam pallet in agris\ntrux puer; orbata florem, pater, adluis unda.\nquis tibi Phoebeas acies veteremque revolvat\nPhocida? qui Panopen, qui Daulida, qui Cyparisson,\net valles, Lebadia, tuas et Hyampolin acri\nsubnixam scopulo, vel qui Parnasson utrumque\naut Cirrham tauris Anemorianque supinant\nCoryciumque nemus, propellentemque Lilaean\nCephisi glaciale caput, quo suetus anhelam\nferre sitim Python amnemque avertere ponto,\nomnibus immixtas cono super aspice laurus\narmaque vel Tityon vel Delon habentia, vel quas\nhic deus innumera laxavit caede pharetras.\nIphitus asper agit, genitor cui nuper ademptus\nNaubolus Hippasides, tuus, o mitissime Lai,\nhospes; adhuc currus securaque lora tenebam,\ncum tua subter equos iacuit convulsa cruentis\nictibus, o utinam nostro cum sanguine, cervix\n!â€™ Dicenti maduere genae, vultumque per omnem\npallor iit, vocisque repens singultus apertum\nintercepit iter; refovet frigentis amicum\npectus alumna senis; redit atque exile profatur:\nâ€˜o mihi sollicitum decus ac suprema voluptas,\nAntigone! seras tibi demoror improbus umbras,\nfors eadem scelera et caedes visurus avitas,\ndonec te thalamis habilem integramque resignem:\nhoc satis, et fessum vita dimittite, Parcae,\nsed dum labor iners, quanti — nunc ecce reviso —\ntransabiere duces: Clonin atque in terga comantes\nnon ego Abantiadas, non te, saxosa Caryste,\nnon humiles Aegas altumque Capherea dixi.\net iam acies obtunsa negat, cunctique resistunt,\net tuus armatis iubet ecce silentia frater.â€™\nvix ea turre senex, cum rector ab aggere coepit:\nâ€˜magnanimi reges, quibus haud parere recusem\nductor et ipse meas miles defendere Thebas,\nnon ego vos stimulare parem â€” nam liber in arma\nimpetus, et meritas ultro iurastis in iras â€” ,\nnec laudare satis dignasque rependere grates\nsufficiam â€” referent superi vestraeque subacto\nhoste manus â€” : urbem socia de gente subistis\ntutari, quam non aliis populator ab oris\nbelliger externave satus tellure, sed hostis\nindigena adsultat, cui castra adversa regenti\nhic pater, hic genetrix, hic iunctae stirpe sorores,\nhic erat et frater, cerne en ubicumque nefandus\nexcidium moliris avis: venere volentes\nAoniae populi, nec sum tibi, saeve, relictus,\nquid velit ista cohors, et te sentire decebat:\nreddere regna vetant.â€™ sic fatus, et omnia rite\ndisponit, qui bella gerant, qui moenia servent,\nquas in fronte manus, medio quas robore sistat.\nperspicuas sic luce fores et virgea pastor\nclaustra levat, dum terra recens; iubet ordine primo\nire duces, media stipantur plebe maritae;\nipse levat\ngravidas et humum fractura parentum\nubera, suceiduasque adportat matribus agnas.\nInterea Danai noctemque diemque sub armis,\nnoctem iterum rursusque diem — sic ira ferebat —\ningeminant: contempta quies, vix aut sopor illis\naut epulae fecere moram; properatur in hostem\nmore fugae, nec monstra tenent, quae plurima nectit\nprodigialc canens certi fors praevia fati.\nquippe serunt diros monitus volucresque feraeque\nsideraque aversique suis decursibus amnes,\ninfestumque tonat pater et mala fulgura lucent;\nterrificaeque adytis voces clusaeque deorum\nsponte fores; nunc sanguineus, nunc saxeus imber,\net subiti manes flentumque occursus avorum,\ntunc et Apollineae tacuere oracula Cirrhae,\net non adsuetis pernox ululavit Eleusin\nmensibus, et templis Sparte praesaga reclusis\nvidit Amyclaeos — facinus! — concurrere fratres.\nArcades insanas latrare Lycaonis umbras\nnocte ferunt tacita, saevo decurrere campo\nOenomaum sua Pisa refert; Aeheloon utroque\ndeformem cornu vagus infamabat Acarnan.\nPerseos effigiem maestam exorantque Mycenae\nconfusum Iunonis ebur; mugire potentem\nInachon agricolae, gemini maris incola narrat\nThebanum toto planxisse Palaemona ponto,\nhaec audit Pelopea phalanx, sed bellicus ardor\nconsiliis obstat divum prohibetque timeri.\nIam ripas, Asopc, tuas Boeotaque ventum\nflumina, non ausae transmittere protinus alae\nhostilem fluvium; forte et trepidantibus ingens\ndescendebat agris, animos sive imbrifer arcus,\nseu montana dedit nubes, seu fluminis illa\nmens fuit obiectusque vado pater arma vetabat.\ntunc ferus Hippomedon magno cum fragmine ripae\ncunctantem deiecit equum, ducibusque relictis\ngurgite de medio frenis suspensus et armis\nite viri clamat, â€˜sic vos in moenia primus\nducere, sic clusas voveo perfringere Thebas.â€™\npraecipitant cuncti fluvio puduitque secutos.\nac velut ignotum si quando armenta per amnem\npastor agit, stat triste pecus, procul altera tellus\nomnibus et late medius timor: ast ubi ductor\ntaurus init fecitque vadum, tunc mollior unda,\ntunc faciles saltus, visaeque accedere ripae.\nHaudproculinde iugum tutisque adcommoda castris\narva notant, unde urbem etiam turresque videre\nSidonias; placuit sedes fidique receptus,\ncolle per excelsum patulo, quem subter aperto\narva sinu, nullique aliis a montibus instant\ndespectus; nec longa labor munimina durus\naddidit: ipsa loco mirum natura favebat.\nin vallum elatae rupes devexaque fossis\naequa et fortuito ductae quater aggere pinnae;\ncetera dant ipsi, donec sol montibus omnis\nerepsit rebusque dedit sopor otia fessis.\nQuis queat attonitas dictis ostendere Thebas?\nurbem in conspectu belli suprema parantis\nterritat insomnem nox atra diemque minatur.\ndiscurrunt muris; nil saeptum horrore sub illo,\nnil fidum satis, invalidaeque Amphionis arces,\nrumor ubique alios pluresque adnuntiat hostes\nmaioresque timor; spectant tentoria contra\nInachia externosque suis in montibus ignes,\nhi precibus questuque deos, hi Martia tela\nbelligerosque hortantur equos, hi pectora fletu\ncara premunt miserique rogos et crastina mandant\nfunera, si tenuis demisit lumina somnus,\nbella gerunt; modo lucra morae, modo taedia vitae\nattonitis, lucemque timent lucemque precantur.\nit geminum excutiens anguem et bacchatur utrisque\nTisiphone castris; fratrem huic, fratrem ingerit illi,\naut utrique patrem: procul ille penatibus imis\nexcitus implorat Furias oculosque reposcit.\nIam gelidam Phoeben et caligantia primus\nhauserat astra dies, cum iam tumet igne futuro\nOceanus lateque novo Titane reclusum\naequor anhelantum radiis subsidit equorum:\necce truces oculos sordentibus obsita canis\nexsangues Iocasta genas et bracchia planctu\nnigra ferens ramumque oleae cum velleris atri\nnexibus, Eumenidum velut antiquissima, portis\negreditur magna eum maiestate malorum,\nhinc atque hinc natae, melior iam sexus, aniles\npraecipitantem artus et plus quam possit euntem\nsustentant. venit ante hostes, et pectore nudo\nclaustra adversa ferit tremulisque ululatibus orat\nadmitti: â€˜reserate viam! rogat impia belli\nmater; in his aliquod ius exsecrabile castris\nhuic utero est.â€™ trepidi visam expavere manipli\nauditamque magis; remeat iam missus Adrasto\nnuntius: excipiunt iussi mediosque per enses\ndant iter. illa duces ut primum aspexit Achivos,\nclamorem horrendum luctu furiata resolvit:\nâ€˜Argolici proceres, ecquis monstraverit hostem,\nquem peperi? quanam inveniam, mihi dicite, natum\nsub galea?â€™ venit attonitae Cadmeius heros\nobvius, et raptam lacrimis gaudentibus implet\nsolaturque tenens, atque inter singula matrem,\nmatrem iterat, nunc ipsam urgens, nunc cara sororum\npectora, eum mixta fletus anus asperat ira:\nâ€˜quid molles lacrimas venerandaque nomina fingis,\nrex Argive, mihi? quid colla amplexibus ambis\ninvisamque teris ferrato pectore matrem?\ntune ille exsilio vagus et miserabilis hospes?\nquem non permoveas? longae tua iussa cohortes\nexspectant, multoque latus praefulgurat ense.\na miserae matres! hunc te noctesque diesque\ndeflebam? si verba tamen monitusque tuorum\ndignaris, dum castra silent suspensaque bellum\nhorrescit pietas, genetrix iubeoque rogoque:\ni mecum patriosque deos arsuraque saltem\ntecta vide, fratremque — quid aufers lumina? — fratrem\nadloquere et regnum iam me sub iudice posce:\naaut dabit, aut ferrum causa meliore resumes.\nanne times, ne forte doli, et te conscia mater\ndecipiam? non sic miseros fas omne penates\neffugit: vix Oedipode ducente timeres.\nnupsi equidem peperique nefas, sed diligo tales,\n— a dolor! — et vestros etiamnum excuso furores.\nquodsi adeo perstas, ultro tibi, saeve, triumphum\ndetulimus: religa captas in terga sorores,\ninice vincla mihi: gravis huc utcumque feretur\net pater, ad vestrum gemitus nunc verto pudorem,\nInachidae, liquistis enim parvosque senesque\net lacrimas has quisque domi: sua credite matri\nviscera! si vobis hic parvo in tempore carus\n— sitque precor — quid me, oro, decet quidve ista, Pelasgi,\nubera? ab Hyrcanis hoc Odrysiisve tulissent\nregibus, et si qui nostros vicere furores.\nadnuite, aut natum complexa superstite bello\nhic moriar.â€™ tumidas frangebant dicta cohortes,\nnutantesque virum galeas et sparsa videres\nfletibus arma piis. quales ubi tela viresque\npectoris impulsu rabidi stravere leones,\nprotinus ira minor, gaudentque in corpore capto\nsecuram differre famem: sic flexa Pelasgum\ncorda labant, ferrique avidus mansueverat ardor.\nIpse etiam ante oculos nunc matris ad oscula versus,\nnunc rudis Ismenes, nunc flebiliora precantis\nAntigones, variaque animum turbante procella\nexciderat regnum: cupit ire, et mitis Adrastus\nnon vetat; hic iustae Tydeus memor occupat irae:\nâ€˜me potius, socii, qui fidum Eteoclea nuper\nexpertus, nec frater eram, me opponite regi,\ncuius adhuc pacem egregiam et bona foedera gesto\npectore in hoc, ubi tunc fidei pacisque sequestra\nmater eras, pulchris cum me nox vestra morata est\nhospitiis? nempe haec trahis ad commercia natum?\nduc illum in campum, vestro qui sanguine pinguis\nspirat adhuc pinguisque meo. tu porro sequeris,\nheu nimium mitis nimiumque oblite tuorum?\nscilicet infestae cum te circum undique dextrae\nnudabunt enses, haec flebit et arma quiescent?\ntene ille, heu demens, semel intra moenia clausum\npossessumque odiis Argiva in castra remittet?\nante haec excusso frondescet lancea ferro,\nInachus ante retro nosterque Achelous abibit,\nsed mite adloquium et saevis pax quaeritur armis:\nhaec quoque castra patent, necdum meruere timeri,\nan suspectus ego? abscedo et mea volnera dono.\nintret: et hic genetrix eadem mediaeque sorores,\nfinge autem pactis evictum excedere regnis,\nnempe iterum reddes?â€™ rursus mutata trahuntur\nagmina consiliis: subito ceu turbine caeli\nobvius adversum Boreae Notus abstulit aequor,\narma iterum furiaeque placent; fera tempus Erinys\narripit et primae molitur semina pugnae.\nErrabant geminae Dircaea ad flumina tigres,\nmite iugum, belli quondam vastator Eoi\ncurrus, Erythraeis sed nuper victor ab oris\nLiber in Aonios meritas dimiserat agros,\nillas turba dei seniorque ex more sacerdos\nsanguinis oblitas atque Indum gramen olentes\npalmite maturo variisque ornare corymbis\ncurat et alterno maculas interligat ostro,\niamque ipsi colles, ipsa has — quis credat? — amabant\narmenta, atque ausae circum mugire iuvencae;\nquippe nihil grassata fames: manus obvia pascit,\nexceptantque cibos fusoque horrenda supinant\nora mero, vaga rure quies; si quando benigno\nurbem iniere gradu, domus omnis et omnia sacris\ntempla calent, ipsumque fides intrasse Lyaeum.\nhas ubi vipereo tactas ter utramque flagello\nEumenis in furias animumque redire priorem\nimpulit, erumpunt non agnoscentibus agris.\nceu duo diverso pariter si fulmina caelo\nrupta cadant longumque trahant per nubila crinem:\nnon aliter cursu rapidae atque immane frementes\ntransibunt campos aurigamque impete vasto,\nAmphiarae, tuum â€” nec defuit omen, eriles\nforte is primus equos stagna ad vicina trahebat â€”\ncorripiunt; mox Taenarium, qui proximus, Idan\nAetolumque Acamanta premunt: fuga torva per agros\ncornipedum, visa donec flammatus Aconteus\nstrage virum, cui sueta feras prosternere virtus\n— Arcas erat — , densis iam fida ad moenia versas\ninsequitur telis, multumque hastile resumens\nter, quater adducto per terga, per ilia telo\ntransigit. illae autem longo cum limite fusi\nsanguinis ad portas utrimque exstantia ducunt\nspicula semianimes, gemituque imitante querellas\nsaucia dilectis adclinant pectora muris,\ntempla putes urbemque rapi facibusque nefandis\nSidonios ardere lares, sic clamor apertis\nexoritur muris; mallent cunabula magni\nHerculis aut Semeles thalamum aut penetrale ruisse\nHarmoniae.\ncultor Baccheus Acontea Phegeus\niam vacuum telis geminoque in sanguine ovantem\ncomminus ense petit; subeunt Tegeaea iuventus\nauxilio tardi: iam supra sacra ferarum\ncorpora maerenti iuvenis iacet ultio Baccho.\nRumpitur et Graium subito per castra tumultu\nconcilium; fugit exsertos Iocasta per hostes\niam non ausa preces; natas ipsamque repellunt\nqui modo tam mites, et praeceps tempore Tydeus\nutitur: â€˜ite age, nunc pacem sperate fidemque!\nnum saltem differre nefas potuitve morari,\ndum genetrix dimissa redit?â€™ sic fatus aperto\nense vocat socios, saevus iam clamor, et irae\nhinc atque inde calent; nullo venit ordine bellum,\nconfusique duces volgo, et neglecta regentum\nimperia; una equites mixti peditumque catervae\net rapidi currus; premit indigesta ruentes\ncopia, nec sese vacat ostentare nec hostem\nnoscere, sic subitis Thebana Argivaque pubes\nconflixere globis; retro vexilla tubaeque\npost tergum et litui bellum invenere secuti,\ntantus ab exiguo crudescit sanguine Mavors!\nventus uti primas struit intra nubila vires,\nlenis adhuc, frondesque et aperta cacumina gestat,\nmox rapuit nemus et montes patefecit opacos.\nNunc age, Pieriae, non vos longinqua, sorores,\nconsulimus, vestras acies vestramque referte\nAoniam; vidistis enim, dum Marte propinquo\nhorrent Tyrrhenos Heliconia plectra tumultus.\nSidonium Pterclan sonipes male fidus in armis\nrumpentem frenos diversa per agmina raptat\niam liber, sic fessa manus: venit hasta per armos\nTydeos et laevum iuveni transverberat inguen\nlabentemque adfigit equo; fugit ille perempto\nconsertus domino, nec iam arma aut frena tenentem\nportat adhue: ceu nondum anima defectus utraque\ncum sua Centaurus moriens in terga recumbit,\ncertat opus ferri: sternunt alterna furentes\nHippomedon Sybarin, Pylium Periphanta Menoeceus,\nParthenopaeus Ityn: Sybaris iacet ense cruento,\ncuspide trux Periphas, Itys insidiante sagitta.\nCaeneos Inachii ferro Mavortius Haemon\ncolla rapit, cui dividuum trans corpus hiantes\ntruncum oculi quaerunt, animus caput; arma iacentis\niam rapiebat Abas: cornu deprensus Achiva\ndimisit moriens clipeum hostilemque suumque.\nQuis tibi Baccheos, Eunaee, relinquere cultus,\nquis lucos, veritus quibus emansisse sacerdos,\nsuasit et adsuetum Bromio mutare furorem?\nquem terrere queas? clipei penetrabile textum\npallentes hederae Nysaeaque serta coronant,\ncandida pampineo subnectitur instita pilo,\ncrine latent umeri, crescunt lanugine malae,\net rubet imbellis Tyrio subtemine thorax,\nbracchiaque in manicis et pictae vincula plantae\ncarbaseique sinus, et fibula rasilis auro\nTaenariam fulva mordebat iaspide pallam,\nquam super a tergo velox corytus et arcus\npendentesque sonant aurata lynce pharetrae.\nit lymphante deo media inter milia longum\nvociferans: â€˜prohibete manus, haec omine dextro\nmoenia Cirrhaea monstravit Apollo iuvenca;\npareite, in haec ultro scopuli venere volentes.\ngens saerata sumus: gener huic est Iuppiter urbi\nGradivusque socer; Bacchum haud mentimur alumnum\net magnum Alciden.â€™ iactanti talia frustra\nturbidus aeria Capaneus occurrit in hasta,\nqualis ubi primam leo mane cubilibus atris\nerexit rabiem et saevo speculatur ab antro\naut cervum aut nondum bellantem fronte iuvencum,\nit fremitu gaudens, licet arma gregesque lacessant\nvenantum, praedam videt et sua volnera nescit:\nsic tum congressu Capaneus gavisus iniquo\nlibrabat magna venturam mole cupressum.\nante tamen quid femineis ululatibus inquit,\nâ€˜terrificas. moriture, viros? utinam ipse veniret,\ncui furis! haec Tyriis cane matribus!â€™ et simul hastam\nexpulit; illa volans, ceu vis non ulla moretur\nobvia, vix sonuit clipeo et iam terga reliquit,\narma fluunt, longisque crepat singultibus aurum,\neruptusque sinus vicit cruor, occidis audax,\noccidis Aonii puer altera cura Lyaei.\nmarcida te fractis planxerunt Ismara thyrsis,\nte Tmolos, te Nysa ferax Theseaque Naxos\net Thebana metu iuratus in orgia Ganges.\nNec segnem Argolicae sensere Eteoclea turmae,\nparcior ad cives Polynicis inhorruit ensis,\neminet ante alios iam formidantibus arva\nAmphiaraus equis ac multo pulvere vertit\ncampum indignantem: famulo decus addit inane\nmaestus et extremos obitus inlustrat Apollo,\nille etiam clipeum galeamque incendit honoro\nsidere; nec tarde fratri, Gradive, dedisti,\nne qua manus vatem, ne quid mortalia bello\nlaedere tela queant: sanctum et venerabile Diti\nfunus eat.\ntalis medios aufertur in hostes\ncertus et ipse necis, vires fiducia leti\nsuggerit; inde viro maioraque membra diesque\nlaetior et numquam tanta experientia caeli,\nsi vacet: avertit morti contermina virtus,\nardet inexpleto saevi Mavortis amore,\net fruitur dextra atque anima flagrante superbit,\nhicne hominum casus lenire et demere Fatis\niura frequens? quantum subito diversus ab illo,\nqui tripodas laurusque sequi, qui doctus in omni\nnube salutato volucrem cognoscere Phoebo!\ninnumeram ferro plebem, ceu letifer annus\naut iubar adversi grave sideris, immolat umbris\nipse suis: iaculo Phlegyan iaculoque superbum\nPhylea, falcato Clonin et Chremetaona curru\ncomminus hunc stantem metit, hunc a poplite sectum,\ncuspide non missa Chromin Iphinoumque Sagenque\nintonsumque Gyan sacrumque Lycorea Phoebo â€”\ninvitus: iam fraxineum demiserat hastae\nrobur, et excussis apparuit infula cristis â€” ,\nAlcathoum saxo, cui circum stagna Carysti\net domus et coniunx et amantes litora nati\nvixerat ille diu pauper scrutator aquarum,\ndecepit tellus, moriens hiemesque notosque\nlaudat et experti meliora pericula ponti.\nAspicit has longe iamdudum Asopius Hypseus\npalantum strages ardetque avertere pugnam,\nquamquam haud ipse minus curru Tirynthia fundens\nrobora; sed viso praesens minor augure sanguis:\nillum armis animisque cupit, prohibebat iniquo\nagmine consertum cunei latus; inde superbus\nexseruit patriis electum missile ripis,\nac prius: â€˜Aonidum dives largitor aquarum,\nclare Giganteis etiamnum, Asope, favillis,\nda numen dextrae: rogat hoc natusque tuique\nquercus alumna vadi; fas et mihi spernere Phoebum,\nsi tibi conlatus divum sator, omnia mergam\nfontibus arma tuis tristesque sine augure vittas.â€™\naudierat genitor: vetat indulgere volentem\nPhoebus, et aurigam iactus detorquet in Hersen.\nille ruit: deus ipse vagis succedit habenis,\nLernaeum falso simulans Haliacmona vultu,\ntunc vero ardenti non ulla obsistere temptant\nsigna, ruunt solo terrore, et volnera citra\nmors trepidis ignava venit, dubiumque tuenti\npresserit infestos onus impuleritne iugales,\nsic ubi nubiferum montis latus aut nova ventis\nsolvit hiemps, aut victa situ non pertulit aetas,\ndesilit horrendus campo timor, arva virosque\nlimite non uno longaevaque robora secum\npraecipitans, tandemque exhaustus turbine fesso\naut vallem cavat aut medios intercipit amnes.\nnon secus ingentique viro magnoque gravatus\ntemo deo nunc hoc, nunc illo in sanguine fervet,\nipse sedens telis pariterque ministrat habenis\nDelius, ipse docet iactus adversaque flectit\nspicula fortunamque hastis venientibus aufert,\nsternuntur terra Melaneus pedes, Antiphus alto\nnil defensus equo, genitusque Heliconide nympha\nAction,\ncaesoque infamis fratre Polites,\nconatusque toris vittatam attingere Manto\nLampus: in hunc sacras Phoebus dedit ipse sagittas,\net iam cornipedes trepidi ac moribunda reflantes\ncorpora rimantur terras, omnisque per artus\nsulcus et incisis altum rubet orbita membris,\nhos iam ignorantes terit impius axis, at illi\nvulnere semineces — nec devitarc facultas —\nventurum super ora vident; iam lubrica tabo\nfrena, nec insisti madidus dat temo, rotaeque\nsanguine difficiles, et tardior ungula fossis\nvisceribus: tunc ipse furens in morte relicta\nspicula et e mediis exstantes ossibus hastas\navellit, strident animae currumque sequuntur.\nTandem se famulo summum confessus Apollo\nutere luce tua longamque ait, â€˜indue famam,\ndum tibi me iunctum Mors inrevocata veretur.\nvincimur: immites scis nulla revolvere Parcas\nstamina; vade, diu populis promissa voluptas\nElysiis, certe non perpessure Creontis\nimperia aut vetito nudus iaciture supulcro.â€™\nille refert contra, et paulum respirat ab armis:\nâ€˜olim te, Cirrhaee pater, peritura sedentem\nad iuga — quis tantus miseris honor? — axe trementi\nsensimus; instantes quonam usque morabere manes?\naudio iam rapidae cursum Stygis atraque Ditis\nflumina tergeminosque mali custodis hiatus.\naccipe commissum capiti decus, accipe laurus,\nquas Erebo deferre nefas, nunc voce suprema,\nsi qua recessuro debetur gratia vati,\ndeceptum tibi, Phoebe, larem poenasque nefandae\nconiugis et pulchrum nati commendo furorem.â€™\ndesiluit maerens lacrimasque avertit Apollo:\ntune vero ingemuit currusque orbique iugales.\nnon aliter caeco nocturni turbine Cori\nscit peritura ratis, cum iam damnata sororis\nigne Therapnaei fugerunt carbasa fratres.\nIamque recessurae paulatim horrescere terrae\nsummaque terga quati graviorque effervere pulvis\ncoeperat; inferno mugit iam murmure campus.\nbella putant trepidi bellique hunc esse fragorem,\nhortanturque gradus; alius tremor arma viresque\nmirantesque inclinat equos; iam frondea nutant\nculmina, iam muri, ripisque Ismenos apertis\neffugit; exciderunt irae, nutantia Agunt\ntela solo, dubiasque vagi nituntur in hastas\ncomminus inque vicem viso pallore recedunt.\nsic ubi navales miscet super aequora pugnas\ncontempto Bellona mari, si forte benigna\ntempestas, sibi quisque cavent, ensesque recondit\nmors alia, et socii pacem fecere timores,\ntalis erat campo belli fluitantis imago,\nsive laborantes concepto flamine terrae\nventorum rabiem et clusum eiecere furorem,\nexedit seu putre solum carpsitque ferendo\nunda latens, sive hae volventis machina caeli\nincubuit, sive omne fretum Neptunia movit\ncuspis et extremas gravius mare torsit in oras,\nseu vati datus ille fragor, seu terra minata est\nfratribus: ecce alte praeceps humus ore profundo\ndissilit, inque vicem timuerunt sidera et umbrae,\nillum ingens haurit specus et transire parantes\nmergit equos; non arma manu, non frena remisit:\nsicut erat, rectos defert in Tartara currus,\nrespexitque cadens caelum campumque coire\ningemuit, donec levior distantia rursus\nmiscuit arva tremor lucemque exclusit Averno.\nUt subitus vates pallentibus incidit umbris\nletiferasque domos orbisque arcana sepulti\nrupit et armato turbavit funere manes,\nhorror habet cunctos, Stygiis mirantur in oris\ntela et equos corpusque movum; nec enim ignibus artus\nconditus aut maesta niger adventabat ab urna,\nsed belli sudore calens, clipeumque cruentis\nforibus et scissi respersus pulvere campi,\nnecdum illum aut trunca lustraverat obvia taxo\nEumenis. aut furvo Proserpina poste notarat\ncoetibus adsumptum functis; quin comminus ipsa\nFatorum deprensa colus, visoque paventes\naugure tunc demum rumpebant stamina Parcae,\nillum et securi circumspexere fragorem\nElysii, et si quos procul ulteriore barathro\naltera nox aliisque gravat plaga caeca tenebris,\ntunc regemunt pigrique lacus ustaeque paludes,\numbriferaeque fremit sulcator pallidus undae\ndissiluisse novo penitus telluris hiatu\nTartara et admissos non per sua flumina manes.\nForte sedens media regni infelicis in arce\ndux Erebi populos poscebat crimina vitae,\nnil hominum miserans iratusque omnibus umbris\nstant Furiae circum variaeque ex ordine Mortes,\nsaevaque multisonas exsertat Poena catenas;\nFata ferunt animas et eodem pollice damnant:\nvincit opus. iuxta Minos cum fratre verendo\niura bonus meliora monet regemque cruentum\ntemperat; adsistunt lacrimis atque igne tumentes\nCocytos Phlegethonque, et Styx periuria divum\narguit, ille autem supera compage soluta\nnec solitus sentire metus expavit oborta\nsidera, iucundaque offensus luce profatur:\nâ€˜quae superum labes inimicum impegit Averno\naethera? quis rupit tenebras vitaeque silentes\nadmonet? unde minae 1? uter haec mihi proelia fratrum?\ncongredior, pereant agedum discrimina rerum,\nnam cui dulce magis? magno me tertia victum\ndeiecit Fortuna polo, mundumque nocentem\nservo: nec iste meus dirisque en pervius astris\ninspicitur. tumidusne meas regnator Olympi\nexplorat vires? habeo iam quassa Gigantum\nvincula et aetherium cupidos exire sub axem\nTitanas miserumque patrem: quid me otia maesta\nsaevus et implacidam prohibet perferre quietem\namissumque odisse diem? pandam omnia regna,\nsi placet, et Stygio praetexam Hyperiona caelo.\nArcada nec superis â€” quid enim mihi nuntius ambas\nitque reditque domos? â€” emittam et utrumque tenebo\nTyndariden. cur autem avidis Ixiona frango\nverticibus? cur non exspectant Tantalon undae?\nanne profanatum totiens chaos hospite vivo\nperpetiar? me Pirithoi temerarius ardor\ntemptat et audaci Theseus iuratus amico,\nme ferus Alcides, tunc cum custode remoto\nferrea Cerbereae tacuerunt limina portae;\nOdrysiis etiam pudet heu! patuisse querellis\nTartara: vidi egomet blanda inter carmina turpes\nEumenidum lacrimas iterataque pensa Sororum;\nme quoque â€” sed durae melior violentia legis.\nast ego vix unum, nec celsa ad sidera, furto\nausus iter Siculo rapui conubia campo:\nnec licuisse ferunt; iniustaeque a Iove leges\nprotinus, et sectum genetrix mihi computat annum,\nsed quid ego haec? i, Tartareas ulciscere sedes,\nTisiphone; si quando novis asperrima monstris,\ntriste, insuetum, ingens, quod nondum viderit aether,\nede nefas, quod mirer ego invideantque Sorores,\natque adeo fratres â€” nostrique haec omina sunto\nprima odii â€” , fratres alterna in vulnera laeto\nMarte ruant; sit, qui rabidarum more ferarum\nmandat atrox hostile caput, quique igne supremo\narceat exanimes et manibus aethera nudis\ncommaculet: iuvet ista ferum spectare Tonantem.\npraeterea ne sola furor mea regna lacessat,\nquaere deis qui bella ferat, qui fulminis ignes\ninfestumque Iovem clipeo fumante repellat.\nfaxo haud sit cunctis levior metus atra movere\nTartara, frondenti quam iungere Pelion Ossae.â€™\ndixerat; atque illi iamdudum regia tristis\nattremit oranti, suaque et quae desuper urguet\nnutabat tellus: non fortius aethera vultu\ntorquet et astriferos inclinat Iuppiter axes.\nAt tibi quos inquit, â€˜manes, qui limite praeceps\nnon licito per inane ruis?â€™ subit ille minantem\niam tenuis visu, iam vanescentibus armis,\niam pedes: exstincto tamen indecerptus in ore\naugurii perdurat honos, obscuraque fronti\nvitta manet, ramumque tenet morientis olivae.\nâ€˜si licet et sanctis hic ora resolvere fas est\nmanibus, o cunctis finitor maxime rerum,\nat mihi, qui quondam causas elementaque noram,\net sator, oro, minas stimulataque corda remulce,\nneve ira dignare hominem et tua iura timentem,\nnam nec ad Herculeos — unde haec mihi proelia 2? — raptus,\nnec venerem inlicitam — crede his insignibus — ausi\nintramus Lethen: fugiat ne tristis in antrum\nCerberus, aut nostros timeat Proserpina currus,\naugur Apollineis modo dilectissimus aris,\ntestor inane chaos — quid enim hic iurandus Apollo? — ;\ncrimine non ullo subeo nova fata, nec alma\nsic merui de luce rapi; scit iudicis urna\nDictaei verumque potest deprendere Minos,\nconiugis insidiis et iniquo venditus auro\nArgolicas acies â€” unde haec tibi turba recentum\numbrarum, et nostrae veniunt quoque funera dextrae â€”\nnon ignarus ini: subito me turbine mundi â€”\nhorret adhuc animus â€” mediis e milibus hausit\nnox tua. quae mihi mens, dum per cava viscera terrae\nvado diu pendens et in aere volvor operto?\nei mihi! nil ex me sociis patriaeque relictum,\nvel captum Thebis; iam non Lernaea videbo\ntecta, nec attonito saltem cinis ibo parenti,\nnon tumulo, non igne miser lacrimisque meorum\nproductus, toto pariter tibi funere veni,\nnil istis ausurus equis; nec deprecor umbram\naccipere et tripodum iam non meminisse meorum.\nnam tibi praesagi quis iam super auguris usus,\ncum Parcae tua iussa trahant? sed pectora flectas\net melior sis, quaeso, deis. si quando nefanda\nhuc aderit coniunx, illi funesta reserva\nsupplicia: illa tua, rector bone, dignior ira.â€™\naccipit ille preces indignaturque moveri.\nut leo Massyli cum lux stetit obvia ferri,\ntunc iras, tunc arma citat; si decidit hostis,\nire supra satis est vitamque relinquere victo.\nInterea vittis lauruque insignis opima\ncurrus et egregiis modo formidatus in armis\nluce palam, fusus nulli nullique fugatus,\nquaeritur: absistunt turmae, suspectaque tellus\nomnibus, infidi miles vestigia campi\ncircuit, atque avidae tristis locus ille ruinae\ncessat et inferni vitatur honore sepulcri,\nnuntius hortanti diversa in parte maniplos\nAdrasto, vix ipse ratus vidisse, Palaemon .\nadvolat et trepidans â€” steterat nam forte cadenti\nproximus inspectoque miser pallebat hiatu â€”\nverte gradum, fuge, rector ait, â€˜si Dorica saltem\nterra loco patriaeque manent, ubi liquimus, arces,\nnon armis, non sanguine opus: quid inutile ferrum\nstringimus in Thebas? currus humus impia sorbet\narmaque bellantesque viros; fugere ecce videtur\nhic etiam, quo stamus, ager. vidi ipse profundae\nnoctis iter ruptaque soli compage ruentem\nillum heu, praesagis quo nullus amicior astris,\nOecliden, frustraque manus cum voce tetendi.\nmira loquor, sulcos etiamnum rector equorum\nfumantemque locum et spumis madida arva reliquit.\nnec commune malum est: tellus agnoscit alumnos,\nstat Thebana acies.â€™ stupet haec et credere Adrastus\ncunctatur; sed Mopsus idem trepidusque ferebat\nActor idem, iam fama novis terroribus audax\nnon unum cecidisse refert, sponte agmina retro\nnon exspectato revocantum more tubarum\npraecipiant: sed torpet iter, falluntque ruentes\ngenua viros; ipsique — putes sensisse — repugnant\ncornipedes nulloque truces hortamine parent,\nnec celerare gradum nec tollere lumina terra,\nfortius incursant Tyrii, sed vesper opacus\nlunares iam ducit equos; data foedere parvo\nmaesta viris requies et nox auctura timores.\nQuae tibi nunc facies, postquam permissa gemendi\ncopia? qui fletus galeis cecidere solutis?\nnil solitum fessos iuvat; abiecere madentes,\nsicut erant, clipeos, nec quisquam spicula tersit,\nnec laudavit equum, nitidae nec cassidis altam\ncompsit adornavitque iubam; vix magna lavare\nvulnera et efflantes libet internectere plagas:\ntantus ubique dolor, mensas alimentaque bello\ndebita nec pugnae suasit timor: omnia laudes,\nAmphiarae, tuas fecundaque pectora veri\ncommemorant lacrimis, et per tentoria sermo\nunus: abisse deos dilapsaque numina castris.\nâ€˜heu ubi laurigeri currus sollemniaque arma\net galeae vittatus apex? hoc antra lacusque\nCastalii tripodumque fides? sic gratus Apollo?\nquis mihi sidereos lapsus mentemque sinistri\nfulguris, aut caesis saliat quod numen in extis,\nquando iter, unde morae, quae saevis utilis armis,\nquae pacem magis hora velit? quis iam omne futurum\nproferet, aut cum quo volucres mea fata loquentur?\nhos quoque bellorum casus nobisque tibique\npraescieras, et — quanta sacro sub pectore virtus! —\nvenisti tamen et miseris comes additus armis,\net cum te tellus fatalisque hora vocaret,\ntu Tyrias acies adversaque signa vacasti\nsternere; tunc etiam media de morte timendum\nhostibus infestaque abeuntem vidimus hasta,\net nunc te quis casus habet? poterisne reverti\nsedibus a Stygiis altaque erumpere terra?\nanne sedes hilares iuxta tua numina Parcas\net vice concordi discis ventura docesque?\nan tibi felices lucos miseratus Averni\nrector et Elysias dedit inservare volucres?\nquidquid es, aeternus Phoebo dolor et nova clades\nsemper eris mutisque diu plorabere Delphis,\nhic Tenedon Chrysenque dies partuque ligatam\nDelon et intonsi eludet penetralia Branchi,\nnec Clarias hac luce fores Didymaeaque quisquam\nlimina nec Lyciam supplex consultor adibit.\nquin et cornigeri vatis nemus atque Molosso\nquercus anhela Iovi Troianaque Thymbra tacebit,\nipsi amnes ipsaeque volent arescere laurus,\nipse nihil certum sagis clangoribus aether\npraecinet, et nulla ferientur ab alite nubes.\niamque erit ille dies, quo te quoque conseia fatis\ntempla colant reddatque tuus responsa sacerdos.â€™\ntalia fatidico peragunt sollemnia regi,\nceu flammas ac dona rogo tristesque rependant\nexsequias mollique animam tellure reponant.\nfracta dehinc eunetis aversaque pectora bello:\nsic fortes Minyas subito cum funere Tiphys\ndestituit, non arma sequi, non ferre videtur\nremus aquas, ipsique minus iam ducere venti.\niam fessi gemitu, paulatim et corda levavit\nexhaustus sermone dolor, nox addita curas\nobruit et facilis lacrimis inrepere somnus.\nAt non Sidoniam diversa in parte per urbem\nnox eadem: vario producunt sidera ludo\nante domos intraque, ipsaeque ad moenia marcent\nexcubiae; gemina aera sonant Idaeaque terga\net moderata sonum vario spiramine buxus.\ntune dulces superos atque omne ex ordine alumnum\nnumen ubique sacri resonant paeanes, ubique\nserta coronatumque merum, nunc funera rident\nauguris ignari, contraque in tempore certant\nTiresian laudare suum; nunc facta revolvunt\nmaiorum veteresque canunt ab origine Thebas:\nhi mare Sidonium manibusque adtrita Tonantis\ncornua et ingenti sulcatum Nerea tauro,\nhi Cadmum lassamque bovem fetosque cruenti\nMartis agros, alii Tyriam reptantia saxa\nad chelyn et duras animantem Amphiona cautes,\nhi gravidam Semelen, illi Cythereia laudant\nconubia et multa deductam lampade fratrum\nHarmoniam: nullis iam deest sua fabula mensis,\nceu modo gemmiferum thyrso populatus Hydaspen\nEoasque domos nigri vexilla triumphi\nliber et ignotos populis ostenderet Indos.\nTunc primum ad coetus sociaeque ad foedera mensae\nsemper inaspectum diraque in sede latentem\nOedipoden exisse ferunt vultuque sereno\ncanitiem nigram squalore et sordida fusis\nora comis laxasse manu sociumque benignos\nadfatus et abacta prius solacia passum,\nquin hausisse dapes insiccatumque cruorem\ndeiecisse genis, cunctos auditque refertque,\nqui Ditem et Furias tantum et si quando regentem\nAntigonen maestis solitus pulsare querellis,\ncausa latet, non hunc Tyrii fors prospera belli,\ntantum bella iuvant; natum hortaturque probatque,\nnec vicisse velit; sed primos comminus enses\net sceleris tacito rimatur semina voto.\ninde epulae dulces ignotaque gaudia vultu,\nqualis post longae Phineus ieiunia poenae,\nnil stridere domi volucres ut sensit abactas â€”\nnecdum tota fides â€” hilaris mensasque torosque\nnec turbata feris tractavit pocula pinnis.\nCetera Graiorum curis armisque iacebat\nfessa cohors; alto castrorum ex aggere Adrastus\nlactificos tenui captabat corde tumultus,\nquamquam aeger senio, sed agit miseranda-potestas\ninvigilare malis, illum aereus undique clamor\nThebanique urunt sonitus, et amara lacessit\ntibia, tum nimio voces marcore superbae\nincertaeque faces et iam male pervigil ignis,\nsic ubi per fluctus uno ratis obruta somno\nconticuit, pacique maris secura iuventus\nmandavere animas: solus stat puppe magister\npervigil inscriptaque deus qui navigat alno.\nTempus erat, iunctos cum iam soror ignea Phoebi\nsensit equos penitusque cavam sub luce parata\nOceani mugire domum, seseque vagantem\ncolligit et leviter moto fugat astra flagello:\nconcilium rex triste vocat, quaeruntque gementes,\nquis tripodas successor agat, quo provida laurus\ntranseat atque orbum vittae decus, haud mora, cuncti\ninsignem fama sancteque Melampode cretum\nThiodamanta volunt, quicum ipse arcana deorum\npartiri et visas uni sociare solebat\nAmphiaraus aves, tantaeque haud invidus artis\ngaudebat dici similem iuxtaque secundum,\nillum ingens confundit honos inopinaque turbat\ngloria et oblatas frondes submissus adorat,\nseque oneri negat esse parem cogique meretur:\nsicut Achaemenius solium gentesque paternas\nexcepit si forte puer, cui vivere patrem\ntutius, incerta formidine gaudia librat,\nan fidi proceres, ne pugnet volgus habenis,\ncui latus Euphratae, cui Caspia limina mandet;\nsumere tunc arcus ipsumque onerare veretur\npatris equum, visusque sibi nec sceptra capaci\nsustentare manu nec adhuc implere tiaram.\nAtque is ubi intorto signatus vellere crinem\nconvenitque deis, hilari per castra tumultu\nvadit ovans ac, prima sui documenta, sacerdos\nTellurem placare parat: nec futile maestis\nid visum Danais, geminas ergo dicet aras\narboribus vivis et adulto caespite texi\nimperat, innumerosque deae, sua munera, flores\net cumulos frugum et quicquid novat impiger annus\naddit et intacto spargens altaria lacte\nincipit: â€˜o hominum divomque aeterna creatrix,\nquae fluvios silvasque animarum et semina mundo\ncuncta Prometheasque manus Pyrrhaeaque saxa\ngignis, et impastis quae prima alimenta dedisti\nmutastique\nviris, quae pontum\nambisque vehisque:\nte penes et pecudum gens mitis et ira ferarum\net volucrum requies; firmum atque immobile mundi\nrobur inoccidui, te velox machina caeli\naere pendentem vacuo, te currus uterque\ncircuit, o rerum media indivisaque magnis\nfratribus! ergo simul tot gentibus alma, tot altis\nurbibus ac populis, subterque ac desuper una\nsuffieis, astriferumque domos Atlanta supernas\nferre laborantem nullo vehis ipsa labore:\nnos tantum portare negas, nos, diva, gravaris?\nquod, precor, ignari luimus seelus? an quia plebes\nexterna Inachiis huc adventamus ab oris?\nomne homini natale solum, nee te, optima, saevo\ntamque humili populos deceat distinguere fine\nundique ubique tuos; maneas communis et arma\nhinc atque inde feras; liceat, precor, ordine belli\npugnaees efflare animas et reddere caelo,\nne rape tam subitis spirantia corpora bustis,\nne propera: veniemus enim, quo limite cuncti,\nqua licet ire via; tantum exorata Pelasgis\nsiste levem campum, celeres neu praecipe Pareas.\nat tu, care deis, quem non manus ulla nec enses\nSidonii, sed magna sinu Natura soluto,\nceu te Cirrhaeo meritum tumularet hiatu,\nsic amplexa coit, hilaris des, oro, precatus\nnosse tuos, caeloque et vera monentibus aris\nconcilies, et quae populis proferre parabas,\nme doceas: tibi saera feram praesaga, tuique\nnuminis interpres te Phoebo absente vocabo.\nille mihi Delo Cirrhaque potentior omni,\nquo ruis, ille adytis melior locus.â€™ haec ubi dicta,\nnigrantis terrae pecudes obscuraque mergit\narmenta, ac vivis cumulos undantis harenae\naggerat et vati mortis simulacra rependit.\nTalia apud Graios, cum iam Mavortia contra\ncornua, iam saevos fragor aereus excitat enses,\naddit acerba sonum Teumesi e vertice crinem\nincutiens acuitque tubas et sibila miscet\nTisiphone: stupet insolito clangore Cithaeron\nmarcidus et turres carmen non tale secutae,\niam trepidas Bellona fores armataque pulsat\nlimina, iam multo laxantur cardine Thebae.\nturbat eques pedites, currus properantibus obstant,\nceu Danai post terga premant: sic omnibus alae\nartantur portis septemque excursibus haerent.\nOgygiis it sorte Creon, Eteoclea mittunt\nNeistae, celsas Homoloidas occupat Haemon,\nHypsea Proetiae, celsum fudere Dryanta\nElectrae, quatit Hypsistas manus Eurymedontis,\nculmina magnanimus stipat Dircaea Menoeceus.\nqualis ubi aversi secretus pabula caeli\nNilus et Eoas magno bibit ore pruinas,\nscindit fontis opes septemque patentibus arvis\nin mare fert hiemes; penitus cessere fugatae\nNereides dulcique timent occurrere ponto.\nTristis at inde gradum tarde movet Inaeha pubes,\npraecipue Eleae Lacedaemoniaeque cohortes\net Pylii; subitum nam Thiodamanta secuntur\naugure fraudati, necdum accessere regenti,\nnec tua te, princeps tripodum, sola agmina quaerunt:\ncuneta phalanx sibi deesse putat; minor ille per alas\nseptimus exstat apex. liquido velut aethere nubes\ninvida Parrhasiis unum si detrahat astris,\ntruncus honor Plaustri, nee idem riget igne reciso\naxis, et incerti numerant sua sidera nautae.\nSed iam bella vocant: alias nova suggere vires,\nCalliope, maiorque chelyn mihi tendat Apollo,\nfatalem populis ultro poscentibus horam\nadmovet atra dies, Stygiisque emissa tenebris\nMors fruitur caelo bellatoremque volando\ncampum operit nigroque viros invitat hiatu,\nnil vulgare legens, sed quae dignissima vita\nfunera, praecipuos annis animisque cruento\nungue notat;\niamque in miseros pensum omne Sororum\nscinditur, et Furiae rapuerunt licia Parcis.\nstat medius campis etiamnum cuspide sicea\nBellipotens, iamque hos clipeum, iam vertit ad illos\narma ciens, aboletque domos, conubia, natos.\npellitur et patriae et, qui mente novissimus exit,\nlucis amor; tenet in capulis hastisque paratas\nira manus animusque ultra thoracas anhelus\nconatur, galeaeque tremunt horrore comarum.\nquid mirum caluisse viros? flammantur in hostem\ncornipedes niveoque rigant sola putria nimbo,\ncorpora ceu mixti dominis irasque sedentum\ninduerint: sic frena terunt, sic proelia poscunt\nhinnitu tolluntque armos equitesque supinant.\nIamque ruunt, primusque virum concurrere pulvis\nincipit, et spatiis utrimque aequalibus acti\nadventant mediumque vident decrescere campum,\niam clipeus clipeis, umbone repellitur umbo,\nense minax ensis, pede pes et cuspide cuspis:\nsic obnixa acies; pariter suspiria fumant,\nadmotaeque nitent aliena in casside cristae.\npulcher adhuc belli vultus: stant vertice coni,\nplena armenta viris, nulli sine praeside currus,\narma loco, splendent clipei pharetraeque decorae\ncingulaque et nondum deforme cruoribus aurum.\nat postquam rabies et vitae prodiga virtus\nemisere animos, non tanta cadentibus Haedis\naeriam Rhodopen solida nive verberat Arctos,\nnec fragor Ausoniae tantus, cum Iuppiter omni\narce tonat, tanta quatitur nec grandine Syrtis,\ncum Libyae Boreas Italos niger attulit imbres,\nexclusere diem telis, stant ferrea caelo\nnubila, nec iaculis artatus sufficit aer.\nhi pereunt missis, illi redeuntibus hastis,\nconcurrunt per inane sudes et mutua perdunt\nvolnera, concurrunt hastae, stridentia funda\nsaxa pluunt, volucres imitantur fulgura glandes\net formidandae non una morte sagittae,\nnec locus ad terram telis: in corpora ferrum\nomne cadit; saepe ignari perimuntque caduntque.\ncasus agit virtutis opus: nunc turba recedit,\nnunc premit, ac vicibus tellurem amittit et aufert,\nut ventis nimbisque minax cum solvit habenas\nIuppiter alternoque adfligit turbine mundum:\nstat caeli diversa acies, nunc fortior Austri,\nnunc Aquilonis hiemps, donec pugnante procella\naut nimiis hic vicit aquis, aut ille sereno.\nPrincipium pugnae turmas Asopius Hypseus\nOebalias â€” namque hae magnum et gentile tumentes\nEuboicum duris rumpunt umbonibus agmen â€”\nreppulit erepto cunei ductore Menalca.\nhic et mente Lacon, crudi torrentis alumnus â€”\nnec turpavit avos â€” hastam ultra pectus euntem,\nne pudor in tergo, per et ossa et viscera retro\nextrahit atque hosti dextra labente remittit\nsanguineam: dilecta genis morientis oberrant\nTaygeta et pugnae laudataque pectora matri.\nPhaedimon Iasiden arcu Dircaeus Amyntas\ndestinat: heu celeres Parcae! iam palpitat arvis\nPhaedimus, et certi nondum tacet arcus Amyntae.\nabstulit ex umero dextram Calydonius Agreus\nPhegeos: illa suum terra tenet improba ferrum\net movet; extimuit sparsa inter tela iacentem\npraegrediens truncamque tamen percussit Acoetes.\nIphin atrox Acamas, Argum ferus impulit Hypseus,\nstravit Abanta Pheres, diversaque volnera flentes\nIphis eques, pedes Argus, Abas auriga iacebant.\nInachidae gemini geminos e sanguine Cadmi\noccultos galeis — saeva ignorantia belli —\nperculerant ferro; sed dum spolia omnia caesis\neripiunt, videre nefas, et maestus uterque\nrespicit ad fratrem pariterque errasse queruntur.\ncultor Ion Pisae cultorem Daphnea Cirrhae\nturbatis prostravit equis; hunc laudat ab alto\nIuppiter, hunc tardus frustra miseratur Apollo.\nIngentes Fortuna viros inlustrat utrimque\nsanguine in adverso: Danaos Cadmeius Haemon\nsternit agitque, furens sequitur Tyria agmina Tydeus;\nPallas huic praesens, illum Tirynthius implet,\nqualiter hiberni summis duo montibus amnes\nfranguntur geminaque cadunt in plana ruina:\ncontendisse putes, uter arva arbustaque tollat\naltius aut superet pontes; ecce una receptas\nconfundit iam vallis aquas; sibi quisque superbus\nire cupit, pontoque negant descendere mixti.\nIbat fumiferam quatiens Onchestius Idas\nlampada per medios turbabatque agmina Graium,\nigne viam rumpens; magno quem comminus ictu\nTydeos hasta feri dispulsa casside fixit,\nille ingens in terga iacet, stat fronte superstes\nlancea, conlapsae veniunt in tempora flammae,\nprosequitur Tydeus: â€˜saevos ne dixeris Argos,\nigne tuo, Thebane — rogum concedimus — arde!’\ninde, velut primo tigris gavisa cruore\nper totum cupit ire pecus, sic Aona saxo,\nense Pholum, Chromin ense, duos Helicaonas hasta\ntransigi, Aegaeae veneris quos Maera sacerdos\nediderat prohibente dea; vos praeda cruenti\nTydeos, it saevas etiamnum mater ad aras.\nNec minus Herculeum contra vagus Haemona ducit\nsanguis: inexpleto rapitur per milia ferro,\nnunc tumidae Calydonis opes, nunc torva Pylenes\nagmina, nunc maestae fundens Pleuronis alumnos,\ndonec in Olenium fessa iam cuspide Buten\nincidit, hunc turmis obversum et abire vetantem\nadgreditur; puer ille, puer malasque comamque\ninteger, ignaro cui tunc Thebana bipennis\nin galeam librata venit: finduntur utroque\ntempora dividuique cadunt in bracchia crines,\net non hoc metuens inopino limine vita\nexsiluit. tunc flavum Hypanin flavumque Politen â€”\nille genas Phoebo, crinem hic pascebat Iaccho:\nsaevus uterque deus â€” victis Hyperenora iungit\nconversumque fuga Damasum; sed lapsa per armos\nhasta viri trans pectus abit parmamque tenenti\nexcutit et summa fugiens in cuspide portat.\nSterneret adversos etiamnum Ismenius Haemon\nInachidas â€” nam tela regit viresque ministrat\nAmphitryoniades â€” saevum sed Tydea contra\nPallas agit. iamque adverso venere favore\ncomminus, et placido prior haec Tirynthius ore:\nâ€˜fida soror, quaenam hunc belli caligine nobis\ncongressum fortuna tulit? num regia Iuno\nhoc molita nefas? citius me fulmina contra\n— infandum! — ruere et magno bellare parenti\naspiciat, genus huic â€” sed mitto agnoscere, quando\ntu diversa foves, nec si ipsum comminus Hyllum\nTydeos hasta tui Stygioque ex orbe remissum\nAmphitryona petat; teneo aeternumque tenebo,\nquantum haec diva manus, quotiens sudaverit aegis\nista mihi, duris famulus dum casibus omnes\nlustro vagus terras; ipsa heu! comes invia mecum\nTartara, ni superos Acheron excluderet, isses.\ntu patriam caelumque mihi, quis tanta relatu\naequet? habe totas, si mens excidere, Thebas.\ncedo equidem veniamque precor.â€™ sic orsus abibat.\nPallada mulcet honos: rediit ardore remisso\nvoltus et erecti sederunt pectoris angues.\nSensit abesse deum, levius Cadmeius Haemon\ntela rotat nulloque manum cognoscit in ictu.\ntunc magis atque magis vires animusque recedunt,\nnec pudor ire retro; cedentem Acheloius heros\nimpetit, et\nlibrans uni sibi missile telum\ndirexit iactus, summae qua margine parmae\nima sedet galea et iuguli vitalia lucent.\nnec frustrata manus, mortemque invenerat hasta;\nsed prohibet paulumque umeri libare sinistri\npraebuit et merito parcit Tritonia fratri,\nille tamen nec stare loco nec comminus ire\namplius aut voltus audet perferre cruenti\nTydeos; aegra animo vis ac fiducia cessit:\nqualis saetigeram Lucana cuspide frontem\nstrictus aper, penitus cui non infossa cerebro\nvolnera, nec felix dextrae tenor, in latus iras\nfrangit, et expertae iam non venit obvius hastae.\nEcce ducem turmae certa indignatus in hostem\nspicula felici Prothoum torquere lacerto,\nturbidus Oenides una duo corpora pinu,\ncornipedemque equitemque, ferit: ruit ille ruentem\nin Prothoum lapsasque manu quaerentis habenas\nin voltus galeam clipeumque in pectora calcat,\nsaucius extremo donec cum sanguine frenos\nrespuit et iuncta domino cervice recumbit,\nsic ulmus vitisque, duplex iactura colenti,\nGaurano de monte cadunt, sed maestior ulmus\nquaerit utrumque nemus, nec tam sua bracchia labens\nquam gemit adsuetas invitaque proterit uvas.\nsumpserat in Danaos Heliconius arma Corymbus,\nante comes Musis, Stygii cui conscia pensi\nipsa diu positis letum praedixerat astris\nUranie. cupit ille tamen pugnasque viresque,\nforsitan ut caneret; longa iacet ipse canendus\nlaude, sed amissum mutae flevere sorores.\nPactus Agenoream primis Atys ibat ab annis\nIsmenen, Tyrii iuvenis non advena belli.\nquamvis Cirrha domus, soceros nec tristibus actis\naversatus erat; sponsam quin castus amanti\nsqualor et indigni commendat gratia luctus,\nipse quoque egregius, nec pectora virginis illi\ndiversa, inque vicem, sineret fortuna, placebant.\nbella vetant taedas, iuvenique hinc maior in hostes\nira; ruit primis immixtus et agmina Lernae\nnunc pedes ense vago, prensis nunc celsus habenis,\nceu spectetur, agit. triplici velaverat ostro\nsurgentes etiamnum umeros et levia mater\npectora; nunc auro phaleras auroque sagittas\ncingulaque et manicas, ne coniuge vilior iret,\npresserat et mixtum cono crispaverat aurum,\ntalibus heu! fidens vocat ultro in proelia Graios.\nac primum in faciles grassatus cuspide turmas\narma refert sociis et in agmina fida peracta\ncaede redit, sic Hyrcana leo Caspius umbra\nnudus adhuc nulloque iubae flaventis honore\nterribilis magnique etiamnum sanguinis insons,\nhaud procul a stabulis captat custode remoto\nsegne pecus teneraquc famem consumit in agna.\nmox ignotum armis ac solo corpore mensus\nTydea non timuit, fragilique lacessere telo\nsaepius infrendentem aliis aliosque sequentem\nausus erat. tandem invalidos Aetolus ad ictus\nforte refert oculos et formidabile ridens:\nâ€˜iamdudum video, magnum cupis, improbe, leti\nnomenâ€™ ait; simul audacem non ense nec hasta\ndignatus leviter digitis imbelle solutis\nabiecit iaculum: latebras tamen inguinis alte\nmissile, ceu totis intortum viribus, hausit,\npraeterit haud dubium fati et spoliare superbit\nOenides. â€˜neque enim has Marti aut tibi, bellica Pallas,\nexuvias Agemus’ ait, ‘procul arceat ipsum\nferre pudor; vix, si bellum comitata relictis,\nDeipyle thalamis, illi inludenda tulissent.â€™\nsic ait, et belli maiora ad praemia mente\nducitur: innumeris veluti leo forte potitus\ncaedibus imbellis vitulos mollesque iuvencas\ntransmittit: magno furor est in sanguine mergi,\nnec nisi regnantis cervice recumbere tauri,\nat non semianimi clamore Menoecea lapsus\nfallit Atys: praevertit equos curruque citato\ndesilit: instabat pubes Tegeaea iacenti,\nnec prohibent Tyrii. â€˜pudeat, Cadmea iuventus,\nterrigenas mentita patres! quo tenditisâ€™ inquit,\nâ€˜ degeneres? meliusne iacet pro sanguine nostro\nhospes Atys? tantum hospes adhuc et coniugis ultor\ninfelix nondum iste suae; nos pignora tanta\nprodimus?â€™ insurgunt iusto firmata pudore\nagmine, cuique suae rediere in pectora curae.\nInterea thalami secreta in parte sorores,\npar aliud morum miserique innoxia proles\nOedipodae, varias miscent sermone querellas,\nnec mala quae iuxta, sed longa ab origine fati,\nhaec matris taedas, oculos ast illa paternos,\naltera regnantem, profugum gemit altera fratrem,\nbella ambae, gravis hinc miseri cunctatio voti:\nnutat utroque timor, quemnam hoc certamine victum,\nquem vicisse velint: tacite praeponderat exsul.\nsic Pandioniae repetunt ubi fida volucres\nhospitia atque larem bruma pulsante relictum,\nstantque super nidos veterisque exordia fati\nadnarrant tectis, it truncum ac flebile murmur;\nverba putant, voxque illa tamen non dissona verbis,\natque ibi post lacrimas et longa silentia rursus\nincohat Ismene: â€˜quisnam hic mortalibus error?\nquae decepta fides? curam invigilare quieti\nclaraque per somnos animi simulacra reverti?\necce ego, quae thalamos nec si pax alta maneret,\ntractarem sensu — pudet heu! — conubia vidi\nnocte, soror; sponsum unde mihi sopor attulit amens\nvix notum visu? semel his in sedibus illum,\ndum mea nescio quo spondentur foedera pacto,\nrespexi non sponte, soror, turbata repente\nomnia cernebam, subitusque intercidit ignis,\nmeque sequebatur rabido clamore reposcens\nmater Atyn. quaenam haec dubiae praesagia cladis?\nnec timeo, dum tuta domus milesque recedat\nDoricus et tumidos liceat componere fratres.â€™\nTalia nectebant, subito cum pigra tumultu\nexpavit domus, et multo sudore receptus\nfertur Atys, servans animam iam sanguine nullo,\ncui manus in plaga, dependet languida cervix\nexterior clipeo, crinesque a fronte supini.\nprima videt caramque tremens Iocasta vocabat\nIsmenen: namque hoc solum moribunda precatur\nvox generi, solum hoc gelidis iam nomen inerrat\nfaucibus, exclamant famulae, tollebat in ora\nvirgo manus, tenuit saevus pudor; attamen ire\ncogitur, indulget summum hoc Iocasta iacenti,\nostenditque offertque. quater iam morte sub ipsa\nad nomen visus defcctaque fortiter ora\nsustulit; illam unam neglecto lumine caeli\naspicit et vultu non exsatiatur amato.\ntunc quia nec genetrix iuxta positusque beata\nmorte pater, sponsae munus miserabile tradunt\ndeclinare genas; ibi demum teste remoto\nfassa pios gemitus lacrimasque in lumina fudit.\nDumque ea per Thebas, aliis serpentibus ardens\net face mutata bellum integrabat Enyo.\narma volunt, primos veluti modo comminus ictus\nsustulerint omnisque etiamnum luceat ensis,\neminet Oenides, quamvis et harundine certa\nParthenopaeus agat, morientumque ora furenti\nHippomedon proculcet equo, Capaneaque pinus\niam procul Aoniis volet agnoscenda catervis:\nTydeos illa dies, illum fugiuntque tremuntque\nclamantem: â€˜quo terga datis? licet ecce peremptos\nulcisci socios maestamque rependere noctem.\nille ego inexpletis solus qui caedibus hausi\nquinquaginta animas: totidem, totidem heia gregatim\nferte manus! nulline patres, nulline iacentum\nunanimi fratres? quae tanta oblivio luctus?\nquam pudet Inachias contentum abiisse Mycenas!\nhine super Thebis? haec robora regis? ubi autem\negregius dux ille mihi?â€™ simul ordine laevo\nipsum exhortantem cuneos capitisque superbi\ninsignem fulgore videt; nec segnius ardens\noccurrit, niveo quam flammiger ales olori\nimminet et magna trepidum circumligat umbra.\ntunc prior: â€˜Aoniae rex o iustissime gentis,\nimus in arma palam tandemque ostendimus enses,\nan noctem et solitas placet exspectare tenebras?â€™\nille nihil contra, sed stridula cornus in hostem\nit referens mandata ducis, quam providus heros\niamiam in fine viae percussam obliquat, et ipse\ntelum ingens avide et quanto non ante lacerto\nimpulit: ibat atrox finem positura duello\nlancea, convertere oculos utrimque faventes\nSidonii Graique dei; crudelis Erinys\nobstat et infando differt Eteoclea fratri:\ncuspis in armigerum Phlegyan peccavit, ibi ingens\npugna virum, stricto nam saevior inruit ense\nAetolus, retroque datum Thebana tegebant\narma ducem, sic densa lupum iam nocte sub atra\narcet ab adprenso pastorum turba iuvenco;\nimprobus erigitur contra, nec cura vetantes\nimpetere: illum, illum, semel in quem venerat, urget.\nnon secus obiectas acies turbamque minorem\ndissimulat transitque manu; tamen ora Thoantis,\npectora Deilochi, Clonii latus, ilia torvi\nperforat Hippotadae; truncis sua membra remittit\ninterdum galeasque rotat per nubila plenas.\net iam corporibus sese spoliisque cadentum\nclauserat; unum acies circum consumitur, unum\nomnia tela vovent: summis haec ossibus haerent,\npars frustrata cadunt, partem Tritonia vellit,\nmulta rigent clipeo, densis iam consitus hastis\nferratum quatit umbo nemus, tergoque fatiscit\natque umeris gentilis aper; nusquam ardua coni\ngloria, quique apicem torvae Gradivus habebat\ncassidis, haud laetum domino ruit omen: inusta\ntemporibus nuda aera sedent, circumque sonori\nvertice percusso volvuntur in arma molares.\niam cruor in galea, iam saucia proluit ater\npectora permixtus sudore et sanguine torrens,\nrespicit hortantes socios et Pallada fidam,\nlongius opposita celantem lumina parma:\nibat enim magnum lacrimis inflectere patrem.\nEcce secat zephyros ingentem fraxinus iram\nfortunamque ferens, teli non eminet auctor:\nAstacides Melanippus erat, nec prodidit ipse,\net vellet latuisse manum, sed gaudia turmae\nmonstrabant trepidum; nam flexus in ilia Tydeus\nsubmissum latus et clipei laxaverat orbem.\nclamorem Aonii miscent gemitumque Pelasgi,\nobiectantque manus indignantemque tuentur.\nille per oppositos longe rimatus amarum\nAstaciden, totis animae se cogit in ictum\nrelliquiis telumque iacit, quod proximus Hopleus\npraebuerat: perit expressus conamine sanguis,\ntunc tristes socii cupidum bellare — quis ardor! —\net poscentem hastas mediaque in morte negantem\nexspirare trahunt, summique in margine campi\neffultum gemina latera inclinantia parma\nponunt, ac saevi rediturum ad proelia Martis\npromittunt flentes, sed et ipse recedere caelum\ningentesque animos extremo frigore labi\nsensit, et innixus terrae miserescite clamat,\nâ€˜ Inachidae: non ossa precor referantur ut Argos\nAetolumve larem; nec enim mihi cura supremi\nfuneris: odi artus fragilemque hunc corporis usum,\ndesertorem animi, caput, o caput, o mihi si quis\nadportet, Melanippe, tuum! nam volveris arvis,\nfido equidem, nec me virtus suprema fefellit,\ni, precor, Atrei si quid tibi sanguinis umquam,\nHippomedon, vade, o primis puer inclyte bellis\nArcas, et Argolicae Capaneu iam maxime turmae.â€™\nMoti omnes, sed primus abit primusque repertum\nAstaciden medio Capaneus e pulvere tollit\nspirantem laevaque super cervice reportat,\nterga cruentantem concussi vulneris unda:\nqualis ab Arcadio rediit Tirynthius antro\ncaptivumque suem clamantibus intulit Argis.\nErigitur Tydeus voltuque occurrit et amens\nlaetitiaque iraque, ut singultantia vidit\nora trahique oculos seseque adgnovit in illo,\nimperat abscisum porgi, laevaque receptum\nspectat atrox hostile caput, gliscitque tepentis\nlumina torva videns et adhuc dubitantia figi.\ninfelix contentus erat: plus exigit ultrix\nTisiphone; iamque inflexo Tritonia patre\nvenerat et misero decus immortale ferebat,\natque illum effracti perfusum tabe cerebri\naspicit et vivo scelerantem sanguine fauces â€”\nnec comites auferre valent â€” : stetit aspera Gorgon\ncrinibus emissis rectique 'ante ora cerastae\nvelavere deam; fugit aversata iacentem,\nnec prius astra subit, quam mystica lampas et insons\nElisos multa purgavit lumina lympha.\nAsperat Aonios rabies audita cruenti\nTydeos; ipsi etiam minus ingemuere iacentem\nInachidae, culpantque virum et rupisse queruntur\nfas odii; quin te, divum implacidissime, quamquam\npraecipuum tunc caedis opus, Gradive, furebas,\noffensum virtute\nferunt, nec comminus ipsum\nora, sed et trepidos alio torsisse iugales,\nergo profanatum Melanippi funus acerbo\nvolnere non aliis ultum Cadmeia pubes\ninsurgunt stimulis, quam si turbata sepulcris\nossa patrum monstrisque datae crudelibus urnae,\naccendit rex ipse super: â€˜quisquamne Pelasgis\nmitis adhuc hominemque gerit? iam morsibus uncis â€”\npro furor! usque adeo tela exsatiavimus! â€” artus\ndilacerant. nonne Hyrcanis bellare putatis\ntigribus, aut saevos Libyae contra ire leones?\net nunc ille iacet — pulchra o solacia leti! —\nore tenens hostile caput, dulcique nefandus\nimmoritur tabo; nos ferrum immite facesque,\nillis nuda odia, et feritas iam non eget armis.\nsic pergant rabidi claraque hac laude fruantur,\ndum videas haec, summepater. sed enim hiscere campos\nconquesti terraeque fugam mirantur; an istos\nvel sua portet humus?â€™ magno sic fatus agebat\nprocursu fremituque viros, furor omnibus idem\nTydeos invisi spoliis raptoque potiri\ncorpore, non aliter subtexunt astra catervae\nincestarum avium, longe quibus aura nocentem\naera desertasque tulit sine funere mortes;\nillo avidae cum voce ruunt, sonat arduus aether\nplausibus, et caelo volucres cessere minores.\nFama per Aonium rapido vaga murmure campum\nspargitur in turmas, solito pernicior index\ncum lugenda refert, donec, cui maxima fando\ndamna vehit, trepidas lapsa est Polynicis ad aures.\nderiguit iuvenis lacrimaeque haesere paratae,\net cunctata fides; nimium nam cognita virtus\nOenidae credi letum suadetque vetatque.\nsed postquam haud dubio clades auctore reperta est,\nnox oculos mentemque rapit; tum sanguine fixo\nmembra simul, simul arma ruunt: madet ardua fletu\niam galea atque ocreae clipeum excepere cadentem.\nit maestus genua aegra trahens hastamque sequentem,\nvulneribus ceu mille gravis totosque per artus\nsaucius, absistunt socii monstrantque gementes.\ntandem ille abiectis, vix quae portaverat, armis\nnudus in egregii vacuum iam corpus amici\nprocidit et tali lacrimas cum voce profudit:\nâ€˜hasne tibi, armorum spes o suprema meorum,\nOenide, grates, haec praemia digna rependi,\nnudus ut invisa Cadmi tellure iaceres\nsospite me? nunc exsul ego aeternumque fugatus,\nquando alius misero ac melior mihi frater ademptus.\nnec iam sortitus veteres regnique nocentis\nperiurum diadema peto: quo gaudia tanti\nempta mihi aut sceptrum, quod non tua dextera tradet?\nite, viri, solumque fero me linquite fratri:\nnil opus arma ultra temptare et perdere mortes;\nite, precor; quid iam dabitis mihi denique maius?\nTydea consumpsi! quanam hoc ego morte piabo?\no socer, o Argi! et primae bona iurgia noctis,\nalternaeque manus et longi pignus amoris\nira brevis; non me ense tuo tunc, maxime Tydeu,\n— et poteras — nostri mactatum in limine Adrasti!\nquin etiam Thebas me propter et impia fratris\ntecta libens, unde haud alius remeasset, adisti,\nceu tibimet sceptra et proprios laturus honores,\niam Telamona pium, iam Thesea fama tacebat â€”\nqualis et ecce iaces! quae primum vulnera mirer?\nquis tuus hic, quis ab hoste cruor? quae te agmina quive\ninnumeri stravere globi? num fallor, et ipse\ninvidit pater et tota Mars impulit hasta?â€™\nsic ait, et maerens etiamnum lubrica tabo\nora viri terget lacrimis dextraque reponit.\nâ€˜tune meos hostes hucusque exosus, et ultra\nsospes ego?â€™ exuerat vagina turbidus ensem\naptabatque neci: comites tenuere, socerque\ncastigat bellique vices ac fata revolvens\nsolatur tumidum, longeque a corpore caro\npaulatim, unde dolor letique animosa voluntas,\namovet ac tacite ferrum inter verba reponit.\nducitur amisso qualis consorte laborum\ndeserit inceptum media inter iugera sulcum\ntaurus iners colloque iugum deforme remisso\nparte trahit, partem lacrimans sustentat arator.\nEcce autem hortatus Eteoclis et arma secuti,\nlecta manus, iuvenes, quos nec Tritonia bello,\nnec prope conlata sprevisset cuspide Mavors,\nadventant; contra conlecta ut pectora parmae\nfixerat atque hastam longe protenderat, haeret\narduus Hippomedon: ceu fluctibus obvia rupes,\ncui neque de caelo metus et fracta aequora cedunt,\nstat cunctis immota minis, fugit ipse rigentem\npontus et ex alto miserae novere carinae.\ntunc prior Aonides — validam simul eligit hastam —\nâ€˜non pudet hos manes, haec infirmantia bellum\nfunera dis coram et caelo inspectante tueri?\nscilicet egregius sudor memorandaque virtus\nhanc tumulare feram, ne non maerentibus Argos\nexsequiis lacrimandus eat mollique feretro\ninfandam eiectans saniem! dimittite curam;\nnullae illum volucres, nulla impia monstra nec ipse,\nsi demus, pius ignis edat.â€™ nec plura, sed ingens\nintorquet iaculum, duro quod in aere moratum\ntransmissumque tamen clipei stetit orbe secundo,\ninde Pheres acerque Lycus; sed cassa Pheretis\nhasta redit, Lycus excelso terrore comantem\nperstringit galeam; convulsae cuspide longe\ndiffugere iubae patuitque ingloria cassis,\nipse nec ire retro, nec in obvia concitus arma\nexsilit, inque eadem sese vestigia semper\nobversus cunctis profert recipitque, nec umquam\nlongius indulget dextrae motusque per omnes\ncorpus amat, corpus servans circumque supraque\nvertitur, imbellem non sic amplexa iuvencum\ninfestante lupo tunc primum feta tuetur\nmater et ancipiti circumfert cornua gyro;\nipsa nihil metuens sexusque oblita minoris\nspumat et ingentes imitatur femina tauros,\ntandem intermissa iaculantum nube potestas\nreddere tela fuit; iamque et Sicyonius Alcon\nvenerat auxilio, Pisaeaque praepetis Idae\nturma subit cuneumque replent, his laetus in hostes\nLernaeam iacit ipse trabem, volat illa sagittis\naequa fuga mediumque nihil cunctata Politen\ntransabit et iuncti clipeum cavat improba Mopsi.\nPhocea tum Cydona Tanagraeumque Phalanthum\natque Erycem, hunc retro conversum et tela petentem,\ndum spes nulla necis, crinito a vertice figit;\nfaucibus ille cavis hastam non ore receptam\nmiratur moriens, pariterque et murmure plenus\nsanguis et expulsi salierunt cuspide dentes,\nausus erat furto dextram eiectare Leonteus,\npone viros atque arma latens, positumque trahebat\nprenso crine caput: vidit, quamquam undique crebrae,\nHippomedon, ante ora minae, saevoque protervam\nabstulit ense manum; simul increpat: â€˜hanc tibi Tydeus,\nTydeus ipse rapit; post et confecta virorum\nfata time magnosque miser fuge tangere manes!â€™\nter Cadmea phalanx torvum abduxere cadaver,\nter retrahunt Danai: Siculi velut anxia puppis\nseditione maris nequiquam obstante magistro\nerrat et averso redit in vestigia velo.\nNon ibi Sidoniac valuissent pellere coepto\nHippomedonta manus, non illum impacta moverent\ntormenta oppositum, formidatique superbis\nturribus impulsus temptato umbone redissent.\nsed memor Elysii regis noxasque recensens\nTydeos in medios astu subit impia campos\nTisiphone: sensere acies subitusque cucurrit\nsudor equis sudorque viris, quamquam ore remisso\nInachium Angebat Halyn; nusquam impius ignis\nverberaque, et iussi tenuere silentia crines,\narma gerit iuxtaque feri latus Hippomedontis\nblanda genas vocemque venit, tamen ille loquentis\nextimuit vultus admiraturque timorem.\nilla autem lacrimans tu nunc ait, â€˜inclyte, frustra\nexanimes socios inhumataque corpora Graium â€”\nscilicet is nobis metus, aut iam cura sepulcri? â€”\nprotegis; ipse manu Tyria tibi captus Adrastus\nraptatur, teque ante alios, te voce manuque\ninvocat; heu qualem lapsare in sanguine vidi,\nexutum canos lacero diademate crines!\nnec procul hinc, adverte oculos; ubi plurimus ille\npulvis, ubi ille globus.â€™ paulum stetit anxius heros\nlibrabatque metus; premit aspera virgo: â€˜quid haeres?\nimus? an hi retinent manes, et vilior ille\nqui superest?â€™ miserum sociis opus et sua mandat\nproelia et unanimi vadit desertor amici,\nrespiciens tamen et revocent si forte paratus.\ninde legens turbata trucis vestigia divae\nhuc illuc frustra ruit avius, impia donec\nEumenis ex oculis reiecta caerula parma\nfugit et innumeri galeam rupere cerastae.\naspicit infelix discussa nube quietos\nInachidas currumque nihil metuentis Adrasti.\nEt Tyrii iam corpus habent, iam gaudia magnae\ntestantur voces, victorque ululatus aderrat\nauribus occultoque ferit praecordia luctu,\nducitur hostili — pro dura potentia fati! —\nTydeus ille solo, modo cui Thebana sequenti\nagmina, sive gradus seu frena effunderet, ingens\nlimes utrimque datus; numquam arma manusque quiescunt,\nnulla viri feritas: iuvat ora rigentia leto\net formidatos impune lacessere vultus.\nhic amor, hoc una timidi fortesque sequuntur\nnobilitare manus, infectaque sanguine tela\nconiugibus servant parvisque ostendere natis,\nsic ubi Maura diu populatum rura leonem,\nquem propter clausique greges vigilantque magistri,\npastorum lassae debellavere cohortes:\ngaudet ager, magno subeunt clamore coloni,\npraecerpuntque iubas immaniaque ora recludunt\ndamnaque commemorant, seu iam sub culmine fixus\nexcubat, antiquo seu pendet gloria luco.\nAt ferus Hippomedon quamquam iam sentit inane\nauxilium et seram rapto pro corpore pugnam,\nit tamen et caecum rotat inrevocabilis ensem,\nvix socios hostesque, nihil dum tardet euntem,\nsecernens; sed caede nova iam lubrica tellus\narmaque seminecesque viri currusque soluti\nimpediunt laevumque femur, quod cuspide fixum\nregis Echionii, sed dissimulaverat ardens,\nsive ibi nescierat. maestum videt Hoplea tandem;\nTydeos hic magni fidus comes et modo frustra\narmiger alipedem prona cervice tenebat\nfatorum ignarum domini solumque frementem,\nquod vacet inque acies audentior ille pedestres,\nhunc aspernantem tumido nova pondera tergo â€”\nunam quippe manum domitis expertus ab annis â€”\ncorripit adfaturque: â€˜quid o nova fata recusas,\ninfelix sonipes? numquam tibi dulce superbi\nregis onus; non iam Aetolo satiabere campo\ngaudentemque iubam per stagna Acheloia solves,\nquod superest, caros, i, saltem ulciscere manes\naut sequere, extorrem ne tu quoque laeseris umbram\ncaptivus tumidumque equitem post Tydea portes.â€™\naudisse accensumque putes: hoc fulmine raptum\nabstulit et similes minus indignatur habenas.\nsemifer aeria talis Centaurus ab Ossa\ndesilit in valles, ipsum nemora alta tremiscunt,\ncampus equum, trepidi cursu glomerantur anhelo\nLabdacidae, premit ille super, necopinaque ferro\ncolla metens linquit truncos post terga cadentes.\nventum erat ad fluvium; solito tunc plenior alveo\n— signa mali — magna se mole Ismenos agebat.\nilla brevis requies, illo timida agmina lassam\nde campis egere fugam; stupet hospita belli\nunda viros claraque armorum incenditur umbra,\ninsiluere vadis, magnoque fragore solutus\nagger et adversae latuerunt pulvere ripae,\nille quoque hostiles saltu maiore per undas\ninruit attonitis — longum dimittere habenas —\nsicut erat, tantum viridi defixa parumper\ncaespite populeo commendat spicula trunco.\ntunc vero exanimes tradunt rapientibus ultro\narma vadis: alii demissa casside, quantum\ntendere conatus animae valuere sub undis,\nturpe latent; multi fluvium transmittere nando\nadgressi, sed vincla tenent laterique repugnat\nbalteus et madidus deducit pectora thorax,\nqualis caeruleis tumido sub gurgite terror\npiscibus, arcani quotiens devexa profundi\nscrutantem delphina vident; fugit omnis in imos\nturba lacus viridesque metu stipantur in algas;\nnec prius emersi, quam summa per aequora flexus\nemicet et visis malit certare carinis:\ntalis agit sparsos mediisque in fluctibus heros\nfrena manu pariter, pariter regit arma, pedum quem\nremigio sustentat equus2; consuetaque campo\nfluctuat et mersas levis ungula quaerit harenas.\nsternit Iona Chromis, Chromin Antiphos, Antiphon Hypseus,\nHypseus Astyagen evasurumque relicto\namne Linum, ni fata vetent et stamine primo\nablatum tellure mori. premit agmina Thebes\nHippomedon, turbat Danaos Asopius Hypseus:\namnis utrimque timet, crasso vada mutat uterque\nsanguine, et e fluvio neutri fatale reverti,\niam laceri pronis volvuntur cursibus artus\noraque et abscisae redeunt in pectora dextrae,\nspicula iam clipeosque leves arcusque remissos\nunda vehit, galeasque vetant descendere cristae:\nsumma vagis late sternuntur flumina telis,\nima viris; illic luctantur corpora leto,\nefflantesque animas retro premit obvius amnis.\nFlumineam rapiente vado puer Argipus ulmum\nprenderat, insignes umeros ferus ense Menoeceus\namputat; ille cadens, nondum conamine adempto,\ntruncus in excelsis spectat sua bracchia ramis.\nHypseos hasta Tagen ingenti vulnere mersit,\nille manet fundo, rediit pro corpore sanguis,\ndesiluit ripis fratrem rapturus Agenor\nheu! miser et tenuit, sed saucius ille levantem\ndegravat amplexu: poterat resolutus Agenor\nemersisse vadis, piguit sine fratre reverti.\nsurgentem dextra Capetum vulnusque minantem\nsorbebat rapidus nodato gurgite vertex;\niam voltu, iam crine latet, iam dextera nusquam,\nultimus abreptas ensis descendit in undas,\nmille modis leti miseros mors una fatigat.\ninduit a tergo Mycalesia cuspis Agyrten;\nrespexit: nusquam auctor erat, sed concita tractu\ngurgitis effugiens invenerat hasta cruorem.\nFigitur et validos sonipes Aetolus in armos,\nexsiluitque alte vi mortis et aera pendens\nverberat; haud tamen est turbatus fulmine ductor,\nsed miseratur equum, magnoque ex volnere telum\nexuit ipse gemens et sponte remisit habenas.\ninde pedes repetit pugnas gressuque manuque\ncertior, et segnem Nomium fortemque Mimanta\nThisbaeumque Lichan Anthedoniumque Lycetum\ncontinuat ferro geminasque e fratribus unum\nThespiaden; eadem poscenti fata Panemo:\nvive superstes ait, â€˜diraeque ad moenia Thebes\nsolus abi, miseros non decepture parentes.\ndi bene, quod pugnas rapidum deiecit in amnem\nsanguinea Bellona manu: trahit unda timentes\ngurgite gentili, nuda nee flebilis umbra\nstridebit vestros Tydeus inhumatus ad ignes;\nibitis aequoreis crudelia pabula monstris,\nillum terra vehit suaque in primordia solvet.â€™\nsic premit adversos et acerbat vulnera dictis\nac nunc ense furit, nunc tela natantia captans\ningerit: innuptae comitem Therona Dianae,\nruricolamque Gyen cum fluetivago Ergino,\nintonsumque Hersen contemptoremque profundi\nCrethea, nimbosam qui saepe Caphereos arcem\nEuboicasque hiemes parva transfugerat alno.\nquid non fata queant? traiectus pectora ferro\nvolvitur in fluctus, heu cuius naufragus undae!\nte quoque sublimi tranantem flumina curru,\ndum socios, Pharsale, petis, resupinat ademptis\nDorica cuspis equis; illos violentia saevi\ngurgitis infelixque iugi concordia mergit.\nNune age, quis tumidis magnum inclinarit in undis\nHippomedonta labor, cur ipse excitus in arma\nIsmenos, doctae nosse indulgete sorores:\nvestrum opus ire retro et senium depellere famae,\ngaudebat Fauno Nymphaque Ismenide natus\nmaternis bellare tener Crenaeus in undis,\nCrenaeus, cui prima dies in gurgite fido\net natale vadum et virides cunabula ripae,\nergo ratus nihil Elysias ibi posse Sorores,\nlaetus adulantem nunc hoc, nunc margine ab illo\ntransit avum: levat unda gradus, seu defluus ille,\nsive obliquus eat; nec cum subit obvius, ullas\nstagna dedere moras pariterque revertitur amnis,\nnon Anthedonii tegit hospitis inguina pontus\nblandior, aestivo nec se magis aequore Triton\nexserit, aut carae festinus ad oscula matris\ncum remeat tardumque ferit delphina Palaemon.\narma decent umeros, clipeusque insignis et auro\nlucidus Aoniae caelatur origine gentis.\nSidonis hic blandi per candida terga iuvenci,\niam secura maris, teneris iam cornua palmis\nnon tenet, extremis adludunt aequora plantis;\nire putes clipeo fluctusque secare iuvencum.\nadiuvat unda fidem pelago nec discolor amnis,\ntunc audax pariter telis et voce proterva\nHippomedonta petit: â€˜non haec fecunda veneno\nLerna. nec Herculeis haustae serpentibus undae:\nsacrum amnem, sacrum — et miser experiere! — deumque\naltrices inrumpis aquas.â€™ nihil ille, sed ibat\ncomminus; opposuit cumulo se densior amnis\ntardavitque manum, vulnus tamen illa retentum\npertulit atque animae tota in penetralia sedit.\nhorruit unda nefas, silvae flevistis utraeque,\net. graviora cavae sonuerunt murmura ripae.\nultimus ille sonus moribundo emersit ab ore:\nmater! in hanc miseri ceciderunt flumina vocem.\nAt genetrix coetu glaucarum cincta sororum\nprotinus icta malo vitrea de valle solutis\nexsiluit furibunda comis, ac verbere crebro\noraque pectoraque et viridem scidit horrida vestem,\nutque erupit aquis iterumque iterumque trementi\ningeminat Crenaee sono: nusquam ille, sed index\ndesuper, a miserae nimium noscenda parenti,\nparma natat; iacet ipse procul, qua mixta supremum\nIsmenon primi mutant confinia ponti,\nfluctivagam sic saepe domum madidosque penates\nAlcyone deserta gemit, cum pignora saevus\nAuster et algentes rapuit Thetis invida nidos,\nmergitur orba iterum, penitusque occulta sub undis\nlimite non uno, liquidum qua subter eunti\nlucet iter, miseri nequaquam funera nati\nvestigat, plangitque tamen; saepe horridus amnis\nobstat, et obducto caligant sanguine visus,\nilla tamen praeceps in tela offendit et enses\nscrutaturque manu galeas et prona reclinat\ncorpora; nec ponto submota intrabat amaram\nDorida, possessum donec iam fluctibus altis\nNereidum miserata cohors ad pectora matris\nimpulit, illa manu ceu vivum amplexa reportat\ninsternitque toris riparum atque umida siccat\nmollibus ora comis, atque haec ululatibus addit:\nâ€˜ hoc tibi semidei munus tribuere parentes\nnee mortalis avus? sic nostro in gurgite regnas?\nmitior haec misero discors alienaque tellus,\nmitior unda maris, quae iuxta flumina corpus\nrettulit et miseram visa exspectasse parentem.\nhine mei vultus? haec torvi lumina patris?\nhi crines undantis avi? tu nobile quondam\nundarum nemorumque decus, quo sospite maior\ndiva et Nympharum longe regina ferebar.\nheu ubinam ille frequens modo circa limina matris\nambitus orantesque tibi servire Napaeae?\ncur nunc te, melius saevo mansure profundo,\namplexu misero tumulis, Crenaee, reporto\nnon mihi? nec tantae pudet heu miseretque ruinae,\ndure parens? quae te alta et ineluctabilis imo\ncondidit amne palus, quo nec iam cruda nepotis\nfunera, nec nostri valeant perrumpere planctus?\necce furit iactatque tuo se in gurgite maior\nHippomedon, illum ripaeque undaeque tremiscunt,\nillius impulsu nostrum bibit unda cruorem:\ntu piger et trucibus facilis servire Pelasgis.\nad cineres saltem supremaque iusta tuorum,\nsaeve, veni, non hic solum accensure nepotem.â€™\nhis miscet planctus multumque indigna cruentat\npectora, caeruleae referunt lamenta sorores:\nqualiter Isthmiaco nondum Nereida portu\nLeucothean planxisse ferunt, dum pectore anhelo\nfrigidus in matrem saevum mare respuit infans.\nAt pater arcano residens Ismenos in antro,\nunde aurae nubesque bibunt atque imbrifer arcus\npascitur et Tyrios melior venit annus in agros,\nut lamenta procul, quamquam obstrepit ipse, novos-que\naccepit natae gemitus, levat aspera musco\ncolla gravemque gelu crinem, ceciditque soluta\npinus adulta manu dimissaque volvitur urna.\nillum per ripas annoso scrupea limo\nora exsertantem silvae fluviique minores\nmirantur: tantus tumido de gurgite surgit,\nspumosum attollens apicem lapsuque sonoro\npectora caerulcae rivis manantia barbae.\nobvia cognatos gemitus casumque nepotis\nNympharum docet una patrem monstratque cruentum\nauctorem dextramque premit: stetit arduus alto\namne, manuque genas et nexa virentibus ulvis\ncornua concutiens sic turbidus ore profundo\nincipit: â€˜huncne mihi, superum regnator, honorem,\nquod totiens hospesque tuis et conscius actis â€”\nnec memorare timor â€” falsa nunc improba fronte\ncornua, nunc vetitam currus deiungere Phoeben,\ndotalesque rogos deceptaque fulmina vidi\npraecipuosque alui natorum? an vilis et illis\ngratia? ad hunc certe repsit Tirynthius amnem,\nhac tibi flagrantem Bromium restinximus unda.\naspice, quas fluvio caedes, quae funera portem,\ncontinuus telis alioque adopertus acervo.\nomne vadum belli series tenet, omnis anhelat\nunda nefas, subterque animae supraque recentes\nerrant et geminas iungunt caligine ripas.\nille ego clamatus sacris ululatibus amnis,\nqui molles thyrsos Baccheaque cornua puro\nfonte lavare feror, stipatus caedibus artas\nin freta quaero vias; non Strymonos impia tanto\nstagna cruore natant, non spumifer altius Hebrus\nGradivo bellante rubet, nee te admonet altrix\nunda tuasque manus, iam pridem oblite parentum\nLiber? an Eous melius pacatur Hydaspes?\nat tu, qui tumidus spoliis et sanguine gaudes\ninsontis pueri, non hoc ex amne potentem\nInachon aut saevas victor revehere Mycenas,\nni mortalis ego et tibi ductus ab aethere sanguis.â€™\nSic ait infrendens et sponte furentibus undis\nsigna dedit: mittit gelidus montana Cithaeron\nauxilia antiquasque nives et pabula brumae\nire iubet; frater tacitas Asopos eunti\nconciliat vires et hiulcis flumina venis\nsuggerit. ipse .cavae scrutatur viscera terrae\nstagnaque torpentesque lacus pigrasque paludes\nexcutit, atque avidos tollens ad sidera voltus\numentes nebulas exhaurit et aera siccat.\niamque super ripas utroque exstantior ibat\naggere, iam medium modo qui superaverat amnem\nHippomedon intactus aquis umerosque manusque,\nmiratur crevisse vadum seseque minorem,\nhinc atque hinc tumidi fluctus animosaque surgit\ntempestas instar pelagi, cum Pliadas haurit\naut nigrum trepidis impingit Oriona nautis,\nnon secus aequoreo iactat Teumesius amnis\nHippomedonta salo, semperque umbone sinistro\ntollitur et clipeum nigrante supervenit aestu\nspumeus adsultans, fractaque refunditur unda\net cumulo maiore redit; nec mole liquenti\ncontentus carpit putres servantia ripas\narbusta annosasque trabes eiectaque fundo\nsaxa rotat, stat pugna impar amnisque virique,\nindignante deo; nec enim dat terga nec ullis\nfrangitur ille minis, venientesque obvius undas\nintrat et obiecta dispellit flumina parma,\nstant terra fugiente gradus, et poplite tenso\nlubrica saxa tenet, genibusque obnixus et haerens\nsubruta fallaci servat vestigia limo,\nsic etiam increpitans: â€˜unde haec, Ismene, repente\nira tibi? quove has traxisti gurgite vires,\nimbelli famulate deo solumque cruorem\nfemineis experte choris, cum Bacchica mugit\nbuxus et insanae maculant trieterida matres?â€™\ndixerat; atque illi sese deus obtulit ultro\nturbidus imbre genas et nube natantis harenae,\nnec saevit dictis, trunca sed pectora quercu\nter quater oppositi, quantum ira deusque valebat,\nimpulit adsurgens: tandem vestigia flexit\nexcussumque manu tegimen, conversaque lente\nterga refert, instant undae sequiturque labantem\namnis ovans; nec non saxis et grandine ferri\ndesuper infestant Tyrii geminoque repellunt\naggere, quid faciat bellis obsessus et undis?\nnec fuga iam misero, nec magnae copia mortis.\nStabat gramineae producta crepidine ripae\nundarum ac terrae dubio, sed amicior undis,\nfraxinus ingentique vadum possederat umbra,\nhuius opem — nam qua terras invaderet? — unca\narripuit dextra: nec pertulit illa trahentem;\nsed maiore super, quam stabat, pondere victa\nsolvitur, et qua stagna subit radice quibusque\narentem mordebat humum, demissa superne\niniecit sese trepido ripamque, nec ultra\npassa virum\nsubitae vallavit ponte ruinae,\nhuc undae coeunt, et ineluctabile caeno\nverticibusque cavis sidit crescitque barathrum,\niamque umeros, iam colla ducis sinuosa vorago\ncircuit: hic demum victus suprema fateri\nexclamat: ‘fluvione — pudet! — Mars inclyte, merges\nhanc animam, segnesque lacus et stagna subibo\nceu pecoris custos, subiti torrentis iniquis\ninterceptus aquis? adeone occumbere ferro\nnon merui?â€™ tandem precibus commota Tonantem\nIuno subit: â€˜quonam miseros, sator inclyte divum,\nInachidas, quonam usque premes? iam Pallas et odit\nTydea, iam rapto tacuerunt augure Delphi:\nen meus Hippomedon, cui gentis origo Mycenae\nArgolicique lares numenque ante omnia Iuno â€”\nsic ego fida meis? â€” pelagi crudelibus ibit\npraeda feris? certe tumidos supremaque victis\niusta dabas;\nubi Cecropiae post proelia flammae,\nTheseos ignis ubi est?â€™ non spernit coniugis aequas\nille preces, leviterque oculos ad moenia Cadmi\nrettulit, et viso sederunt flumina nutu.\nillius exsangues umeri et perfossa patescunt\npectora: ceu ventis alte cum elata resedit\ntempestas, surgunt scopuli quaesitaque nautis\nterra, et ab infestis descendunt aequora saxis.\nquid ripas tenuisse iuvat? premit undique nimbo\ntelorum Phoenissa cohors, nec tegmina membris\nulla, omnisque patet leto; tunc vulnera manant,\nquique sub amne diu stupuit cruor, aere nudo\nsolvitur et tenues venarum laxat hiatus,\nincertique labant undarum e frigore gressus,\nprocumbit, Getico qualis procumbit in Haemo\nseu Boreae furiis putri seu robore quercus\ncaelo mixta comas, ingentemque aera laxat:\nillam nutantem nemus et mons ipse tremiscit,\nqua tellure cadat, quas obruat ordine silvas,\nnon tamen aut ensem galeamve audacia cuiquam\ntangere; vix credunt oculis ingentiaque horrent\nfunera, et adstrictis accedunt comminus armis.\nTandem adiit Hypseus capulumque in morte tenenti\nextrahit et torvos laxavit casside vultus;\nitque per Aonios alte mucrone corusco\nsuspensam ostentans galeam et clamore superbit:\nâ€˜hic ferus Hippomedon, hic formidabilis ultor\nTydeos infandi debellatorque cruenti\ngurgitis!â€™ agnovit longe pressitque dolorem\nmagnanimus Capaneus, telumque immane lacerto\nhortatur librans: â€˜ades o mihi, dextera, tantum\ntu praesens bellis et inevitabile numen,\nte voco, te solam superum contemptor adoro.â€™\nsic ait, et voti sese facit ipse potentem,\nit tremibunda abies clipeum per et aerea texta\nloricae tandemque animam sub pectore magno\ndeprendit: ruit haud alio quam celsa fragore\nturris, ubi innumeros penitus quassata per ictus\nlabitur effractamque aperit victoribus urbem,\ncui super adsistens â€˜non infitiamur honorem\nmortis’ ait, ‘refer huc oculos, ego vulneris auctor;\nlaetus abi multumque aliis iactantior umbris!â€™\ntunc ensem galeamque rapit clipeumque revellit\nHypseos 4; exanimumque tenens super Hippomedonta\naccipe ait, â€˜simul hostiles, dux magne, tuasque\nexuvias, veniet cineri decus et suus ordo\nmanibus; interea iustos dum reddimus ignes,\nhoc ultor Capaneus operit tua membra sepulcro.â€™\nsic anceps dura belli vice mutua Grais\nSidoniisque simul nectebat vulnera Mavors:\nhic ferus Hippomedon, illic non segnior Hypseus\nfletur, et alterni praebent solacia luctus.\nTristibus interea somnum turbata figuris\ntorva sagittiferi mater Tegeatis ephebi,\ncrine dato passim plantisque ex more solutis,\nante diem gelidas ibat Ladonis ad undas\npurgatura malum fluvio vivente soporem,\nnamque per attonitas curarum pondere noctes\nsaepe et delapsas adytis, quas ipsa dicarat,\nexuvias, seque ignotis errare sepulcris\nextorrem nemorum Dryadumque a plebe fugatam,\nsaepe novos nati bello rediisse triumphos,\narmaque et alipedem notum comitesque videbat,\nnumquam ipsum, nunc ex umeris fluxisse pharetras,\neffigiesque suas simulacraque nota cremari,\npraecipuos sed enim illa metus portendere visa est\nnox miserae totoque erexit pectore matrem,\nnota per Arcadias felici robore silvas\nquercus erat, Triviae quam desacraverat ipsa\nelectam turba nemorum numenque colendo\nfecerat: hic arcus et fessa reponere tela,\narmaque curva suum et vacuorum terga leonum\nfigere et ingentes aequantia cornua silvas.\nvix ramis\nlocus, agrestes adeo omnia cingunt\nexuviae, et viridem ferri nitor impedit umbram,\nhanc, ut forte iugis longo defessa redibat\nvenatu, modo rapta ferox Erymanthidos ursae\nora ferens, multo proscissam vulnere cernit\ndeposuisse comam et rorantes sanguine ramos\nexspirare solo; quaerenti Nympha cruentas\nMaenadas atque hostem dixit saevisse Lyaeum.\ndum gemit et planctu circumdat pectus inani,\nabrupere oculi noctem maestoque cubili\nexsilit et falsos quaerit per lumina fletus.\nErgo ut in amne nefas merso ter crine piavit\nverbaque sollicitas matrum solantia curas\naddidit, armatae ruit ad delubra Dianae\nrore sub Eoo, notasque ex ordine silvas\net quercum gavisa videt, tunc limina divae\nadstitit et tali nequiquam voce precatur:\nâ€˜virgo potens nemorum, cuius non mollia signa\nmilitiamque trucem sexum indignata frequento\nmore nihil Graio â€” nec te gens aspera ritu\nColchis Amazoniaeve magis coluere catervae â€” :\nsi mihi non umquam thiasi ludusve protervae\nnoctis et, inviso quamvis temerata cubili,\nnon tamen aut teretes thyrsos aut mollia gessi\npensa, sed in tetricis et post conubia lustris\nsic quoque venatrix animumque innupta remansi:\nnec mihi secretis culpam occultare sub antris\ncura, sed ostendi prolem posuique trementem\nante tuos confessa pedes; nec degener ille\nsanguinis inque meos reptavit protinus arcus,\ntela puer lacrimis et prima voce poposcit:\nhunc mihi â€”\nquid trepidae noctes somnusque minantur?\nâ€” hunc, precor, audaci qui nunc ad proelia voto\nheu nimium tibi fisus abit, da visere belli\nvictorem, vel, si ampla peto, da visere tantum!\nhic sudet tuaque arma ferat, preme dira malorum\nsigna; quid in nostris, nemoralis Delia, silvis\nMaenades hostiles Thebanaque numina regnant?\nei mihi! cur penitus — simque augur cassa futuri! —\ncur penitus magnoque interpreter omine quercum?\nquod si vera sopor miserae praesagia mittit,\nper te maternos, mitis Dictynna, labores\nfraternumque decus, cunctis hune Age sagittis\ninfelicem uterum; miserae sine funera matris\naudiat ille prior!â€™ dixit, fletuque soluto\naspicit et niveae saxum maduisse Dianae.\nIllam diva ferox etiamnum in limine sacro\nexpositam et gelidas verrentem crinibus aras\nlinquit, et in mediis frondentem Maenalon astris\nexsuperat saltu gressumque ad moenia Cadmi\ndestinat, interior caeli qua semita lueet\ndis tantum, et cunctas iuxta videt ardua terras,\niamque fere medium Parnassi frondea praeter\ncolla tenebat iter, cum fratrem in nube corusca\naspicit haud solito visu: remeabat ab armis\nmaestus Echioniis, demersi funera lugens\nauguris. inrubuit caeli plaga sidere mixto,\noccursuque sacro pariter iubar arsit utrimque,\net coiere arcus et respondere pharetrae.\nille prior: â€˜scio, Labdacias, germana, cohortes\net nimium fortes ausum petis Arcada pugnas.\nfida rogat genetrix: utinam indulgere precanti\nfata darent! en ipse mei — pudet! — inritus arma\ncultoris frondesque sacras ad inania vidi\nTartara et in memet versos descendere vultus;\nnec tenui currus terraeque abrupta coegi,\nsaevus ego immeritusque coli. lugentia cernis\nantra, soror, mutasque domos: haec sola rependo\ndona pio comiti; nec tu peritura movere\nauxilia et maestos in vanum perge labores.\nfinis adest iuveni, non hoc mutabile fatum,\nnec te de dubiis fraterna oracula fallunt.â€™\n‘sed decus extremum certe ’ confusa vicissim\nvirgo refert, â€˜veraeque licet solacia morti\nquaerere, nec fugiet poenas, quicumque nefandam\ninsontis pueri scelerarit sanguine dextram\nimpius, et nostris fas sit saevire sagittis.â€™\nsic effata movet gressus libandaque fratri\nparcius ora tulit, Thebasque infesta petivit.\nAt pugna ereptis maior crudescit utrimque\nregibus, alternosque ciet vindicta furores.\nHypseos hinc turmae desolatumque magistro\nagmen, at hinc gravius fremit Hippomedontis adempti\norba cohors; praebent obnixi corpora ferro,\nidem ardor rabidis externum haurire cruorem\nac fudisse suum, nec se vestigia mutant:\nstat cuneo defixa acies, hostique cruento\ndant animas et terga negant 1: cum lapsa per auras\nvertice Dircaei velox Latonia montis\nadstitit; adgnoscunt colles notamque tremiscit\nsilva deam, saevis ubi quondam exserta sagittis\nfecundam lasso Nioben consumpserat arcu.\nIllum acies inter coepta iam caede superbum\nnescius armorum et primas tunc passus habenas\nvenator raptabat equus, quem discolor ambit\ntigris et auratis adverberat unguibus armos,\ncolla sedent nodis et castigata iubarum\nlibertas, nemorisque notae sub pectore primo\niactantur niveo lunata monilia dente,\nipse bis Oebalio saturatam murice pallam\nlucentesque auro tunicas â€” hoc neverat unum\nmater opus â€” tenui collectus in ilia vinclo,\ncornipedis laevo clipeum demiserat armo,\nense gravis nimio: tereti iuvat aurea morsu\nfibula, pendentes circum latera aspera cinctus,\nvaginaeque sonum tremulumque audire pharetrae\nmurmur et a cono missas in terga catenas;\ninterdum cristas hilaris iactare comantis\net pictum gemmis galeae iubar, ast ubi pugna\ncassis anhela calet, resoluto vertice nudus\nexoritur1: tunc dulce comae radiisque trementes\ndulce nitent visus et, quas dolet ipse morari,\nnondum mutatae rosea lanugine malae,\nnec formae sibi laude placet multumque severis\nasperat ora minis, sed frontis servat honorem\nira decens. dat sponte locum Thebana iuventus,\nnatorum memores, intentaque tela retorquent,\nsed premit et saevas miserantibus ingerit hastas,\nillum et Sidoniae iuga per Teumesia Nymphae\nbellantem atque ipso sudore et pulvere gratum\nlaudant, et tacito ducunt suspiria voto.\nTalia cernenti mitis subit alta Dianae\ncorda dolor, fletuque genas violata quod inquit,\nâ€˜nunc tibi, quod leti quaeram dea fida propinqui\neffugium? haecne ultro properasti in proelia, saeve\nac miserande puer? cruda heu festinaque virtus\nsuasit et hortatrix animosi gloria leti.\nscilicet angustum iamdudum urgentibus annis\nMaenalium tibi, parve, nemus, perque antra ferarum\nvix tutae sine matre viae, silvestria cuius\nnondum tela procax arcumque implere valebas.\net nunc illa meas ingentem plangit ad aras\ninvidiam surdasque fores et limina lassat:\ntu dulces lituos ululataque proelia gaudes\nfelix et miserae tantum moriture parenti.â€™\nne tamen extremo frustra morientis honori\nadfuerit, venit in medios caligine furva\nsaepta globos, primumque leves furata sagittas\naudacis tergo pueri caelestibus implet\ncoryton telis, quorum sine sanguine nullum\ndecidit; ambrosio tum spargit membra liquore,\nspargit equum, ne (pio videtur vulnere corpus\nante necem, cantusque sacros et conscia miscet\nmurmura, secretis quae Colchidas ipsa sub antris\nnocte docet monstratque feras quaerentibus herbas.\nTunc vero exserto circumvolat igneus arcu\nnec se mente regit, patriae matrisque suique\nimmemor, et nimium caelestibus utitur armis:\nut leo, cui parvo mater Gaetula cruentos\nsuggerit ipsa cibos, cum primum crescere sensit\ncolla iubis torvusque novos respexit ad ungues,\nindignatur ali, tandemque effusus apertos\nliber amat campos et nescit in antra reverti,\nquos, age, Parrhasio sternis, puer improbe, cornu?\nprima Tanagraeum turbavit harundo Coroebum\nextremo galeae primoque in margine parmae\nangusta transmissa via, stat faucibus unda\nsanguinis, et sacri facies rubet igne veneni,\nsaevius Eurytion, cui luminis orbe sinistro\ncallida\ntergeminis acies se condidit uncis.\nille trahens oculo plenam labente sagittam\nibat in auctorem: sed divum fortia quid non\ntela queant? alio geminatum lumine volnus\nexplevit tenebras; sequitur tamen improbus hostem,\nqua meminit, fusum donec prolapsus in Idan\ndecidit: hic saevi miser inter funera belli\npalpitat et mortem sociosque hostesque precatur.\naddit Abantiadas, insignem crinibus Argum\net male dilectum miserae Cydona sorori.\nilli perfossum telo patefacerat inguen\nhuic geminum obliqua traiecit harundine tempus,\nexsilit hac ferrum, velox hac pinna remansit:\nfluxit utrimque cruor, nulli tela aspera mortis\ndant veniam, non forma Lamum, non infula Lygdum,\nnon pubescentes texerunt Aeolon anni:\nAgitur ora\nLamus, fiet saucius inguina Lygdus,\nperfossus\ntelo niveam gemis, Aeole, frontem,\nte praeceps Euboea tulit, te candida Thisbe\nmiserat, hunc virides non excipietis Erythrae.\nnumquam cassa manus, nullum sine numine fugit\nmissile, nec requies dextrae, sonitumque priori\niungit harundo sequens, unum quis crederet arcum\naut unam saevire manum? modo derigit ictus,\nnunc latere alterno dubius conamina mutat,\nnunc fugit instantes et solo respicit arcu.\nEt iam mirantes indignantesque coibant\nLabdacidae, primusque Iovis de sanguine claro\nAmphion ignarus adhuc, quae funera campis\nille daret: â€˜quonam usque moram lucrabere fati,\no multum meritos puer orbature parentes?\nquin etiam menti tumor atque audacia gliscit,\ncongressus dum nemo tuos pugnamque minorem\ndignatur bellis, iramque relinqueris infra,\ni, repete Arcadiam mixtusque aequalibus illic,\ndum ferus hic vero desaevit pulvere Mavors,\nproelia lude domi: quodsi te maesta sepulcri\nfama movet, dabimus leto moriare virorum!â€™\niamdudum hune contra stimulis gravioribus ardet\ntrux Atalantiades — necdum ille quierat — et infit:\nâ€˜sera etiam in Thebas, quarum hic exercitus, arma\nprofero; quisnam adeo puer, ut bellare recuset\ntalibus? Arcadiae stirpem et fera semina gentis,\nnon Thebana vides: non me sub nocte silenti\nThyias Echionio genetrix famulata Lyaeo\nedidit, haud umquam deformis vertice mitras\ninduimus turpemque manu iactavimus hastam,\nprotinus adstrictos didici reptare per amnes\nhorrendasque domos magnarum intrare ferarum\net â€” quid plura loquar? ferrum mea semper et arcus\nmater habet, vestri feriunt cava tympana patres.â€™\nnon tulit Amphion vultumque et in ora loquentis\ntelum immane rotat; sed ferri lumine diro\nturbatus sonipes sese dominumque retorsit\nin latus atque avidam transmisit devius hastam,\nacrior hoc iuvenem stricto mucrone petebat\nAmphion, cum se medio Latonia campo\niecit et ante oculos omnis stetit obvia vultu.\nHaerebat iuveni devinctus amore pudico\nMaenalius Dorceus, cui bella suumque timorem\nmater et audaces pueri mandaverat annos.\nhuius tum vultu dea dissimulata profatur:\nâ€˜hactenus Ogygias satis infestasse catervas,\nParthenopaee, satis; miserae iam parce parenti,\nparce deis, quicumque favent.â€™ nec territus ille:\n‘hunc sine me — non plura petam — fidissime Dorceu,\nsternere humi, qui tela meis gerit aemula telis\net similes cultus et frena sonantia iactat.\nfrena regam, cultus Triviae pendebitis alto\nlimine,, captivis matrem donabo pharetris.â€™\naudiit et mixto risit Latonia fletu.\nviderat hanc caeli iamdudum in parte remota\nGradivum complexa venus, dumque anxia Thebas\ncommemorat Cadmumque viro caraeque nepotes\nHarmoniae, pressum tacito sub corde dolorem\ntempestiva movet: â€˜nonne hanc,Gradive, protervam\nvirginitate vides mediam se ferre virorum\ncoetibus? utque acies audax et Martia signa\ntemperet? en etiam donat praebetque necandos\ntot nostra de gente viros, huic tradita virtus,\nhuic furor? agrestes superest tibi figere dammas.â€™\ndesiluit iustis commotus in arma querellis\nBellipotens, cui sola vagum per inane ruenti\nIra comes, reliqui sudant ad bella Furores,\nnec mora, cum maestam monitu Letoida duro\nincrepat adsistens: â€˜non haec tibi proelia divum\ndat pater; armiferum ni protinus improba campum\ndeseris, huic aequam nosces nec Pallada dextrae.â€™\nquid faciat contra? premit hinc Mavortia cuspis,\nhinc plenae tibi, parve, colus, Iovis inde severi\nvultus: abit solo post haec evicta pudore.\nAt pater Ogygias Mavors circumspicit alas\nhorrendumque Dryanta movet, cui sanguinis auctor\nturbidus Orion, comitesque odisse Dianae (\ninde furit) patrium, hic turbatos arripit ense\nArcadas exarmatque ducem; cadit agmine longo\nCyllenes populus Tegeesque habitator opacae,\nAepytiique duces Telphusiacaeque phalanges,\nipsum autem et lassa fidit prosternere dextra,\nnec servat vires: etenim huc iam fessus et illuc\nmutabat turmas; urgent praesagia mille\nfuneris, et nigrae praecedunt nubila mortis,\niamque miser raros comites verumque videbat\nDorcea, iam vires paulatim abscedere sensit,\nsensit et exhaustas umero leviore pharetras;\niam minus atque minus fert arma puerque videtur\net sibi, cum torva clipei metuendus obarsit\nluce Dryas: tremor ora repens ac viscera torsit\nArcados; utque feri vectorem fulminis albus\ncum supra respexit olor, cupit hiscere ripam\nStrymonos et trepidas in pectora contrahit alas:\nsic iuvenem saevi conspecta mole Dryantos\niam non ira subit, sed leti nuntius horror,\narma tamen, frustra superos Triviamque precatus,\nmolitur pallens et surdos expedit arcus,\niamque instat telis et utramque obliquus in ulnam\ncornua contingit mucrone et pectora nervo,\ncum ducis Aonii magno cita turbine cuspis\nfertur in adversum nervique obliqua sonori\nvincla secat: pereunt ictus manibusque remissis\nvana supinato ceciderunt spicula cornu.\ntunc miser et frenos turbatus et arma remisit,\nvulneris impatiens, umeri quod tegmine dextri\nintrarat facilemque cutem: subit altera cuspis\ncornipedisque fugam succiso poplite sistit,\ntunc cadit ipse Dryas — mirum — nec vulneris umquam\nconscius: olim auctor teli causaeque patebunt.\nAt puer infusus sociis in devia campi\ntollitur — heu simplex aetas! — moriensque iacentem\nflebat equum; cecidit laxata casside vultus,\naegraque per trepidos exspirat gratia visus,\net prensis concussa comis ter colla quaterque\nstare negant, ipsisque nefas lacrimabile Thebis,\nibat purpureus niveo de pectore sanguis,\ntandem haec singultu verba incidente profatur:\nâ€˜labimur, i, miseram, Dorceu, solare parentem.\nilla quidem, si vera ferunt praesagia curae,\naut somno iam triste nefas aut omine vidit,\ntu tamen arte pia trepidam suspende diuque\ndecipito; neu tu subitus neve arma tenenti\nveneris, et tandem, cum iam cogere fateri,\ndic: merui, genetrix, poenas invita capesse;\narma puer rapui, nec te retinente quievi,\nnec tibi sollicitae tandem inter bella peperci,\nvive igitur potiusque animis irascere nostris,\net iam pone metus, frustra de colle Lycaei\nanxia prospectas, si quis per nubila longe\naut sonus aut nostro sublatus ab agmine pulvis:\nfrigidus et nuda iaceo tellure, nec usquam\ntu prope, quae voltus efflantiaque ora teneres.\nhunc tamen, orba parens, crinemâ€™ dextraque secandum\npraebuit â€˜hunc toto capies pro corpore crinem,\ncomere quem frustra me dedignante solebas,\nhuic dabis exsequias, atque inter iusta memento,\nne quis inexpertis hebetet mea tela lacertis\ndilectosque canes ullis agat amplius antris.\nhaec autem primis arma infelicia castris\nure, vel ingratae crimen suspende Dianae.â€™\nObruit Hesperia Phoebum nox umida porta,\nimperiis properata Iovis; nec castra Pelasgum\naut Tyrias miseratus opes, sed triste, tot extra\nagmina et immeritas ferro decrescere gentes,\npanditur immenso deformis sanguine campus:\nillic arma et equos, ibant quibus ante superbi,\nfuneraque orba rogis neglectaque membra relinquunt.\ntunc inhonora cohors laceris insignibus aegras\nsecernunt acies, portaeque, ineuntibus arma\nangustae populis, latae cepere reversos.\npar utrimque dolor; sed dant solacia Thebis\nquattuor errantes Danaum sine praeside turmae:\nceu mare per tumidum viduae moderantibus alni,\nquas deus et casus tempestatesque gubernant.\ninde animus Tyriis non iam sua castra, sed ultro\nhostilem servare fugam, ne forte Mycenas\ncontenti rediisse petant: dat tessera signum\nexcubiis, positaeque vices; dux noctis opertae\nsorte Meges ultroque Lycus, iamque ordine iusso\narma, dapes ignemque ferunt; rex firmat euntes:\n‘ victores Danaum — nec enim lux crastina longe,\nnec quae pro timidis intercessere tenebrae\nsemper erunt â€” augete animos et digna secundis\npectora ferte deis. iacet omnis gloria Lernae\npraecipuaeque manus: subiit ultricia Tydeus\nTartara, Mors subitam nigri stupet auguris umbram,\nIsmenos raptis tumet Hippomedontis opimis,\nArcada belligeris pudet adnumerare tropaeis.\nin manibus merces, nusquam capita ardua belli\nmonstrataeque ducum septena per agmina cristae;\nscilicet Adrasti senium fraterque iuventa\npeior et insanis Capaneus metuendus in armis.\nite age et obsessis vigilem circumdate flammam!\nnulli ex hoste metus: praedam adservatis opesque\niam vestras.â€™ sic ille truces hortatibus implet\nLabdacidas, iuvat exhaustos iterare labores:\nsicut erant â€” pulvis sudorque cruorque per artus\nmixtus adhuc â€” vertere gradum; vix obvia passi\nconloquia, amplexus etiam dextrasque suorum\nexcussere umeris, tum frontem aversaque terga\npartiti laterumque sinus, vallum undique cingunt\nignibus infestis, rabidi sic agmine multo\nsub noctem coiere lupi, quos omnibus agris\nnil non ausa fames longo tenuavit hiatu:\niam stabula ipsa premunt, torquet spes inrita fauces,\nbalatusque tremens pinguesque ab ovilibus aurae 3;\nquod superest, duris adfrangunt postibus ungues,\npectoraque et siccos minuunt in limine dentes.\nAt procul Argolici supplex in margine templi\ncoetus et ad patrias fusae Pelopeides aras\nsceptrifcrae Iunonis opem reditumque suorum\nexposcunt, pictasque fores et frigida voltu\nsaxa terunt parvosque docent procumbere natos,\ncondiderant iam vota diem; nox addita curas\niungit, et ingestis vigilant altaria flammis.\npeplum etiam dono, cuius mirabile textum\nnulla manu sterilis nec dissociata marito\nversarat, calathis castae velamina divae\nhaud spernenda ferunt, variis ubi plurima floret\npurpura picta modis mixtoque incenditur auro.\nipsa illic magni thalamo desponsa Tonantis,\nexpers conubii et timide positura sororem,\nlumine demisso pueri Iovis oscula libat\nsimplex et nondum furtis offensa mariti,\nhoc tunc Argolicae sanctum velamine matres\ninduerant ebur, et lacrimis questuque rogabant:\nâ€˜aspice sacrilegas Cadmeae paelicis arces,\nsiderei regina poli, tumulumque rebellem\ndisice et in Thebas aliud — potes — excute fulmen.’\nquid faciat? scit Fata suis contraria Grais\naversumque Iovem, sed nec periisse precatus\ntantaque dona velit; tempus tamen obvia magni\nfors dedit auxilii, videt alto ex aethere elusa\nmoenia et insomni vallum statione teneri:\nhorruit irarum stimulis motaque verendum\nturbavit diadema coma: non saevius arsit\nHerculeae cum matris onus geminosque Tonantis\nsecubitus vacuis indignaretur in astris.\nergo intempesta somni dulcedine captos\ndestinat Aonios leto praebere, suamque\norbibus accingi solitis iubet Irin et omne\nmandat opus. paret iussis dea clara polumque\nlinquit et in terras longo suspenditur arcu.\nStat super occiduae nebulosa cubilia noctis\nAethiopasque alios, nulli penetrabilis astro,\nlucus iners, subterque cavis grave rupibus antrum\nit vacuum in montem, qua desidis atria Somni\nsecurumque larem segnis Natura locavit,\nlimen opaca Quies et pigra Oblivio servant\net numquam vigili torpens Ignavia voltu.\nOtia vestibulo pressisque Silentia pinnis\nmuta sedent abiguntque truces a culmine ventos\net ramos errare vetant et murmura demunt\nalitibus, non hic pelagi, licet omnia clament\nlitora, non ullus caeli fragor; ipse profundis\nvallibus effugiens speluncae proximus amnis\nsaxa inter scopulosque tacet 1: nigrantia circum\narmenta, omne solo recubat pecus, et nova marcent\ngermina,\nterrarumque inclinat spiritus herbas,\nmille intus simulacra dei caelaverat ardens\nMulciber: hic haeret lateri redimita voluptas,\nhic comes in requiem vergens Labor, est ubi Baccho,\nest ubi Martigenae socium pulvinar Amori\nobtinet, interius tecti in penetralibus altis\net cum Morte iacet, nullique ea tristis imago\ncernitur, hae species, ipse autem umentia subter\nantra soporifero stipatos flore tapetas\nincubat; exhalant vestes et corpore pigro\nstrata calent, supraque torum niger efflat anhelo\nore vapor; manus haec fusos a tempore laevo\nsustentat crinis, haec cornu oblita remisit,\nadsunt innumero circum vaga Somnia vultu,\nvera simul falsis permixtaque tristia blandis,\nnoctis opaca cohors, trabibusque aut postibus haerent,\naut tellure iacent, tenuis, qua circuit aulam,\ninvalidusque nitor, primosque hortantia somnos\nlanguida succiduis exspirant lumina flammis.\nHuc se caeruleo libravit ab aethere virgo\ndiscolor: effulgent silvae, tenebrosaque Tempe\nadrisere deae, et zonis lucentibus icta\nevigilat domus; ipse autem nec lampade clara\nnec sonitu nec voce deae perculsus eodem\nmore iacet, donec radios Thaumantias omnis\nimpulit inque oculos penitus descendit inertes.\ntunc sic orsa loqui nimborum fulva creatrix:\nâ€˜ Sidonios te Iuno duces, mitissime divum\nSomne, iubet populumque trucis defigere Cadmi,\nqui nunc eventu belli tumefactus Achaeum\npervigil adservat vallum et tua iura recusat,\nda precibus tantis, rara est hoc posse facultas\nplacatumque Iovem dextra Iunone mereri.â€™\ndixit, et increpitans languentia pectora dextra,\nne pereant voces, iterumque iterumque monebat,\nille deae iussis vultu, quo nutat, eodem\nadnuit; excedit gravior nigrantibus antris\nIris et obtusum multo iubar excitat imbri.\nIpse quoque et volucrem gressum et ventosa citavit\ntempora, et obscuri sinuatam frigore caeli\nimplevit chlamydem, tacitoque per aethera cursu\nfertur et Aoniis longe gravis imminet arvis.\nillius aura solo volucres pecudesque ferasque\nexplicat, et penitus, quemcumque supervolat orbem,\nlanguida de scopulis sidunt freta, pignus haerent\nnubila, demittunt extrema cacumina silvae,\npluraque laxato ceciderunt sidera caelo.\nprimus adesse deum subita caligine sensit\ncampus, et innumerae voces fremitusque virorum\nsubmisere sonum; cum vero umentibus alis\nincubuit piceaque haud umquam densior umbra\ncastra subit, errare oculi resolutaque colla,\net medio adfatu verba imperfecta relinqui,\nmox et fulgentes clipeos et saeva remittunt\npila manu, lassique cadunt in pectora voltus,\net iam cuncta silent: ipsi iam stare recusant\ncornipedes, ipsos subitus cinis abstulit ignes.\nAt non et trepidis eadem sopor otia Grais\nsuadet, et adiunctis arcet sua nubila castris\nnoctivagi vis blanda dei: stant undique in armis\nfoedam indignantes noctem vigilesque superbos,\necce repens superis animum lymphantibus horror\nThiodamanta subit formidandoque tumultu\npandere fata iubet, sive hanc Saturnia mentem,\nsive novum comitem bonus instigabat Apollo,\nprosilit in medios, visu audituque tremendus\nimpatiensque dei, fragili quem mente receptum\nnon capit: exundant stimuli, nudusque per ora\nstat furor, et trepidas incerto sanguine tendit\nexhauritque genas — acies huc errat et illuc —\nsertaque mixta comis sparsa cervice flagellat,\nsic Phryga terrificis genetrix Idaea cruentum\nelicit ex adytis consumptaque bracchia ferro\nscire vetat; quatit ille sacras in pectora pinus\nsanguineosque rotat crines et vulnera cursu\nexanimat: pavet omnis ager respersaque cultrix\narbor, et attoniti currum erexere leones.\nventum ad consilii penetrale domumque verendam\nsignorum, magnis ubi dudum cladibus aeger,\nrerum extrema movens, frustra consultat Adrastus.\nstant circum subiti proceres, ut quisque perempto\nproximus, et magnis loca desolata tuentur\nregibus haud laeti seque huc crevisse dolentes,\nnon secus amisso medium cum praeside puppis\nfregit iter, subit ad vidui moderamina clavi\naut laterum custos, aut quem penes obvia ponto\nprora fuit: stupet ipsa ratis tardeque sequuntur\narma, nec accedit domino tutela minori.\nergo alacer trepidos sic erigit augur Achivos:\nâ€˜magna deum mandata, duces, monitusque verendos\nadvehimus, non hae nostro de pectore voces:\nille canit, cui me famulari et sumere vittas\nvestra fides, ipso non discordante, subegit.\nnox fecunda operum pulchraeque accommoda fraudi\npanditur augurio divom; vocat obvia virtus,\net poscit Fortuna manus, stupet obruta somno\nAonidum legio: tempus nunc funera regum\nulcisci miserumque diem; rapite arma morasque\nfrangite portarum: sociis hoc subdere flammas,\nhoc tumulare suos. equidem haec et Marte diurno\ndum res infractae pulsique in terga redimus â€”\nper tripodas iuro et rapti nova fata magistri â€”\nvidi, et me volucres circum plausere secundae.\nsed nunc certa fides, modo me sub nocte silenti\nipse, ipse adsurgens iterum tellure soluta,\nqualis erat — solos infecerat umbra iugales — ,\nAmphiaraus adit: non vanae monstra quietis,\nnec somno comperta loquor, 'tune' inquit, 'inertes Inachidas â€”\nredde haec Parnassia serta meosque\nredde deos â€” tantam patiere amittere noctem,\ndegener? haec egomet caeli secreta vagosque\nedocui lapsus? vade heia, ulciscere ferro\nnos saltem! ' dixit, meque haec ad limina visus\ncuspide sublata totoque impellere curru.\nquare agite, utendum superis; non comminus hostes\nsternendi: bellum iacet, et saevire potestas,\necqui aderunt, quos ingenti se adtollere fama\nnon pigeat, dum fata sinunt? iterum ecce benignae\nnoctis aves; sequor, et comitum licet agmina cessent,\nsolus eo! atque adeo venit ille et quassat habenas.â€™\nTalia vociferans noctem exturbabat, euntque\nnon secus accensi proceres, quam si omnibus idem\ncorde deus: flagrant comitari et iungere casus,\nter denos numero, turmarum robora, iussus\nipse legit; circa fremit indignata iuventus\ncetera, cur maneant castris ignavaque servent\notia: pars sublime genus, pars facta suorum,\npars sua, sortem alii clamant, sortem undique poscunt,\ngaudet in adversis animoque adsurgit Adrastus.\nvertice sic Pholoes volucrum nutritor equorum,\ncum fetura gregem pecoroso vere novavit,\nlaetatur cernens hos montis in ardua niti,\nhos innare vadis, certare parentibus illos;\ntunc vacuo sub corde movet, qui molle domandi\nferre iugum, qui terga boni, quis in arma tubasque\nnatus, ad Eleas melior quis surgere palmas:\ntalis erat turmae ductor longaevus Achivae.\nnec deest inceptis 2: â€˜unde haec tam sera repente\nnumina? qui fractos superi rediistis ad Argos?\nestne hic infelix virtus? gentique superstes\nsanguis, et in miseris animorum semina durant?\nlaudo equidem, egregii iuvenes, pulchraque meorum\nseditione fruor; sed fraudem et operta paramus\nproelia, celandi motus: numquam apta latenti\nturba dolo. servate animos, venit ultor in hostes\necce dies; tunc arma palam, tunc ibimus omnes.â€™\nhis tandem virtus iuvenum frenata quievit:\nnon aliter moto quam si pater Aeolus antro\nportam iterum saxo premat imperiosus et omne\nclaudat iter, iamiam sperantibus aequora ventis.\nInsuper Herculeum sibi iungit Agyllea vates\nActoraque: hic aptus suadere, hic robore iactat\nnon cessisse patri; comites tribus ordine deni,\nhorrendum Aoniis et contra stantibus agmen,\nipse novi gradiens furta ad Mavortia belli\nponit adoratas, Phoebea insignia, frondes,\nlongaevique ducis gremio commendat honorem\nfrontis, et oblatam Polynicis munere grato\nloricam galeamque subit, ferus Actora magno\nense gravat Capaneus, ipse haud dignatus in hostem\nire dolo superosque sequi, permutat Agylleus\narma trucis Nomii: quid enim fallentibus umbris\narcus et Herculeae iuvissent bella sagittae?\nInde per abruptas castrorum ex aggere pinnas,\nne gravis exclamet portae mugitus aenae,\npraecipitant saltu; nec longum, et protinus ingens\npraeda solo ceu iam exanimes multoque peracti\nense iacent.â€™ ite, o socii, quacumque voluptas\ncaedis inexhaustae, superisque faventibus, oro,\nsufficite!â€™ hortatur clara iam voce sacerdos,\nâ€˜cernitis expositas turpi marcore cohortes?\npro pudor! Argolicas hine ausi obsidere portas,\nhi servare viros?â€™ sic fatus, et exuit ensem\nfulmineum rapidaque manu morientia transit\nagmina, quis numeret caedes, aut nomine turbam\nexanimem signare queat? subit ordine nullo\ntergaque pectoraque et galeis inclusa relinquit\nmurmura permiscetque vagos in sanguine manes:\nhunc temere explicitum stratis, hunc sero remissis\ngressibus inlapsum clipeo et male tela tenentem,\ncoetibus hos mediis vina inter et arma iacentes,\nadclines clipeis alios, ut quemque ligatum\ninfelix tellure sopor supremaque nubes\nobruerat. nec numen abest, armataque Iuno\nlunarem quatiens exserta lampada dextra\npandit iter firmatque animos et corpora monstrat,\nsentit adesse deam, tacitus sed gaudia celat\nThiodamas; iam tarda manus, iam debile ferrum\net caligantes nimiis successibus irae.\nCaspia non aliter magnorum in strage iuvencum\ntigris, ubi immenso rabies placata cruore\nlassavitque genas et crasso sordida tabo\nconfudit maculas, spectat sua facta doletque\ndefecisse famem: victus sic augur inerrat\ncaedibus Aoniis; optet nunc bracchia centum\ncentenasque in bella manus; iam taedet inanes\nexhaurire minas, hostemque adsurgere mallet.\nParte alia segnes magno satus Hercule vastat\nSidonios Actorque alia, sua quemque cruento\nlimite turba subit: stagnant nigrantia tabo\ngramina, sanguineis nutant tentoria rivis;\nfumat humus, somnique et mortis anhelitus una\nvolvitur; haud quisquam visus aut ora iacentum\nerexit: tali miseris deus aliger umbra\nincubat et tantum morientia lumina solvit.\ntraxerat insomnis cithara ludoque suprema\nsidera iam nullos visurus Ialmenus ortus,\nSidonium paeana canens; huic languida cervix\nin laevum cogente deo mediaque iacebant\ncolla replicta\nlyra: ferrum per pectus Agylleus\nexigit aptatamque cava testudine dextram\npercutit et digitos inter sua fila trementes.\nproturbat mensas dirus liquor: undique manant\nsanguine permixti latices et Bacchus in altos\ncrateras paterasque redit, ferus occupat Actor\nimplicitum fratri Thamyrin, Tagus haurit Echetli\nterga coronati, Danaus caput amputat Hebri:\nnescius heu rapitur fatis, hilarisque sub umbras\nvita fugit mortisque ferae lucrata dolores.\nstratus humo gelida subter iuga fida rotasque\nCalpetus Aonios gramen gentile metentes\nproflatu terrebat equos: madida ora redundant\naccensusque mero sopor aestuat; ecce iacentis\nInachius vates iugulum fodit, expulit ingens\nvina cruor fractumque perit in sanguine murmur.\nfors illi praesaga quies, nigrasque gravatus\nper somnum Thebas et Thiodamanta videbat.\nQuarta soporiferae superabant tempora nocti,\ncum vacuae nubes et honor non omnibus astris,\nadflatusque fugit curru maiore Bootes,\niamque ipsum defecit opus, cum providus Actor\nThiodamanta vocat: â€˜satis haec inopina Pelasgis\ngaudia: vix ullos tanto reor agmine saevam\neffugisse necem, ni quos deformis in alto\nsanguine degeneres occultat vita; secundis\npone modum: sunt et diris sua numina Thebis.\nforsitan et nobis modo quae favere, recedunt.â€™\nparuit, et madidas tollens ad sidera palmas:\nâ€˜Phoebe, tibi exuvias monstratae praemia noctis\nnondum ablutus aquis — tibi enim haec ego sacra litavi —\ntrado ferus miles tripodum fidusque sacerdos,\nsi non dedecui tua iussa tulique prementem,\nsaepe veni, saepe hanc dignare inrumpere mentem,\nnunc tibi crudus honos, trunca arma cruorque virorum:\nat patrias si quando domos optataque, Paean,\ntempla, Lycie, dabis, tot ditia dona sacratis\npostibus et totidem voti memor exige tauros.â€™\ndixerat, et laetis socios revocabat ab armis.\nvenerat hos inter fato Calydonius Hopleus\nMaenaliusque Dymas, dilecti regibus ambo,\nregum ambo comites, quorum post funera maesti\nvitam indignantur. prior Arcada concitat Hopleus:\nâ€˜nullane post manes regis tibi cura perempti,\nclare Dyma, teneant quem iam fortasse volucres\nThebanique canes? patriae quid deinde feretis,\nArcades? en reduces contra venit aspera mater:\nfunus ubi? at nostro semper sub pectore Tydeus\nsaevit inops tumuli, quamvis patientior artus\nille nec abruptis adeo lacrimabilis annis,\nire tamen saevumque libet nullo ordine passim\nscrutari campum, mediasve inrumpere Thebas,â€™\nexcipit orsa Dymas; â€˜per ego haec vaga sidera iuro,\nper ducis errantes instar mihi numinis umbras,\nidem animus misero; comitem circumspicit olim\nmens humilis luctu, sed nunc prior ibo’ — viamque\nincohat et maesto conversus ad aethera voltu\nsic ait: â€˜arcanae moderatrix Cynthia noctis,\nsi te tergeminis perhibent variare figuris\nnumen et in silvas alio descendere voltu,\nille comes nuper nemorumque insignis alumnus,\nille tuus, Diana, puer â€” nunc respice saltem\n— quaeritur,’ incendit pronis dea cornibus almum\nsidus et admoto monstravit funera curru.\napparent campi Thebaeque altusque Cithaeron:\nsic ubi nocturnum tonitru malus aethera frangit\nIuppiter, absiliunt nubes et fulgure claro\nastra patent, subitusque oculis ostenditur orbis.\naccepit radios et eadem percitus Hopleus\nTydea luce videt; longe dant signa per umbras\nmutua laetantes, et amicum pondus uterque,\nceu reduces vitae saevaque a morte remissos,\nsubiecta cervice levant; nec verba, nec ausi\nflere diu: prope saeva dies iudexque minatur\nortus, eunt taciti per maesta silentia magnis\npassibus exhaustasque dolent pallere tenebras.\nInvida fata piis et fors ingentibus ausis\nrara comes, iam castra vident animisque propinquant,\net decrescit onus, subiti cum pulveris umbra\net sonus a tergo, monitu ducis acer agebat\nAmphion equites, noctem vigilataque castra\nexplorare datus, primusque per avia campi\nusque procul — necdum totas lux solverat umbras —\nnescio quid visu dubium incensumque moveri\ncorporaque ire videt; subitus mox fraude reperta\nexclamat: cohibete gradum quicumque! sed hostes\nesse patet: miseri pergunt anteire timentque\nnon sibi; tunc mortem trepidis minitatur et hastam\nexpulit, ac vanos alte levat eminus ictus,\nadfectans errare manum, stetit illa Dymantis\nante oculos, qui forte prior gressumque repressit.\nat non magnanimus curavit perdere iactus\nAepytus, et fixo transverberat Hoplea tergo\npendentisque etiam perstrinxit Tydeos armos,\nlabitur egregii nondum ducis immemor Hopleus,\nexspiratque tenens â€” felix, si corpus ademptum\nneseiat â€” et saevas talis descendit ad umbras.\nviderat hoc retro conversus et agmina sentit\niuncta Dymas, dubius precibusne subiret an armis\ninstantes; arma ira dabat, fortuna precari,\nnon audere iubet: neutri fiducia coepto,\ndistulit ira preces; ponit miserabile corpus\nante pedes, tergoque graves, quas forte ferebat,\ntigridis exuvias, in laevam torquet et obstat\nexsertum obiectans mucronem, inque omnia tela\nversus et ad caedem iuxta mortemque paratus:\nut lea, quam saevo fetam pressere cubili\nvenantes Numidae, natos erecta superstat\nmente sed\nincerta, torvum ac miserabile frendens;\nilla quidem turbare globos et frangere morsu\ntela queat, sed prolis amor crudelia vincit\npectora, et a media catulos circumspicit ira.\net iam laeva viro, quamvis saevire vetaret\nAmphion, erepta manus, puerique trahuntur\nora supina comis, serus tunc denique supplex\ndemisso mucrone rogat: â€˜moderatius, oro,\nducite, fulminei per vos cunabula Bacchi\nInoamque fugam vestrique Palaemonis annos!\nsi cui forte domi natorum gaudia, si quis\nhic pater, angusti puero date pulveris haustus\nexiguamque facem! rogat, en rogat ipse tacentis\nvoltus: ego infandas potior satiare volucres,\nme praebete feris, ego bella audere coegi.â€™\nimmo ait Amphion, â€˜regem si tanta cupido\ncondere, quae timidis belli mens, ede, Pelasgis,\nquid fracti exsanguesque parent; cuncta ocius effer,\net vita tumuloque ducis donatus abito.â€™\nhorruit et toto praecordia protinus Arcas\nimplevit capulo. summumne hoc cladibus inquit,\nâ€˜deerat, ut adflictos turparem ego proditor Argos?\nnil emimus tanti, nec sic velit ipse cremari.â€™\nsic ait. et magno proscissum volnere pectus\niniecit puero, supremaque murmura volvens:\n‘ hoc tamen interea mecum potiare sepulcro.’\ntales optatis regum in complexibus ambo,\npar insigne animis, Aetolus et inclytus Arcas,\negregias efflant animas letoque fruuntur.\nvos quoque sacrati, quamvis mea carmina surgant\ninferiore lyra, memores superabitis annos.\nforsitan et comites non aspernabitur umbras\nEuryalus Phrygiique admittet gloria Nisi.\nAt ferus Amphion, regi qui facta reportent\nedoceantque dolum captivaque corpora reddant,\nmittit ovans; clusis ipse insultare Pelasgis\ntendit et abscisos sociorum ostendere voltus,\ninterea reducem murorum e culmine Grai\nThiodamanta vident nec iam erumpentia celant\ngaudia, ut exsertos enses et caede recenti\narma rubere notant, novus adsilit aethera magnum\nclamor, et e summo pendent cupida agmina vallo\nnoscere quisque suos. volucrum sic turba recentum,\ncum reducem longo prospexit in aere matrem,\nire cupit contra summique e margine nidi\nexstat hians, iamiamque cadat, ni pectore toto\nobstet aperta parens et amantibus increpet alis.\ndumque opus arcanum et taciti compendia Martis\nenumerant laetisque suos complexibus implent\nHopleaque exquirunt tardumque Dymanta queruntur:\necce et Dircaeae iuxta dux concitus alae\nvenerat Amphion; non longum caede recenti\nlaetatus videt innumeris fervere catervis\ntellurem atque una gentem exspirare ruina,\nqui tremor elicita caeli de lampade tactis,\nhic fixit iuvenem, pariterque horrore sub uno\nvox, acies sanguisque perit, gemitusque parantem\nipse ultro convertit equus; fugit ala retorto\npulvere, nondum illi Thebarum claustra subibant,\net iam Argiva cohors nocturno freta triumpho\nprosilit in campos; per et arma et membra iacentum\ntaetraque congerie sola semianimumque cruorem\ncornipedes ipsique ruunt: gravis exterit artus\nungula, sanguineus lavat imber et impedit axes.\ndulce viris hac ire via, ceu tecta superbi\nSidonia atque ipsas calcent in sanguine Thebas.\nhortatur Capaneus: â€˜satis occultata, Pelasgi,\ndelituit virtus: nunc, nunc mihi vincere pulchrum\nteste die; mecum clamore et pulvere aperto\nite palam, iuvenes: sunt et mihi provida dextrae\nomina et\nhorrendi stricto mucrone furores.â€™\nsic ait; ardentes alacer succendit Adrastus\nArgolicusque gener, sequitur iam tristior augur,\niamque premunt muros â€” et adhuc nova funera narrat\nAmphion â€” miseramque intrarant protinus urbem,\nni Megareus specula citus exclamasset ab alta:\nclaude, vigil,subeunt hostes,claude undique portas!\nEst ubi dat vires nimius timor: ocius omnis\nporta coit; solas dum tardius artat Echion\nOgygias, audax animis Spartana iuventus\ninrupit, caesique ruunt in limine primo\nincola Taygeti Panopeus rigidique natator\nOebalus Eurotae; tuque, o spectate palaestris\nomnibus et nuper Nemeaeo in pulvere felix,\nAlcidama, primis quem caestibus ipse ligarat\nTyndarides, nitidi moriens convexa magistri\nrespicis: averso pariter deus occidit astro,\nte nemus Oebalium, te lubrica ripa Lacaenae\nvirginis et falso gurges cantatus olori\nflebit, Amyclaeis Triviae lugebere Nymphis,\net quae te leges praeceptaque fortia belli\nerudiit genetrix, nimium didicisse queretur.\ntalis Echionio Mavors in limine saevit.\nTandem umeris obnixus Acron et pectore toto\npronus Ialmenides aeratae robora portae\ntorserunt: quanta pariter cervice gementes\nprofringunt inarata diu Pangaea iuvenci.\npar operis iactura lucro, quippe hoste retento\nexclusere suos; cadit intra moenia Graius\nOrmenus, et pronas tendentis Amyntoris ulnas\nfundentisque preces penitus cervice remissa\nverba solo voltusque cadunt, colloque decorus\ntorques in hostiles cecidit per vulnus harenas.\nsolvitur interea vallum, primaeque recusant\nstare morae; iam se peditum iunxere catervae\nmoenibus: at patulas saltu transmittere fossas\nhorror equis, haerent trepidi atque immane paventes\nabruptum mirantur agi 2; nunc impetus ire\nmargine ab extremo, nunc sponte in frena recedunt.\nhi praefixa solo vellunt munimina, at illi\nportarum obiectus minuunt et ferrea sudant\nclaustra remoliri, trabibusque atque aere sonoro\npellunt saxa loco; pars ad fastigia missas\nexsultant haesisse faces, pars ima lacessunt\nscrutanturque cavas caeca testudine turres.\nAt Tyrii, quae sola salus, caput omne coronant\nmurorum, nigrasque sudes et lucida ferro\nspicula et arsuras caeli per inania glandes\nsaxaque in adversos ipsis avolsa rotabant\nmoenibus: exundant saevo fastigia nimbo,\narmataeque vomunt stridentia tela fenestrae,\nqualiter aut Malean aut alta Ceraunia supra\ncessantes in nube sedent nigrisque locantur\ncollibus et subitae saliunt in vela procellae:\ntalis Agenoreis Argivom exercitus armis\nobruitur; non ora virum, non pectora flectit\nimber atrox, rectosque tenent in moenia voltus\nimmemores leti et tantum sua tela videntes.\nAnthea falcato lustrantem moenia curru\ndesuper Ogygiae pepulit gravis impetus hastae;\nlora excussa manu, retroque in terga volutus\nsemianimos artus ocreis retinentibus haeret;\nmirandum visu belli scelus: arma trahuntur,\nfumantesque rotae tellurem et tertius hastae\nsulcus arat; longo sequitur vaga pulvere cervix,\net resupinarum patet orbita lata comarum.\nAt tuba luctificis pulsat clangoribus urbem\nobsaeptasque fores sonitu perfringit amaro,\ndivisere aditus, omnique in limine saevus\nsignifer, ante omnes sua damna et gaudia portans,\ndira intus facies, vix Mavors ipse videndo\ngaudeat; insanis lymphatam horroribus urbem\nscindunt dissensu vario Luctusque Furorque\net Pavor et caecis Fuga circumfusa tenebris,\nbellum intrasse putes: fervent discursibus arces,\nmiscentur clamore viae, ferrum undique et ignes\nmente vident, saevas mente accepere catenas,\nconsumpsit ventura timor: iam tecta replerunt\ntemplaque et ingratae vallantur planctibus arae.\nuna omnes eademque subit formido per annos:\nposcunt fata senes, ardet palletque iuventus,\natria femineis trepidant ululata querellis,\nflent pueri et flendi nequeunt cognoscere causas\nattoniti et tantum matrum lamenta trementes,\nillas cogit amor, nec habent extrema pudorem:\nipsae tela viris, ipsae iram animosque ministrant,\nhortanturque unaque ruunt, nec avita gementes\nlimina nec parvos cessant ostendere natos:\nsic ubi pumiceo pastor rapturus ab antro\narmatas erexit apes, fremit aspera nubes,\ninque vicem sese stridore hortantur et omnes\nhostis in ora volant, mox deficientibus alis\namplexae flavamque domum captivaque plangunt\nmella laboratasque premunt ad pectora ceras.\nNee non ancipitis pugnat sententia volgi\ndiscordesque serit motus: hi reddere fratrem 1 â€”\nnec mussant, sed voce palam claroque tumultu â€” ,\nreddere regna iubent; periit reverentia regis\nsollicitis: â€˜veniat pactumque hic computet annum,\nCadmeosque lares exsul patriasque salutet\ninfelix tenebras; cur autem ego sanguine fraudes\net periura luam regalis crimina noxae?â€™\ninde alii: sera ista fides, iam vincere mavult.\nTiresian alii lacrimis et supplice coetu\norant, quodque unum rebus solamen in artis,\nnosse futura rogant, tenet ille inclusa premitque\nfata deum: â€˜quiane ante duci bene credita nostro\nconsilia et monitus, cum perfida bella vetarem?\nte tamen, infelix,’ inquit, ‘perituraque Thebe,\nsi taceam, nequeo miser exaudire cadentem\nArgolicumque oculis haurire vacantibus ignem,\nvincamur, Pietas; pone heia altaria, virgo,\nquaeramus superos.â€™ facit illa, acieque sagaci\nsanguineos flammarum apices geminumque per aras\nignem et clara tamen mediae fastigia lucis\norta docet; tunc in speciem serpentis inanem\nancipiti gyro volvi frangique ruborem\ndemonstrat dubio, patriasque inluminat umbras,\nille coronatos iamdudum amplectitur ignes,\nfatidicum sorbens vultu flagrante vaporem.\nstant tristes horrore comae, vittasque prementes\ncaesaries insana levat: diducta putares\nlumina consumptumque genis rediisse nitorem.\ntandem exundanti permisit verba furori:\nâ€˜audite, o sontes, extrema litamina divum,\nLabdacidae: venit alma salus, sed limite duro.\nMartius inferias et saeva efflagitat anguis\nsacra: cadat generis quicumque novissimus exstat\nviperei, datur hoc tantum victoria pacto.\nfelix, qui tanta lucem mercede relinquet.â€™\nStabat fatidici prope saeva altaria vatis\nmaestus, adhuc patriae et tantum communia lugens\nfata, Creon: grandem subiti cum fulminis ictum,\nnon secus ac torta traiectus cuspide pectus,\naccipit exanimis sentitque Menoecea posci.\nmonstrat enim suadetque timor; stupet anxius alto\ncorda metu glaciante pater: Trinacria qualis\nora repercussum Libyco mare sumit ab aestu,\nmox plenum Phoebo vatem et celerare iubentem\nnunc humilis genua amplectens, nunc ora canentis\nnequiquam reticere rogat; iam fama sacratam\nvocem amplexa volat, clamavitque oracula Thebae.\nNunc, age, quis stimulos et pulchrae gaudia mortis\naddiderit iuveni â€” neque enim haec absentibus umquam\nmens homini transmissa deis â€” memor incipe Clio,\nsaecula te quoniam penes et digesta vetustas.\nDiva Iovis solio iuxta comes, unde per orbem\nrara dari terrisque solet contingere, virtus,\nseu pater omnipotens tribuit, sive ipsa capacis\nelegit penetrare viros, caelestibus ut tunc\ndesiluit gavisa plagis! dant clara meanti\nastra locum quosque ipsa polis adfixerat ignes.\niamque premit terras, nec vultus ab aethere longe;\nsed placuit mutare genas, fit provida Manto,\nresponsis ut plena fides, et fraude priores\nexuitur voltus, abiit horrorque vigorque\nex oculis, paulum decoris permansit honosque\nmollior, et posito vatum gestamina ferro\nsubdita; descendunt vestes, torvisque ligatur\nvitta comis — nam laurus erat — tamen aspera produnt\nora deam nimiique gradus, sic Lydia coniunx\nAmphitryoniaden exutum horrentia terga\nperdere Sidonios umeris ridebat amictus\net turbare colus et tympana rumpere dextra.\nSed neque te indecorem sacris dignumque iuberi\ntalia Dircaea stantem pro turre, Menoeceu,\ninvenit; immensae reserato limine portae\nsternebas Danaos, pariter Mavortius Haemon.\nsed consanguinei quamvis atque omnia fratres,\ntu prior: exanimes circum cumulantur acervi;\nomne sedet telum, nulli sine caedibus ictus â€”\nnecdum aderat virtus â€” non mens, non dextra quiescit,\nnon avida arma vacant, ipsa insanire videtur\nSphinx galeae custos, visoque animata cruore\nemicat effigies et sparsa orichalca renident:\ncum dea pugnantis capulum dextramque repressit:\nâ€˜magnanime o iuvenis, quo non agnoverit ullum\ncertius armifero Cadmi de semine Mavors,\nlinque humiles pugnas, non haec tibi debita virtus:\nastra vocant, caeloque animam, plus concipe, mittes,\niamdudum hoc hilares genitor baechatur ad aras,\nhoc ignes fibraeque volunt, hoc urget Apollo:\nterrigenam cuncto patriae pro sanguine poscunt,\nfama canit monitus, gaudet Cadmeia plebes\ncerta tui 1; rape mente deos, rape nobile fatum.\ni, precor, adcelera, ne proximus occupet Haemon.â€™\nsic ait, et magna cunctantis pectora dextra\npermulsit tacite seseque in corde reliquit,\nfulminis haud citius radiis adflata cupressus\ncombibit infestas et stirpe et vertice flammas,\nquam iuvenis multo possessus numine pectus\nerexit sensus letique invasit amorem,\nut vero aversae gressumque habitumque notavit\net subitam a terris in nubila crescere Manto,\nobstipuit. â€˜sequimur, divum quaecumque vocasti,\nnec tarde paremus,â€™ ait; iamiamque recedens\ninstantem vallo Pylium tamen Agrea fixit,\narmigeri fessum excipiunt; tum vulgus euntem\nauctorem pacis servatoremque deumque\nconclamat gaudens atque ignibus implet honestis,\niamque iter ad muros cursu festinus anhelo\nobtinet et miseros gaudet vitasse parentes,\neum genitor â€” steteruntque ambo et vox haesit utrique,\ndeiectaeque genae, tandem pater ante profatus:\nâ€˜quis novus inceptis rapuit te casus ab armis?\nquae bello graviora paras? dic, nate, precanti,\ncur tibi torva acies? cur hic truculentus in ore\npallor, et ad patrios non stant tua lumina voltus?\naudisti responsa, palam est. per ego oro tuosque,\nnate, meosque annos miseraeque per ubera matris,\nne vati, ne crede, puer! superine profanum\ndignantur stimulare senem, cui vultus inanis\nexstinctique orbes et poena simillima diro\nOedipodae? quid si insidiis et fraude dolosa\nrex agit, extrema est cui nostra in sorte timori\nnobilitas tuaque ante duces notissima virtus?\nillius haec forsan, remur quae verba deorum;\nille monet! ne frena animo permitte calenti,\nda spatium tenuemque moram, male cuncta ministrat\nimpetus; hoc, oro, munus concede parenti.\nsic tua maturis signentur tempora canis,\net sis ipse parens et ad hunc, animose, timorem\npervenias: ne perge meos orbare penates,\nexterni te nempe patres alienaque tangunt\npignora? si pudor est,primum miserere tuorum.\nhaec pietas, hic verus honos; ibi gloria tantum\nventosumque decus titulique in morte latentes,\nnec timidus te flecto parens: i, proelia misce,\ni Danaas acies mediosque per obvius enses;\nnon teneo: liceat misero tremibunda lavare\nvulnera et undantem lacrimis siccare cruorem,\nteque iterum saevis iterumque remittere bellis,\nhoc malunt Thebae.â€™ sic colla manusque tenebat\nimplicitus; sed nee lacrimae nec verba movebant\ndis votum iuvenem; quin et monstrantibus illis\nfraude patrem tacita subit avertitque timorem:\nâ€˜falleris heu verosque metus, pater optime, nescis,\nnon me ulli monitus, nec vatum exorsa furentum\nsollicitant vanisque movent: sibi callidus ista\nTiresias nataeque canat; non si ipse reclusis\ncomminus ex adytis in me insaniret Apollo,\nsed gravis unanimi casus me fratris ad urbem\nsponte refert: gemit Inachia mihi saucius Haemon\ncuspide; vix illum medio de pulvere belli\ninter utrasque acies, iamiamque tenentibus Argis â€”\nsed moror; i, refove dubium turbaeve ferenti\ndic, pareant leviterque vehant; ego vulnera doctum\niungere supremique fugam revocare cruoris\nAetiona petam.â€™ sic imperfecta locutus\neffugit; illi atra mersum caligine pectus\nconfudit sensus; pietas incerta vagatur\ndiscordantque metus, impellunt credere Parcae.\nTurbidus interea ruptis venientia portis\nagmina belligeri Capaneus agit aequore campi,\ncornua nunc equitum, cuneos nunc ille pedestres,\net proculcantes moderantum funera currus;\nidem altas turres saxis et turbine crebro\nlaxat, agit turmas idem atque in sanguine fumat,\nnunc spargit torquens volucri nova vulnera plumbo,\nnunc iaculum excusso rotat in sublime lacerto,\nnullaque tectorum subit ad fastigia, quae non\ndeferat hasta virum perfusaque caede recurrat.\nnee iam aut Oeniden aut Hippomedonta peremptos\naut vatem Pelopea phalanx aut Areada credunt:\nquin socium coiisse animas et corpore in uno\nstare omnes, ita cuncta replet, non ullius aetas,\nnon cultus, non forma movet; pugnantibus idem\nsupplicibusque furit; non quisquam obsistere contra,\nnon belli temptare vices: procul arma furentis\nterribilesque iubas et frontem cassidis horrent.\nAt pius electa murorum in parte Menoeceus\niam sacer aspectu solitoque augustior ore,\nceu subito in terras supero demissus ab axe,\nconstitit, exempta manifestus casside nosci,\ndespexitque acies hominum et clamore profundo\nconvertit campum iussitque silentia bello.\nâ€˜armorum superi, tuque o qui funere tanto\nindulges mihi, Phoebe, mori, date gaudia Thebis,\nquae pepigi et toto quae sanguine prodigus emi.\nferte retro bellum captaeque impingite Lernae\nrelliquias turpes, confixaque terga foventes\nInachus indecores pater aversetur alumnos.\nat Tyriis templa, arva, domos, conubia, natos\nreddite morte mea: si vos placita hostia iuvi,\nsi non attonitis vatis consulta recepi\nauribus et Thebis nondum credentibus hausi,\nhaec Amphioniis pro me persolvite tectis\nac mihi deceptum, precor, exorate parentem.â€™\nsic ait, insignemque animam mucrone corusco\ndedignantem artus pridem maestamque teneri\narripit atque uno quaesitam vulnere rumpit,\nsanguine tunc spargit turres et moenia lustrat,\nseque super medias acies, nondum ense remisso,\niecit et in saevos cadere est conatus Achivos.\nast illum amplexae Pietas virtusque ferebant\nleniter ad terras corpus; nam spiritus olim\nante Iovem et summis apicem sibi poscit in astris.\nIamque intra muros nullo sudore receptum\ngaudentes heroa ferunt: abscesserat ultro\nTantalidum venerata cohors; subit agmine longo\ncolla inter iuvenum, laetisque favoribus omni\nconcinitur vulgo Cadmum atque Amphiona supra\nconditor; hi sertis, hi veris honore solutos\nadcumulant artus patriaque in sede reponunt\ncorpus adoratum. repetunt mox bella peractis\nlaudibus; hic victa genitor lacrimabilis ira\ncongemit, et tandem matri data flere potestas:\nâ€˜lustralemne feris ego te, puer inclyte, Thebis\ndevotumque caput vilis ceu mater alebam?\nquod molita nefas, cui tantum invisa deorum?\nnon ego monstrifero coitu revoluta novavi\npignora, nec nato peperi funesta nepotes,\nquid refert? potitur natis Iocasta ducesque\nregnantesque videt: nos saeva piacula bello\ndemus, ut alterni — placet hoc tibi, fulminis auctor —\nOedipodionii mutent diademata fratres!\nquid superos hominesve queror? tu, saeve Menoeceu,\ntu miseram ante omnes properasti exstinguere matrem,\nunde hic mortis amor? quae sacra insania menti?\nquosve ego conceptus aut quae male pignora fudi\ntam diversa mihi? nimirum Martius anguis,\nquaeque novis proavum tellus effloruit armis â€”\nhinc animi tristes nimiusque in pectore Mavors,\net de matre nihil, sponte en ultroque peremptus\ninrumpis maestas Fatis nolentibus umbras.\nast egomet Danaos Capaneaque tela verebar:\nhaec erat, haec metuenda manus ferrumque, quod amens\nipsa dedi. viden ut iugulo consumpserit ensem?\naltius haud quisquam Danaum mucrone subisset.â€™\nDiceret infelix etiamnum et cuncta repleret\nquestibus: abducunt comites famulaeque perosam\nsolantes thalamoque tenent, sedet eruta multo\nungue genas; non illa diem, non verba precantum\nrespicit aut visus flectit tellure relictos,\niam vocis, iam mentis inops, sic aspera tigris\nfetibus abreptis Scythico deserta sub antro\naccubat et tepidi lambit vestigia saxi;\nnusquam irae, sedit rabidi feritasque famesque\noris, eunt praeter secura armenta gregesque:\naspicit illa iacens; ubi enim, quibus ubera pascat\naut quos ingenti premat exspectata rapina?\nHactenus arma, tubae, ferrumque et vulnera: sed nunc\ncomminus astrigeros Capaneus tollendus in axis.\nnon mihi iam solito vatum de more canendum;\nmaior ab Aoniis poscenda amentia lucis:\nmecum omnes audete deae! sive ille profunda\nmissus nocte furor, Capaneaque signa secutae\narma Iovem contra Stygiae rapuere sorores,\nseu virtus egressa modum, seu gloria praeceps,\nseu magnae data fata neci, seu laeta malorum\nprincipia et blandae superum mortalibus irae.\nIam sordent terrena viro taedetque profundae\ncaedis, et exhaustis olim Graiumque suisque\nmissilibus lassa respexit in aethera dextra,\nardua mox torvo metitur culmina visu,\ninnumerosque gradus, gemina latus arbore clusos,\naerium sibi portat iter, longeque timendus\nmultifidam quercum flagranti lumine vibrat;\narma rubent una clipeoque incenditur ignis.\nhac ait, â€˜in Thebas, hac me iubet ardua virtus\nire, Menoeceo qua lubrica sanguine turris,\nexperiar, quid sacra iuvent, an falsus Apollo.â€™\ndicit, et alterno captiva in moenia gressu\nsurgit ovans: qualis mediis in nubibus aether\nvidit Aloidas, cum cresceret impia tellus\ndespectura deos nec adhuc immane veniret\nPelion et trepidum iam tangeret Ossa Tonantem.\nTunc vero attoniti fatorum in cardine summo,\nceu suprema lues urbi facibusque cruentis\naequatura solo turres Bellona subiret,\nomnibus e tectis certatim ingentia saxa\nroboraque et validas fundae Balearis habenas â€”\nnam iaculis caeloque vagis spes unde sagittis? â€”\nverum avidi et tormenta rotant et molibus urgent.\nille nec ingestis nec terga sequentibus umquam\ndetrahitur telis, vacuoque sub aere pendens '\nplana velut terra certus vestigia Agat,\ntendit et ingenti subit oecurrente ruina:\namnis ut incumbens longaevi robora pontis\nadsiduis oppugnat aquis, iam saxa fatiscunt\nemotaeque trabes; tanto violentior ille\n— sentit enim — maiore salo quassatque trahitque\nmolem aegram, nexus donec celer alveus omnis\nabscidit et cursu victor respirat aperto,\nutque petita diu celsus fastigia supra\neminuit trepidamque adsurgens desuper urbem\nvidit et ingenti Thebas exterruit umbra,\nincrepat attonitos: â€˜humilesne Amphionis arces,\npro pudor! hi faciles carmenque imbelle secuti,\nhi, mentita diu Thebarum fabula, muri?\net quidnam egregium prosternere moenia molli\nstructa lyra?â€™ simul insultans gressuque manuque\nmolibus obstantes cuneos tabulataque saevus\nrestruit 2: absiliunt pontes, tectique prementis\nsaxea frena labant, dissaeptoque aggere rursus\nutitur et truncas rupes in templa domosque\npraecipitat frangitque suis iam moenibus urbem.\nIamque Iovem circa studiis diversa fremebant\nArgolici Tyriique dei; pater aequus utrisque\naspicit ingentes ardentum comminus iras\nseque obstare videt, gemit inservante noverca\nLiber et obliquo respectans lumine patrem:\nâ€˜nunc ubi saeva manus, meaque heu cunabula flammae,\nfulmen, io ubi fulmen?â€™ ait. gemit auctor Apollo,\nquas dedit ipse, domos; Lernam Thebasque rependit\nmaestus et intento dubitat Tirynthius arcu;\nmaternos plangit volucer Danaeius Argos;\nfiet venus Harmoniae populos metuensque mariti\nstat procul et tacita Gradivum respicit ira.\nincrepat Aonios audax Tritonia divos,\nIunonem tacitam furibunda silentia torquent.\nnon tamen haec turbant pacem Iovis: ecce quierunt\niurgia, cum mediis Capaneus auditus in astris.\nnullane pro trepidis clamabat, â€˜numina Thebis\nstatis? ubi infandae segnes telluris alumni,\nBacchus et Alcides? pudet instigare minores.\ntu potius venias â€” quis enim concurrere nobis\ndignior? en cineres Semcleaque busta tenentur â€” ,\nnunc age, nunc totis in me conitere flammis,\nIuppiter! an pavidas tonitru turbare puellas\nfortior et soceri turres exscindere Cadmi?â€™\nIngemuit dictis superum dolor; ipse furentem\nrisit et incussa sanctarum mole comarum,\nâ€˜quaenam spes hominum tumidae post proelia Phlegrae!\ntune etiam feriendus?â€™ ait. premit undique lentum\nturba deum frendens et tela ultricia poscit,\nnec iam audet fatis turbata obsistere coniunx,\nipsa dato nondum caelestis regia signo\nsponte tonat, coeunt ipsae sine flamine nubes\nadcurruntque imbres: Stygias rupisse catenas\nIapetum aut vinctam supera ad convexa levari\nInarimen Aetnamve putes, pudet ista timere\ncaelicolas; sed cum in media vertigine mundi\nstare virum insanasque vident deposcere pugnas,\nmirantur taciti et dubio pro fulmine pallent.\ncoeperat Ogygiae supra fastigia turris\narcanum mugire polus caelumque tenebris\nauferri: tenet ille tamen, quas non videt, arces,\nfulguraque attritis quotiens micuere procellis,\nhis ait, â€˜in Thebas, his iam decet ignibus uti,\nhinc renovare faces lassamque accendere quercum.â€™\ntalia dicentem toto Iove fulmen adactum\ncorripuit: primae fugere in nubila cristae,\net clipei niger umbo cadit, iamque omnia lucent\nmembra viri. cedunt acies, et terror utrimque,\nquo ruat, ardenti feriat quas corpore turmas,\nintra se stridere facem galeamque comasque\nsentit, et\nurentem thoraca repellere dextra\nconatus ferri cinerem sub pectore tractat.\nstat tamen, extremumque in sidera versus anhelat,\npectoraque invisis obicit fumantia muris,\nne caderet: sed membra virum terrena relinquunt,\nexuiturque animus; paulum si tardius artus\ncessissent, potuit fulmen sperare secundum.\nPostquam magnanimus furias virtutis iniquae\nconsumpsit Capaneus exspiravitque receptum\nfulmen, et ad terras longe comitata cadentem\nsignavit muros ultricis semita flammae:\ncomponit dextra victor concussa plagarum\nIuppiter et vultu caelumque diemque reducit.\ngratantur superi, Phlegrae ceu fessus anhelet\nproelia et Encelado fumantem impresserit Aetnen.\nille iacet lacerae complexus fragmina turris,\ntorvus adhuc visu memorandaque facta relinquens\ngentibus atque ipsi non inlaudata Tonanti.\nquantus Apollineae temerator matris Averno\ntenditur; ipsae horrent, si quando pectore ab alto\nemergunt, volucres immensaque membra iacentis\nspectant, dum miserae crescunt in pabula fibrae:\nsic gravat iniectus terras hostiliaque urit\narva et anhelantem caelesti sulpure campum,\nrespirant Thebae, templisque iacentia surgunt\nagmina; iam finis votis finisque supremis\nplanctibus, et natos ausae deponere matres.\nAt vaga palantes\ncampo fuga volvit Achivos.\nnec iam hostes turmae aut ferrum mortale timetur:\nomnibus ante oculos irae Iovis, omnibus ardent\narma metu galeaeque tonant, visusque paventes\nipse sequi et profugis opponere Iuppiter ignes.\ninstat Agenoreus miles caelique tumultu\nutitur: indomitos ut cum Massyla per arva\narmenti reges magno leo fregit hiatu\net contentus abit; rauci tunc comminus ursi,\ntunc avidi venere lupi, rabieque remissa\nlambunt degeneres alienae vulnera praedae.\nhinc premit Eurymedon, cui rusticus horror in armis,\nrustica tela manu, patriumque agitare tumultus:\nPan illi genitor; tener hinc conatibus annos\negreditur iuvenemque patrem puer aequat Alatreus:\nfelices ambo, sed fortunatior ille,\nquem genuisse iuvat; nec iam dignoscere promptum,\nquae magis arma sonent, quo plus eat hasta lacerto.\nArtatur denso fugientum examine vallum,\nquas volvis, Gradive, vices? modo moenia Cadmi\nscandebant: sua nunc defendunt tecta Pelasgi!\nceu redeunt nubes, ceu circumflantibus austris\nalternus procumbit ager, ceu gurgite cano\nnunc retegit bibulas, nunc induit aestus harenas.\nexspirat late\npubes Tirynthia, alumni\nexuvias imitata dei; trux maeret ab astris\nAmphitryoniades Nemeaea in sanguine terga\net similes ramos similesque videre pharetras.\nstabat in Argolicae ferrato culmine turris\negregius lituo dextri Mavortis Enyeus\nhortator; sed tunc miseris dabat utile signum\nsuadebatque fugam et tutos in castra receptus:\ncum subitum obliquo descendit ab aere vulnus,\nurgentisque sonum laeva manus aure retenta est,\nsicut erat; fugit in vacuas iam spiritus auras,\niam gelida ora tacent, carmen tuba sola peregit.\nIamque potens scelerum geminaeque exercita gentis\nsanguine Tisiphone fraterna eludere quaerit\nbella acie 2: nec se tanta in certamina fidit\nsufficere, inferna comitem ni sede Megaeram\net consanguineos in proelia suscitet angues,\nergo procul vacua concedit valle solumque\nense fodit Stygio terraeque immurmurat absens\nnomen et — Elysiis signum indubitabile regnis —\ncrinalem attollit longo stridore cerasten:\ncaeruleae dux ille comae, quo protinus omnis\nhorruit audito tellus pontusque polusque,\net pater Aetnaeos iterum respexit ad ignes,\naccipit illa sonum; stabat tunc forte parenti\nproxima, dum coetu Capaneus laudatur ab omni\nDitis et insignem Stygiis fovet amnibus umbram,\nprotinus abrupta terrarum mole sub astris\nconstitit, exsultant manes, quantumque profundae\nrarescunt tenebrae, tantum de luce recessit,\nexcipit atra soror dextraeque innexa profatur:\nâ€˜ hac, germana, tenus Stygii metuenda parentis\nimperia et iussos potui tolerare furores,\nsola super terras hostiaque obvia mundo,\ndum vos Elysium et faciles compescitis umbras.\nnec pretium deforme morae cassique labores:\nhoc quodcumque madent campi, quod sanguine fumant i\nstagna, quod innumero Lethaea examine gaudet\nripa, meae vires, mea laeta insignia, sed quid\nhaec ego? Mars habeat, volgataque iactet Enyo.\nvidisti — Stygiis certe manifestus in umbris —\nsanguine foedatum rictus atroque madentem\nora ducem tabo: miseri insatiabilis edit\nme tradente caput, modo nempe horrendus ab astris\ndescendit vos usque fragor: me sacra premebat\ntempestas, ego mixta viri furialibus armis\nbella deum et magnas videbam fulminis iras.\nsed iam — effabor enim — longo sudore fatiscunt\ncorda, soror, tardaeque manus; hebet infera caelo\ntaxus et insuetos angues nimia astra soporant.\ntu, cui totus adhuc furor exsultantque recentes\nCocyti de fonte comae, da iungere vires,\nnon solitas acies nec Martia bella paramus,\nsed fratrum â€” licet alma Fides Pietasque repugnent,\nvincentur â€” fratrum stringendi comminus enses,\ngrande opus! ipsae odiis, ipsae discordibus armis\naptemur. quid lenta venis? agedum elige, cuius\nsigna feras, ambo faciles nostrique; sed anceps\nvolgus et adfatus matris blandamque precatu\nAntigonen timeo, paulum ne nostra retardent\nconsilia, ipse etiam, qui nos lassare precando\nsuetus et ultrices oculorum exposcere Diras,\niam pater est: coetu fertur iam solus ab omni\nflere sibi. atque adeo moror ipsa inrumpere Thebas\nadsuetumque larem, tibi pareat impius exsul,\nArgolicumque impelle nefas; neu mitis Adrastus\npraevaleat plebesque, cave, Lernaea moretur,\nvade, et in alternas inimica revertere pugnas.â€™\nTalia partitae diversum abiere sorores:\nut Notus et Boreas gemino de cardine mundi,\nhic nive Rhipaea, Libycis hic pastus harenis,\nbella cient: clamant amnes, freta, nubila, silvae,\niamque patent strages; plangunt sua damna coloni,\net tamen oppressos miserantur in aequore nautas,\nillas ut summo vidit pater altus Olympo\nincestare diem, trepidumque Hyperionis orbem\nsubfundi maculis, torvo sic incohat ore:\nâ€˜vidimus armiferos, quo fas erat usque, furores,\ncaelicolae, licitasque acies, etsi impia bella\nunus init aususque mea procumbere dextra,\nnunc par infandum miserisque incognita terris\npugna subest: auferte oculos! absentibus ausint\nista deis lateantque Iovem; sat funera mensae\nTantaleae et sontes vidisse Lycaonis aras\net festina polo ducentes astra Mycenas.\nnunc etiam turbanda dies: mala nubila, tellus,\naccipe, secedantque poli: stat parcere mundo\ncaelitibusque\nmeis; saltem ne virginis almae\nsidera, Ledaei videant neu talia fratres.â€™\nsic pater omnipotens, visusque nocentibus arvis\nabstulit, et dulci terrae caruere sereno.\nIamque per Argolicas Erebo sata virgo cohortis\nvestigat Polynicis iter portisque sub ipsis\ninvenit, incertum leto tot iniqua fugane\nexeat, et dubios turbarant omina sensus:\nviderat, obseura vallum dum nocte pererrat\naeger consilii curisque novissima volvens,\nconiugis Argiae laceram cum lampade maesta\neffigiem â€” sunt monstra deum, sic ire parabat,\nhas latura viro taedas erat! â€” : ergo roganti,\nquae via quisve dolor, cur maesta insignia, tantum\nfleverat atque manu tacitos averterat ignes,\nscit mentem vidisse nefas; etenim unde Mycenis\nadforet et vallum coniunx inopina subiret?\nsed fati monitus vicinaque funera sentit,\nac sentire timet, eum vero Acherontis aperti\nDira ter admoto tetigit thoraca flagello,\nardet inops animi, nee tam considere regno,\nquam scelus et caedem et perfossi in sanguine fratris\nexspirare cupit, subitusque adfatur Adrastum:\nâ€˜sera quidem, extremus socium gentisque superstes\nArgolicae, consulta, pater, iam rebus in artis\nadgredior; tunc tempus erat, cum sanguis Achivum\ninteger, ire ultro propriamque capessere pugnam,\nnon plebis Danaae florem regumque verendas\nobiectare animas, ut lamentabile tantis\nurbibus induerem capiti decus, aspera quando\npraeteriit virtus, nunc saltem exsolvere fas sit,\nquae merui, scis namque, socer, licet alta recondas\nvolnera et adflictum generi vereare pudorem:\nille ego sum, qui te pacem et pia iura regentem â€”\ninfelix utinamque aliis datus urbibus hospes! â€”\nextorrem patria regnoque â€” sed exige tandem\nsupplicium: fratrem suprema in bella â€” quid horres?\ndecretum est fixumque â€” voco; desiste morari,\nnec poteris, non si atra parens miseraeque sorores\nin media arma cadant, non si ipse ad bella ruenti\nobstet et exstinctos galeae pater ingerat orbes,\ndeficiam, anne bibam superest quodcumque cruoris\nInachii et vestris etiamnum mortibus utar?\nvidi ego me propter ruptos telluris hiatus,\nnec subii; vidi exanimum fecique nocentem\nTydea; me Tegea regem indefensa reposcit,\norbaque Parrhasiis ululat mihi mater in antris,\nipse nec Ismeni ripas, dum stagna cruentat\nHippomedon, Tyrias potui nec scandere turres,\ndum tonat, et tecum, Capaneu, miscere furores,\nquis tantus pro luce timor? sed digna rependam.\nconveniant ubi quaeque nurus matresque Pelasgae\nlongaevique patres, quorum tot gaudia carpsi\norbavique domos: fratri concurro, quid ultra est?\nspectent et votis victorem Eteoclea poscant.\niamque vale, coniunx, dulcesque valete Mycenae!\nat tu, care socer â€” nec enim omnis culpa malorum\nme penes, et superi mecum Parcaeque nocentes â€” ,\nsis lenis cineri, meque haec post proelia raptum\nalitibus fratrique tegas urnamque reportes\n— hoc tantum — et natae melius conubia iungas.’\nIbant in lacrimas, veluti cum vere reverso\nBistoniae tepuere nives, submittitur ingens\nHaemus et angustos Rhodope descendit in amnes,\ncoeperat et leni senior mulcere furentem\nadloquio: scidit orsa novo terrore cruenta\nEumenis, alipedemque citum fataliaque arma\nprotinus, Inachii voltus expressa Pherecli,\nobtulit ac fidas exclusit casside voces.\nac super haec: â€˜abrumpe moras, celeremus! et illum\nadventare ferunt portis.â€™ sic omnia vicit,\nconreptumque iniecit equo; volat aequore aperto\npallidus instantemque deae circumspicit umbram.\nSacra Iovi merito Tyrius pro fulmine ductor\nnequiquam Danaos ratus exarmasse ferebat,\nnec pater aetherius divomque has ullus ad aras,\nsed mala Tisiphone trepidis inserta ministris\nadstat et inferno praevertit vota Tonanti.\n‘summe deum, tibi namque meae primordia Thebae —\nliveat infandum licet Argos et aspera Iuno â€”\ndebent, Sidonios ex quo per litora raptor\nturbasti thiasos, dignatus virgine nostra\nterga premi et placidas falsum mugire per undas!\nnec te vana fides iterum Cadmeia adeptum\nconubia et Tyrios nimium inrupisse penates:\ntandem, inquam, soceros dilectaque moenia gratus\nrespicis adsertorque tonas; ceu regia caeli\nadtemptata tui, sic te pro turribus altis\nvidimus urgentem nubes, laetique benignum\nfulmen et auditos proavis adgnoscimus ignes,\naccipe nunc pecudes et magni turis acervos\nvotivumque marem; dignas sed pendere grates\nhaud mortale opus est; certent tibi reddere Bacchus\nnoster et Alcides, illis haec moenia servas.â€™\ndixerat: ast illi niger ignis in ora genasque\nprosiluit raptumque comis diadema cremavit.\ntunc ferus ante ictum spumis delubra cruentat\ntaurus et obstantum mediis e coetibus exit\nturbidus insanoque ferens altaria cornu.\ndiffugiunt famuli, et regem solatur haruspex,\nipse instaurari sacrum male fortis agique\nimperat, et magnos ficto premit ore timores,\nqualis ubi implicitum Tirynthius ossibus ignem\nsensit et Oetaeas membris accedere vestes,\nvota incepta tamen libataque tura ferebat\ndurus adhuc patiensque mali; mox grande coactus\ningemuit, victorque furit per viscera Nessus.\nNuntius exanimi suspensus pectora cursu\nAepytus ad regem portae statione relicta\ntendit et haec trepido vix intellectus anhelat:\nâ€˜rumpe pios cultus intempestivaque, rector,\nsacra deum: frater muris circum omnibus instat\nportarumque moras frenis adsultat et hastis,\nnomine te crebro, te solum in proelia poscens.â€™\nflent maesti retro comites, et uterque loquenti\nadgemit et pulsis exercitus obstrepit armis,\nille vocat: â€˜nunc tempus erat, sator optime divom!\nquid meruit Capaneus?â€™ turbatus inhorruit altis\nrex odiis, mediaque tamen gavisus in ira est.\nsic ubi regnator post exsulis otia tauri\nmugitum hostilem summa tulit aure iuvencus\nadgnovitque minas, magna stat fervidus ira\nante gregem spumisque animos ardentibus efflat,\nnunc pede torvus humum, nunc cornibus aera findens;\nhorret ager, trepidaeque exspectant proelia valles.\nNec desunt regni comites: â€˜sine, moenia pulset\ninritus.’‘ ille autem fractis huc audeat usque\nviribus?’‘ hic miseris furor est instare periclo,\nnec librare metus et tuta odisse.’‘ resiste\nhic fretus solio, nos propulsabimus hostem,\nnos bellare iube.â€™ sic proxima turba, sed ardens\necce aderat luctu dicturusque omnia belli\nlibertate Creon: urit fera corda Menoeceus;\nnulla patri requies, illum quaeritque tenetque;\nillum sanguineos proflantem pectore rivos\naspicit et saeva semper de turre cadentem.\nut dubium et pugnas cunctantem Eteoclea vidit:\nibis, ait, â€˜neque te ulterius fratremque ducemque,\npessime, funeribus patriae lacrimisque potentem,\nEumenidum bellique reum, patiemur inulti.\nsat tua non aequis luimus periuria divis.\nurbem armis opibusque gravem et modo civibus artam,\nceu caelo deiecta lues inimicave tellus,\nhausisti vacuamque tamen sublimis obumbras?\ndeest tibi\nservitio plebes: hos ignis egentes\nfert humus, hos pelago patrius iam detulit amnis;\nhi quaerunt artus, illi anxia vulnera curant,\nredde agedum miseris fratres natosque patresque,\nredde arvis domibusque viros! ubi maximus Hypseus\nfinitimusque Dryas, ubi Phocidos arma sonorae\nEuboicique duces? illos tamen aequa duelli\nfors tulit ad manes: at tu, pudet! hostia regni,\nhostia, nate, iaces, ceu mutus et e grege sanguis,\nei mihi! primitiis ararum et rite nefasto\nlibatus iussusque mori: et cunctabitur ultra\niste nec adverso nunc saltem Marte vocatus\nstabit? an in pugnas alium iubet ire profanus\nTiresias iterumque meos oracula nectit\nin gemitus? quid enim misero super unicus Haemon?\nille iube subeat, tuque hinc spectator ab alta\nturre sede! quid saeva fremis famulamque cohortem\nrespectas? hi te ire volunt, hi pendere poenas;\nipsa etiam genetrix ipsaeque odere sorores.\nin te ardens frater ferrum mortemque minatur\nsaevaque portarum convenit claustra, nec audis\n1?â€™ Sic pater infrendens, miseraque exaestuat ira.\nille sub haec non fallis, ait, â€˜nec te inclyta nati\nfata movent: canere illa patrem et iactare decebat,\nsed spes sub lacrimis, spes atque occulta cupido\nhis latet: insano praetendis funera voto,\nmeque premis frustra vacuae ceu proximus aulae,\nnon ita Sidoniam Fortuna reliquerit urbem,\nin te ut sceptra cadant, tanto indignissime nato.\nnec mihi difficilis praesens vindicta; sed arma,\narma prius, famuli! coeant in proelia fratres,\nvult gemitus lenire Creon: lucrare furorem;\nvictori mihi cuncta lues.â€™ sic iurgia paulum\ndistulit atque ensem, quem iam dabat ira, repressit.\nictus ut incerto pastoris vulnere serpens\nerigitur gyro longumque e corpore toto\nvirus in ora legit; paulum si devius hostis\ntorsit iter, cecidere minae tumefactaque frustra\ncolla sedent, irasque sui bibit ipse veneni.\nAt genetrix primam funestae sortis ut amens\nexpavit famam — nec tarde credidit — ibat\nscissa comam voltusque et pectore nuda cruento,\nnon sexus decorisve memor: Pentheia qualis\nmater ad insani scandebat culmina montis,\npromissum saevo caput adlatura Lyaeo.\nnon comites, non ferre piae vestigia natae\naeque valent: tantum miserae dolor ultimus addit\nrobur, et exsangues crudescunt luctibus anni.\niamque decus galeae, iam spicula saeva ligabat\nductor et ad lituos hilarem intrepidumque tubarum\nprospiciebat equum, subito cum apparuit ingens\nmater, et ipse metu famulumque expalluit omnis\ncoetus, et oblatam retro dedit armiger hastam.\nâ€˜quis furor? unde iterum regni integrata resurgit\nEumenis? ipsi etiam post omnia, comminus ipsi\nstabitis? usque adeo geminas duxisse cohortes\net facinus mandasse parum est? quo deinde redibit\nvictor? in hosne sinus? o diri coniugis olim\nfelices tenebrae! datis, improba lumina, poenas,\nhaec spectanda dies? quo, saeve, minantia flectis\nora? quid alternus voltus pallorque ruborque\nmutat, et obnixi frangunt mala murmura dentes?\nme miseram, vinces! prius haec tamen arma necesse est\nexperiare domi: stabo ipso in limine portae\nauspicium infelix scelerumque immanis imago.\nhaec tibi canities, haec sunt calcanda, nefande,\nubera, perque uterum sonipes hic matris agendus,\nparce: quid oppositam capulo parmaque repellis?\nnon ego te contra Stygiis feralia sanxi\nvota deis, caeco nec Erinyas ore rogavi.\nexaudi miseram: genetrix te, saeve, precatur,\nnon pater; adde moram sceleri et metire, quod audes,\nsed pulsat muros germanus et impia contra\nbella ciet. non mater enim, non obstat eunti\nulla soror; te cuncta rogant, hic plangimus omnes,\nast ibi vix unus pugnas dissuadet Adrastus,\naut fortasse iubet: tu limina avita deosque\nlinquis et a nostris in fratrem amplexibus exis?â€™\nAt parte ex alia taeitos obstante tumultu\nAntigone furata gradus â€” nee easta retardat\nvirginitas â€” volat Ogygii fastigia muri\nexsuperare furens; senior comes haeret eunti\nActor, et hic summas non duraturus ad arces,\nutque procul visis paulum dubitavit in armis,\nadgnovitque — nefas! — iaculis et voce superba\ntecta incessentem, magno prius omnia planetu\nimplet et ex muris ceu descensura profatur:\nâ€˜comprime tela manu paulumque hancrespice turrem,\nfrater, et horrentes refer in mea lumina cristas i\nagnoscisne hostes? sic annua pacta fidemque\nposcimus? hi questus, haec est bona causa modesti\nexsulis? Argolicos per te, germane, penates â€”\nnam Tyriis iam nullus honos â€” per si quid in illa\ndulce domo, submitte animos: en utraque gentis\nturba rogant ambaeque acies; rogat illa suorum\nAntigone devota malis suspectaque regi,\net tantum tua, dure, soror, saltem ora trucesque\nsolve genas; liceat voltus fortasse supremum\nnoscere\ndilectos et ad haec lamenta videre,\nanne fleas, illum gemitu iam supplice mater\nfrangit et exsertum dimittere dicitur ensem:\ntu mihi fortis adhuc? mihi, quae tua nocte dieque\nexsilia erroresque fleo, iamiamque tumentem\nplacavi tibi saepe patrem? quid crimine solvis\ngermanum? nempe ille fidem et stata foedera rupit,\nille nocens saevusque suis; tamen ecce vocatus\nnon venit.â€™ his paulum furor elanguescere dictis\ncoeperat, obstreperet quamquam atque obstaret Erinys;\niam submissa manus, lente iam flectit habenas,\niam tacet; erumpunt gemitus, lacrimasque fatetur\ncassis; hebent irae, pariterque et abire nocentem\net venisse pudet: subito cum matre repulsa\nEumenis eiecit fractis Eteoclea portis\nclamantem: â€˜venio solumque, quod ante vocasti,\ninvideo; ne incesse moras, gravis arma tenebat\nmater; io patria, o regum incertissima tellus,\nnunc certe victoris eris!â€™ nec mitior ille\ntandem inquit, â€˜scis, saeve, fidem et descendis in aequum?\no mihi nunc primum longo post tempore, frater,\ncongredere: hae leges, haec foedera sola supersunt.â€™\nsic hostile tuens fratrem; namque uritur alto\ncorde, quod innumeri comites, quod regia cassis\ninstratusque ostro sonipes, quod fulva metallo\nparma micet, quamquam haud armis inhonorus et ipse\nnec palla volgare nitens: opus ipsa novarat\nMaeoniis Argia modis ac pollice docto\nstamina purpureae sociaverat aurea telae.\nIamque in pulvereum Furiis hortantibus aequor\nprosiliunt, sua quemque comes stimulatque monetque.\nfrena tenent ipsae phalerasque et lucida comunt\narma manu mixtisque iubas serpentibus augent.\nstat consanguineum campo scelus, unius ingens\nbellum uteri, coeuntque pares sub casside voltus,\nsigna pavent, siluere tubae, stupefactaque Martis\ncornua; ter nigris avidus regnator ab oris\nintonuit terque ima soli concussit, et ipsi\narmorum fugere dei: nusquam inclyta Virtus,\nrestinxit Bellona faces, longeque paventes\nMars rapuit currus, et Gorgone cruda virago\nabstitit,\ninque vicem Stygiae subiere sorores.\nprominet excelsis volgus miserabile tectis,\ncuncta madent lacrimis et ab omni plangitur arce.\nhinc questi vixisse senes, hinc pectore nudo\nstant matres parvosque vetant adtendere natos,\nipse quoque Ogygios monstra ad gentilia manes\nTartareus rector porta iubet ire reclusa.\nmontibus insidunt patriis tristique corona\ninfecere diem et vinci sua crimina gaudent.\nIllos ut stimulis ire in discrimen apertis\naudiit et sceleri nullum iam obstare pudorem,\nadvolat et medias immittit Adrastus habenas,\nipse quidem et regnis multum et venerabilis aevo.\nsed quid apud tales, quis nec sua pignora curae,\nexter honos 3? tamen ille rogat: â€˜spectabimus ergo hoc,\nInachidae Tyriique, nefas? ubi iura deique,\nbella ubi? ne perstate animis, te deprecor, hostis â€”\nquamquam, haec ira sinat, nec tu mihi sanguine longe â€” ,\nte, gener, et iubeo; sceptri si tanta cupido est,\nexuo regales habitus, i, Lernan et Argos\nsolus habe!â€™ non verba magis suadentia frangunt\naccensos, sumptisque semel conatibus obstant,\nquam Scytha curvatis erectus fluctibus umquam\nPontus Cyaneos vetuit concurrere montes,\nut periisse preces geminoque ad proelia fusos\npulvere cornipedes explorarique furentum\nin digitis amenta videt, fugit omnia linquens,\ncastra, viros, generum, Thebas, ac fata monentem\nconversumque iugo propellit Ariona: qualis\ndemissus curru laevae post praemia sortis\numbrarum custos mundique novissimus heres\npalluit, amisso veniens in Tartara caelo.\nNon tamen indulsit pugnae cunctataque primo\nsubstitit in scelere et paulum Fortuna morata est.\nbis cassae periere viae, bis comminus actos\navertit bonus error equos, puraeque nefandi\nsanguinis obliquis ceciderunt ictibus hastae,\ntendunt frena manu, saevis calcaribus urgent\nimmeritos; movet et geminas venerabile divom\nprodigium turmas, alternaque murmura volvont\nmussantes: iterare acies, procurrere saepe\nimpetus et totum miseris opponere bellum.\nIamdudum terris coetuque offensa deorum\naversa caeli Pietas in parte sedebat,\nnon habitu, quo nota prius, non ore sereno,\nsed vittis exuta comam, fraternaque bella,\nceu soror infelix pugnantum aut anxia mater,\ndeflebat, saevumque Iovem Parcasque nocentes\nvociferans, seseque polis et luce relicta\ndescensuram Erebo et Stygios iam malle penates,\nquid me, ait, â€˜ut saevis animantum ac saepe deorum\nobstaturam animis, princeps Natura, creabas?\nnil iam ego per populos, nusquam reverentia nostri,\no furor, o homines diraeque Prometheos artes!\nquam bene post Pyrrham tellus pontusque vacabant 1!\nen mortale genus!â€™ dixit, speculataque tempus\nauxilio temptemus, ait, licet inrita coner.\ndesiluitque polo, niveus sub nubibus atris\nquamquam maesta deae sequitur vestigia limes,\nvix steterat campo, subita mansuescere pace\nagmina sentirique nefas; tunc ora madescunt\npectoraque, et tacitus subrepsit fratribus horror,\narma etiam simulata gerens cultusque viriles,\nnunc his, nunc illis agite, ite, obsistite, clamat,\nâ€˜quis nati fratresque domi, quis pignora tanta\n! hic quoque — nonne palam est ultro miserescere divos? —\ntela cadunt, cunctantur equi, Fors ipsa repugnat.â€™\nNonnihil impulerat dubios, ni torva notasset\nTisiphone fraudes caelestique ocior igne\nadforet increpitans: â€˜quid belli obverteris ausis,\nnumen iners pacique datum? cede, improba: noster\nhic campus nosterque dies; nunc sera nocentes\ndefendis Thebas. ubi tunc, cum bella cieret\nBacchus et armatas furiarent orgia matres?\naut ubi segnis eras, dum Martius impia serpens\nstagna bibit, dum Cadmus arat, dum victa cadit Sphinx,\ndum rogat Oedipoden genitor, dum lampade nostra\nin thalamos Iocasta venit?â€™ sic urget, et ultro\nvitantem aspectus etiam pudibundaque longe\nora reducentem premit adstridentibus hydris\nintentatque faces; deiectam in lumina pallam\ndiva trahit magnoque fugit questura Tonanti.\nTunc vero accensae stimulis maioribus irae:\narma placent, versaeque volunt spectare cohortes,\ninstaurant crudele nefas; rex impius aptat\ntela et funestae casum prior occupat hastae.\nilla viam medium clipei conata per orbem\nnon perfert ictus atque alto vincitur auro.\ntunc exsul subit et clare funesta precatur:\nâ€˜di, quos effosso non inritus ore rogavit\nOedipodes flammare nefas, non improba posco\nvota: piabo manus et eodem pectora ferro\nrescindam, dum me moriens hic sceptra tenentem\nlinquat et hunc secum portet minor umbra dolorem.â€™\nhasta subit velox equitis femur inter equique ilia,\nletum utrique volens 4; sed plaga sedentis\nlaxato vitata genu, tamen inrita voti\ncuspis in obliquis invenit volnera costis.\nit praeceps sonipes strictae contemptor habenae\narvaque sanguineo scribit rutilantia gyro.\nexsultat fratris credens hunc ille cruorem:\ncredit et ipse metu; totis iamque exsul habenis\nindulget, caecusque avidos inlidit in aegrum\ncornipedem cursus, miscentur frena manusque\ntelaque, et ad terram turbatis gressibus ambo\npraecipiant, ut nocte rates, quas nubilus auster\nimplicuit, frangunt tonsas mutantque rudentes,\nluctataeque diu tenebris hiemique sibique,\nsicut erant, imo pariter sedere profundo:\nhaec pugnae facies, coeunt sine more, sine arte,\ntantum animis iraque, atque ignescentia cernunt\nper galeas odia et voltus rimantur acerbo\nlumine: nil adeo mediae telluris, et enses\nimpliciti innexaeque manus, alternaque saevi\nmurmura ceu lituos rapiunt aut signa tubarum.\nfulmineos veluti praeceps cum comminus egit\nira sues strictisque erexit tergora saetis:\nigne tremunt oculi, lunataque dentibus uncis\nora sonant; spectat pugnas de rupe propinqua\nvenator patiens canibusque silentia suadet:\nsic avidi incurrunt; necdum letalia miscent\nvolnera, sed coeptus sanguis, facinusque peractum est.\nnec iam opus est Furiis; tantum mirantur et adstant\nlaudantes, hominumque dolent plus posse furores.\nfratris uterque furens cupit adfectatque cruorem\net nescit manare suum; tandem inruit exsul,\nhortatusque manum, cui fortior ira nefasque\niustius, alte ensem germani in corpore pressit,\nqua male iam plumis imus tegit inguina thorax,\nille dolens nondum, sed ferri frigore primo\nterritus in clipeum turbatos colligit artus;\nmox intellecto magis ac magis aeger anhelat\nvolnere, nec parcit cedenti atque increpat hostis:\nâ€˜quo retrahis, germane, gradus? hoc languida somno,\nhoc regnis effeta quies, hoc longa sub umbra\nimperia! exsilio rebusque exercita egenis\nmembra vides; disce arma pati nec fidere laetis.â€™\nSic pugnant miseri; restabat lassa nefando\nvita duci summusque cruor, poterantque parumper\nstare gradus; sed sponte ruit fraudemque supremam\nin media iam morte parat, clamore Cithaeron\nerigitur, fraterque ratus vicisse levavit\nad caelum palmas: â€˜bene habet! non inrita vovi,\ncerno graves oculos atque ora natantia leto.\nhuc aliquis propere sceptrum atque insigne comarum,\ndum videt.â€™ haec dicens gressus admovit et arma,\nceu templis decus et patriae laturus ovanti,\narma etiam spoliare cupit; nondum ille peractis\nmanibus ultrices animam servabat in iras.\nutque superstantem pronumque in pectora sensit,\nerigit occulte ferrum vitaeque labantis\nrelliquias tenues odio supplevit, et ensem\niam laetus fati fraterno in corde\nreliquit.\nille autem: â€˜vivisne an adhuc manet ira superstes,\nperfide, nec sedes umquam meriture quietas?\nhuc mecum ad manes! illic quoque pacta reposcam,\nsi modo Agenorei stat Gnosia iudicis urna,\nqua reges punire datur.â€™ nec plura locutus\nconcidit et totis fratrem gravis obruit armis.\nIte truces animae funestaque Tartara leto\npolluite et cunctas Erebi consumite poenas!\nvosque malis hominum, Stygiae, iam parcite, divae:\nomnibus in terris scelus hoc omnique sub aevo\nviderit una dies, monstrumque infame futuris\nexcidat, et soli memorent haec proelia reges.\nAt genitor sceleris comperto fine profundis\nerupit tenebris, saevoque in limine profert\nmortem imperfectam: veteri stat sordida tabo\nutraque\ncanities, et durus sanguine crinis\nobnubit furiale caput; procul ora genaeque\nintus et effossae squalent vestigia lucis.\nvirgo autem impositae sustentat pondera laevae,\ndextra sedet baculo, qualis si puppe relicta\nexosus manes pigri sulcator Averni\nexeat ad superos solemque et pallida turbet\nastra, nec ipse diu fortis patiensque superni\naeris; interea longum cessante magistro\ncrescat opus, totisque exspectent saecula ripis:\ntalis init campum, comitique extrema gementi\nduc, ait, â€˜ad natos patremque recentibus, oro,\ninice funeribus!â€™ cunctatur nescia virgo,\nquid paret; impediunt iter implicitosque morantur\narma, viri, currus, altaque in strage seniles\ndeficiunt gressus et dux miseranda laborat,\nut quaesita diu monstravit corpora clamor\nvirginis, insternit totos frigentibus artus.\nnec vox ulla seni: iacet immugitque cruentis\nvulneribus, nec verba diu temptata sequuntur,\ndum tractat galeas atque ora latentia quaerit,\ntandem muta diu\ngenitor suspiria solvit:\nâ€˜tarda meam, pietas, longo post tempore mentem\npercutis? estne sub hoc hominis clementia corde?\nvineis io miserum, vineis, Natura, parentem!\nen habeo gemitus lacrimaeque per arida serpunt\nvolnera et in molles sequitur manus impia planctus,\naccipite infandae iusta exsequialia mortis,\ncrudeles, nimiumque mei! nec noscere natos\nadloquiumque aptare licet; dic, virgo, precanti,\nquem teneo? quo nunc vestras ego saevus honore\nprosequar inferias? o si fodienda redirent\nlumina et in voltus saevire ex more potestas!\nheu dolor, heu iusto magis exaudita parentis\nvota malaeque preces! quisnam fuit ille deorum,\nqui stetit orantem iuxta praereptaque verba\ndictavit Fatis? furor illa et movit Erinys\net pater et genetrix et regna oculique cadentes;\nnil ego: per Ditem iuro dulcesque tenebras\nimmeritamque ducem, subeam sic Tartara digna\nmorte, nec irata fugiat me Laius umbra,\nei mihi, quos nexus fratrum, quae volnera tracto!\nsolvite quaeso manus infestaque vincula tandem\ndividite, et medium nunc saltem admittite patrem.â€™\ntalia dequestus paulatim insumpserat iras\nmortis, et occulte telum, ni nata vetaret,\nquaerebat; sed cauta manu subtraxerat enses\nAntigone, furit inde senex: â€˜ubi noxia tela?\nheu Furiae! num totum abiit in corpora ferrum?â€™\ndicentem comes aegra levat mutumque dolorem\nipsa premit, saevum gaudens planxisse parentem.\nOlim autem inceptae clamore exterrita pugnae\nregina extulerat notum penetralibus ensem,\nensem sceptriferi spolium lacrimabile Lai.\nmultaque cum superis et diro questa cubili\net nati furiis et primi coniugis umbris,\nluctata est dextra, et prono vix pectore ferrum\nintravit tandem: venas perrumpit aniles\nvolnus et infelix lustratur sanguine lectus,\nillius exili stridentem in pectore plagam\nIsmene conlapsa super lacrimisque comisque\nsiccabat plangens: qualis Marathonide silva\nflebilis Erigone caesi prope funera patris\nquestibus absumptis tristem iam solvere nodum\ncoeperat et fortes ramos moritura ligabat.\nEt iam laeta ducum spes elusisse duorum\nres Amphionias alio sceptrumque maligna\ntranstulerat Fortuna manu, Cadmique tenebat\niura Creon. miser heu bellorum terminus! illi\npugnarant fratres, hunc et Mavortia clamant\nsemina, et impensus patriae paulo ante Menoeceus\nconciliat populis, scandit fatale tyrannis\nflebilis Aoniae solium: pro blanda potestas\net sceptri malesuadus amor! numquamne priorum\nhaerebunt documenta novis? iuvat ecce nefasto\nstare loco Tegimenque manu tractare cruentum!\nquid, melior Fortuna, potes? iam flectere patrem\nincipit atque datis abolere Menoecea regnis.\nprimum adeo saevis imbutus moribus aulae\nindicium specimenque sui iubet igne supremo\narceri Danaos, nudoque sub axe relinqui\ninfelix bellum et tristes sine sedibus umbras,\nmox reducem Ogygiae congressus limine portae\nOedipodem extimuit paulum, seseque minorem\nconfessus tacite, promptamque coercuit iram;\nsed redit in regem caecumque audentius hostem\nincrepitans procul, inquit, â€˜abi, victoribus omen\ninvisum, et Furias averte ac moenia lustra\ndiscessu Thebana tuo! spes longa peracta est:\nvade, iacent nati. quae iam tibi vota supersunt?\nâ€˜ Horruit instinctu rabido, steteruntque trementes\nceu visu squalore genae, seniumque recessit,\ntunc natam baculumque manu dimisit, et irae\ninnixus tumido vocem de pectore rumpit:\nâ€˜iamne vacat saevire, Creon? modo perfida regna\nfortunaeque locum nostrae, miserande, subisti,\net tibi iam fas est regum calcare ruinas?\niam tumulis victos, socios iam moenibus arces?\nmacte, potes digne Thebarum sceptra tueri.\nhaec tua prima dies, sed cur nova contrariis amens\niura? quid anguste tantos metiris honores?\nexsilium intendis. timida inclementia regum\nista! feros avidus quin protinus imbuis enses?\ncrede, licet, veniat cupidus parere satelles\nintrepidusque secet non evitantia colla.\nincipe! an exspectas, ut pronus supplice dextra\nsternar et immitis domini vestigia quaeram?\nfinge autem temptare, sines? mihine ulla minaris\nsupplicia, aut ullos reris superesse timores?\nlinquere tecta iubes? caelum terramque reliqui\nsponte, atque ultricem crudelis in ora retorsi\nnon ullo cogente manum: quid tale iubere,\nrex inimice, potes? fugio excedoque nefandis\nsedibus; an refert, quo funera longa measque\ntransportem tenebras? ne non gens cuncta precanti\nconcedat, patriae quantum miser incubo terrae?\nsed dulces Thebae, nimirum hic clarior ortus,\net meliora meos permulcent sidera voltus,\nhic genetrix natique, habeas Thebana regasque\nmoenia, quo Cadmus, quo Laius omine rexit\nquoque ego; sic thalamos, sic pignora fida capessas,\nnec tibi sit virtus fortunam evadere dextra,\nsed lucem deprensus ames. satis omina sanxi,\nduc, age, nata procul, quid te autem luctibus addo?\nda, rex magne, ducem.â€™ timuit miseranda relinqui\nAntigone mutatque preces: â€˜felicia per te\nregna, verende Creon, sanctasque Menoeceos umbras:\nda veniam adflicto dictisque ignosce superbis.\nhunc morem fandi longae fecere querellae;\nnec soli ferus iste tibi: sic fata deosque\nadloquitur, durus luctu, facilisque nec ipsi\nsaepe mihi; pridem indomito sub pectore vivit\nlibertas misera et saevae spes aspera mortis.\net nunc ecce tuas inritat callidus iras\nsuppliciumque cupit; sed tu maioribus, oro,\nimperii potiare bonis, altusque iacentes\npraetereas, et magna ducum vereare priorum\nfunera, et hic quondam solio sublimis et armis\nsaeptus opem miseris et iura, potentibus aequus\nsupplicibusque, dabat, cui nunc ex agmine tanto\nuna comes, necdum exsul erat. felicibus hicne\nobstat? in hunc odiis et regni viribus exis,\nhunc abigis tectis? an ne prope limina clarum\ningemat et votis intempestivus oberret?\npone metum, procul usque tua submotus ab aula\nflebit; ego erectum subigam et servire docebo,\ncoetibus abducam solaque in sede recondam.\nexsul erit. nam quae migranti externa patebunt\nmoenia? vis Argos eat hostilesque Mycenas\nsqualidus inreptet, victique ad limen Adrasti\nAonias referat clades, tenuemque precetur\nrex Thebanus opem? miserae quid crimina gentis\npandere, quid casus iuvat ostentare pudendos?\nconde, precor, quodcumque sumus, nec longa precamur\ndona, Creon: miserere senis, maestosque parentis\nhic, precor, hic manes indulge ponere: certe\nThebanos sepelire licet.â€™ sic orat humique\nvolvitur; abducit genitor saevumque minatur\nindignans veniam, qualis leo rupe sub alta,\nquem viridem quondam silvae montesque tremebant,\niam piger et longo iacet exarmatus ab aevo,\nmagna tamen facies et non adeunda senectus;\net si demissas veniat mugitus ad aures,\nerigitur meminitque sui, viresque solutas\ningemit et campis alios regnare leones.\nFlectitur adfatu, sed non tamen omnia rector\nsupplicis indulget lacrimis partemque recidit\nmuneris. haud, inquit, â€˜patriis prohibebere longe\nfinibus, occursu dum non pia templa domosque\ncommacules. habeant te lustra tuusque Cithaeron;\natque haec ecce tuis tellus habitabilis umbris,\nqua bellum geminaeque iacent in sanguine gentes.â€™\nsic ait, et ficto comitum volgique gementis\nadsensu limen tumidus regale petebat.\nInterea pulsi vallum exitiale Pelasgi\ndestituunt furto; nulli sua signa suusque\nductor: eunt taciti passim et pro funere pulchro\ndedecorem amplexi vitam reditusque pudendos.\nnox favet et grata profugos amplectitur umbra.\nNondum cuncta polo vigil inclinaverat astra\nortus et instantem cornu tenuiore videbat\nLuna diem, trepidas ubi iam Tithonia nubes\ndiscutit ac reduci magnum parat aethera Phoebo:\nagmina iam raris Dircaea penatibus errant,\nnoctis questa moras; quamvis tunc otia tandem\net primus post bella sopor, tamen aegra quietem\npax fugat et saevi meminit victoria belli,\nvix primo proferre gradum et munimina valli\nsolvere, vix totas reserare audacia portas;\nstant veteres ante ora metus campique vacantis\nhorror: ut adsiduo iactatis aequore tellus\nprima labat, sic attoniti nil comminus ire\nmirantur fusasque putant adsurgere turmas,\nsic ubi perspicuae scandentem limina turris\nIdaliae volucres fulvum aspexere draconem,\nintus agunt natos et feta cubilia vallant\nunguibus imbellesque citant ad proelia pinnas;\nmox ruerit licet ille retro, tamen aera nudum\ncandida turba timet, tandemque ingressa volatus\nhorret et a mediis etiamnum respicit astris.\nItur in exsanguem populum bellique iacentis\nrelliquias, quacumque dolor luctusque cruenti\nexegere duces; hi tela, hi corpora, at illi\ncaesorum tantum ora vident alienaque iuxta\npectora; pars currus deflent viduisque loquuntur,\nhoc solum quia restat, equis; pars oscula Agunt\nvulneribus magnis et de virtute queruntur.,\nfrigida digeritur strages: patuere recisae\ncum capulis hastisque manus mediisque sagittae\nluminibus stantes; multis vestigia caedis\nnulla, ruunt planctu pendente et ubique parato,\nat circum informes truncos miserabile surgit\ncertamen, qui iusta ferant, qui funera ducant.\nsaepe etiam hostiles — lusit Fortuna parumper —\ndecepti flevere viros; nec certa facultas\nnoscere, quem miseri vitent calcentve cruorem,\nat quibus est inlaesa domus vacuique doloris,\naut deserta vagi Danaum tentoria lustrant\nimmittuntque faces, aut — quae post bella facultas 3 —\nquaerunt, dispersus iaceat quo pulvere Tydeus,\nan rapti pateat specus auguris, aut ubi divum\nhostis, an aetheriae vivant per membra favillae.\niam lacrimis exempta dies, nec serus abegit\nvesper: amant miseri lamenta malisque fruuntur.\nnec subiere domos, sed circum funera pernox\nturba sedet, vicibusque datis alterna gementes\nigne feras planctuque fugant; nec dulcibus astris\nvicta, nec adsiduo coierunt lumina fletu,\ntertius Aurorae pugnabat Lucifer, et iam\nmontibus orbatis, lucorum gloria, magnae\nTeumesi venere trabes et amica Cithaeron\nsilva rogis; ardent excisae viscera gentis\nmolibus exstructis: supremo munere gaudent\nOgygii manes; queritur miserabile Graium\nnuda cohors vetitumque gemens circumvolat ignem,\naccipit et saevi manes Eteoclis iniquos\nhaudquaquam regalis honos, Argivus haberi\nfrater iussus adhuc atque exsul pellitur umbra.\nAt non plebeio fumare Menoecea busto\nrex genitor Thebaeque sinunt, nec robora vilem\nstruxerunt de more rogum; sed bellicus agger\ncurribus et clipeis Graiorumque omnibus armis\nsternitur; hostiles super ipse, ut victor, acervos,\npacifera lauro crinem vittisque decorus\naccubat: haud aliter, quam cum poscentibus astris\nlaetus in accensa iacuit Tirynthius Oeta.\nspirantes super inferias captiva Pelasgum\ncorpora frenatosque pater, solacia forti\nbellorum, mactabat equos; his arduus ignis\npalpitat, et gemitus tandem erupere paterni:\nâ€˜o nisi magnanimae nimius te laudis inisset\nardor, Echionios mecum venerande penates\natque ultra recture puer, venientia qui nunc\ngaudia et ingratum regni mihi munus acerbas!\ntu superum convexa licet coetusque perenni\n— credo equidem — virtute colas, mihi flebile semper\nnumen eris: ponant aras excelsaque Thebae\ntempla dicent; uni fas sit lugere parenti,\net nunc heu quae digna tibi sollemnia quasve\nlargiar exsequias? nec si fatale potestas\nArgos et impulsas cineri miscere Mycenas,\nmeque super, cui vita — nefas! — et sanguine nati\npartus honos, eademne dies, eadem impia bella\nte, puer, et diros misere in Tartara fratres?\net nunc Oedipodi par est fortuna doloris\nac mihi? quam similes gemimus, bone Iuppiter, umbras!\naccipe, nate, tui nova libamenta triumphi,\naccipe et hoc regimen dextrae frontisque superbae\nvincula, quae patri minimum laetanda dedisti.\nregem te, regem tristes Eteocleos umbrae\naspiciant.â€™ simul haec dicens crinemque manumque\ndestruit, accensaque iterat violentius ira:\nâ€˜ saevum agedum immitemque vocent, si funera Lernae\ntecum ardere veto; longos utinam addere sensus\ncorporibus caeloque animas Ereboque nocentes\npellere fas, ipsumque feras, ipsum unca volucrum\nora sequi atque artus regum monstrare nefandos!\nei mihi, quod positos humus alma diesque resolvet.\nquare iterum repetens iterumque edico: suprema\nne quis ope et flammis ausit iuvisse Pelasgos;\naut nece facta luet numeroque explebit adempta\ncorpora; per superos magnumque Menoecea iuro.â€™\ndixit, et abreptum comites in tecta ferebant.\nFlebilis interea vacuis comitatus ab Argis â€”\nfama trahit miseras â€” orbae viduaeque ruebant\nInachides ceu capta manus; sua volnera cuique,\npar habitus cunctis, deiecti in pectora crines\naccinctique sinus; manant lacera ora cruentis\nunguibus, et molles planctu crevere lacerti.\nprima per attonitas nigrae regina catervae,\ntristibus inlabens familiis iterumque resurgens,\nquaerit inops Argia vias; non regia cordi,\nnon pater: una fides, unum Polynicis amati\nnomen in ore sedet; Dircen infaustaque Cadmi\nmoenia posthabitis velit incoluisse Mycenis.\nproxima Lernaeo Calydonidas agmine mixtas\nTydeos exsequiis trahit haud cessura sorori\nDeipyle; scelus illa quidem morsusque profanos\naudierat miseranda viri, sed cuncta iacenti\ninfelix ignoscit amor. post aspera visu,\nac deflenda tamen, digno plangore Nealce\nHippomedonta ciens, vatis mox impia coniunx\nheu vacuos positura rogos. postrema gementum\nagmina Maenaliae ducit comes orba Dianae,\net gravis Euadne: dolet haec queriturque labores\naudacis pueri, magni memor illa mariti\nit torvum lacrimans summisque irascitur astris.\nillas et lucis Hecate speculata Lycaeis\nprosequitur gemitu, duplexque ad litus euntes\nplanxit ab Isthmiaco genetrix Thebana sepulcro,\nnoctivagumque gregem, quamvis sibi luget, Eleusin\nflevit et arcanos errantibus extulit ignes,\nipsa per aversos ducit Saturnia calles\noccultatque vias, ne plebs congressa suorum\nire vetet pereatque ingentis gloria coepti,\nnec non functa ducum refovendi corpora curam\nIris habet, putresque arcanis roribus artus\nambrosiaeque rigat sucis, ut longius obstent\nexspectentque rogum et flammas non ante fatiscant.\nSqualidus ecce genas et inani vulnere pallens\nOrnytus â€” hic socio desertus ab agmine, tardat\nplaga recens â€” timido secreta per avia furto\ndebile carpit iter fractaeque innititur hastae,\nisque ubi mota novo stupuit loca sola tumultu\nfemineumque gregem, quae iam super agmina Lernae\nsola videt, non ille viam causasve requirit,\nquippe patent, maesto sed sic prior occupat ore:\nâ€˜quo, miserae, quo fertis iter? funusne peremptis\nsperatis cineremque viris? stat pervigil illic\numbrarum custos inhumataque corpora regi\nadnumerat. nusquam lacrimae, procul usque fugati\naccessus hominum: solis avibusque ferisque\nire licet, vestrisne Creon dabit aequus honorem\nluctibus? immitis citius Busiridos aras\nOdrysiique famem stabuli Siculosque licebit\nexorare deos; rapiet fortasse precantes,\nsi mens nota mihi, nec coniugialia supra\nfunera, sed caris longe mactabit ab umbris.\nquin fugitis, dum tuta via est, Lernamque reversae\nnomina, quod superest, vacuis datis orba sepulcris\nabsentesque animas ad inania busta vocatis?\naut vos Cecropiam â€” prope namque et Thesea fama est\nThermodontiaco laetum remeare triumpho â€”\nimploratis opem? bello cogendus et armis\nin mores hominemque Creon.â€™ sic fatus, at illis\nhorruerunt lacrimae, stupuitque immanis eundi\nimpetus, atque uno voltus pallore gelati.\nnon secus adflavit molles si quando iuvencas\ntigridis Hyrcanae ieiunum murmur, et ipse\nauditu turbatus ager, timor omnibus ingens,\nquae placeat, quos illa fames escendat in armos.\nContinuo discors vario sententia motu\nscinditur: his Thebas tumidumque ambire Creonta,\nhis placet Actaeae si quid clementia gentis\nadnuat; extremum curarum ac turpe reverti,\nhic non femineae subitum virtutis amorem\ncolligit Argia, sexuque immane relicto\ntractat opus: placet — egregii spes dura pericli! —\ncomminus infandi leges accedere regni,\nquo Rhodopes non ulla nurus nec alumna nivosi\nPhasidis innuptis vallata cohortibus iret.\ntunc movet arte dolum, quo semet ab agmine fido\ndegreget, immitesque deos regemque cruentum\ncontemptrix animae et magno temeraria luctu\nprovocet; hortantur pietas ignesque pudici.\nipse etiam ante oculos omni manifestus in actu,\nnunc hospes miserae, primas nunc sponsus ad aras,\nnunc mitis coniunx, nunc iam sub casside torva\nmaestus in amplexu multumque a limine summo\nrespiciens: sed nulla animo versatur imago\ncrebrior, Aonii quam quae de sanguine campi\nnuda venit poscitque rogos. his anxia mentem\naegrescit furiis et. qui castissimus ardor,\nfunus amat: tunc ad comites conversa Pelasgas:\nvos, ait, â€˜Actaeas acies Marathoniaque arma\ndicite, adspiretque pio Fortuna labori:\nme sinite Ogygias, tantae quae sola ruinae\ncausa fui, penetrare domos et fulmina regni\nprima pati; nec surda ferae pulsabimus urbis\nlimina: sunt illic soceri mihi suntque sorores\nconiugis, et Thebas haud ignoranda subibo.\nne tantum revocate gradus: illo impetus ingens\nauguriumque animi.’ nec plura, unumque Menoeten —\nolim hic virginei custos monitorque pudoris â€”\neligit et, quamquam rudis atque ignara locorum,\npraecipites gressus, qua venerat Ornytus, aufert.\natque ubi visa procul socias liquisse malorum,\n‘anne,’ ait, ‘hostiles ego te tabente per agros\n— heu dolor! — exspectem, quaenam sententia lenti\nTheseos? an bello proceres, an dexter haruspex\nadnuat? interea funus decrescit. et uncis\nalitibus non hos potius supponimus artus?\net nunc me duram, si quis tibi sensus ad umbras,\nme tardam Stygiis quereris, fidissime, divis.\nheu si nudus adhuc, heu si iam forte sepultus:\nnostrum utrumque nefas; adeo vis nulla dolenti,\nMors nusquam saevusve Creon? hortaris euntem,\nOrnyte!â€™ sic dicens magno Megareia praeceps\narva rapit passu, demonstrat proxima quisque\nobvius horrescitque habitus miseramque veretur.\nvadit atrox visu, nil corde nec aure pavescens,\net nimiis confisa malis propiorque timeri:\nnocte velut Phrygia cum lamentata resultant\nDindyma, pinigeri rapitur Simoentis ad amnem\ndux vesana chori, cuius dea sanguine lecto\nipsa dedit ferrum et vittata fronde notavit.\nIam pater Hesperio flagrantem gurgite currum\nabdiderat Titan, aliis rediturus ab undis,\ncum tamen illa gravem luctu fallente laborem\nnescit abisse diem: nec caligantibus arvis\nferretur, nec\nfrangit iter per et invia saxa\nlapsurasque trabes nemorumque arcana, sereno\nnigra die, caecisque incisa novalia fossis,\nper fluvios secura vadi somnosque ferarum\npraeter et horrendas infesta cubilia monstris,\ntantum animi luctusque valent! pudet ire Menoeten\ntardius, invalidaeque gradum miratur alumnae,\nquas non illa domos pecudumque hominumque molesto\npulsavit gemitu! quotiens amissus eunti\nlimes, et errantem comitis solacia flammae\ndestituunt gelidaequa facem vicere tenebrae!\niamque supinantur fessis lateque fatiscunt\nPenthei devexa iugi, cum pectore anhelo\niam prope deficiens sic incipit orsa Menoetes:\nâ€˜haud procul, exacti si spes non blanda laboris,\nOgygias, Argia, domos et egena sepulcri\nbusta iacere reor; grave comminus aestuat aer\nsordidus, et magnae redeunt per inane volucres,\nhaec illa est crudelis humus, nec moenia longe.\ncernis, ut ingentes murorum porrigat umbras\ncampus, et e speculis moriens intermicet ignis?\nmoenia sunt iuxta; modo nox magis ipsa tacebat,\nsolaque nigrantes laxabant astra tenebras.â€™\nhorruit Argia, dextramque ad moenia tendens:\nâ€˜urbs optata prius, nunc tecta hostilia Thebae,\net tamen, inlaesas si reddis coniugis umbras,\nsic quoque dulce solum, cernis, quo praedita cultu,\nqua stipata manu, iuxta tua limina primum\nOedipodis magni venio nurus? improba non sunt\nvota: rogos hospes planctumque et funera posco,\nillum, oro, extorrem regni belloque fugatum,\nillum, quem solio non es dignata paterno,\nredde mihi! tuque, oro, veni, si manibus ulla\neffigies errantque animae post membra solutae,\ntu mihi pande vias, tuaque ipse ad funera deduc,\nsi merui!â€™ dixit, tectumque adgressa propinquae\npastorale casae reficit spiramina fessi\nignis, et horrendos inrumpit turbida campos,\nqualis ab Aetnaeis accensa lampade saxis\norba Ceres magnae variabat imagine flammae\nAusonium Siculumque latus, vestigia nigri\nraptoris vastosque legens in pulvere sulcos;\nillius insanis ululatibus ipse remugit\nEnceladus ruptoque vias inluminat igni:\nPersephonen amnes silvae freta nubila clamant,\nPersephonen tantum Stygii tacet aula mariti.\nAdmonet adtonitam fidus meminisse Creontis\naltor et occulto submittere lampada furto,\nregina Argolicas modo formidata per urbes,\nvotum immane procis spesque augustissima gentis,\nnocte sub infesta, nullo duce et hoste propinquo,\nsola per offensus armorum et lubrica tabo\ngramina, non tenebras, non circumfusa tremiscens\nconcilia umbrarum atque animas sua membra gementes\nsaepe gradu caeco ferrum calcataque tela\ndissimulat, solusque labor vitasse iacentes,\ndum funus putat omne suum, visuque sagaci\nrimatur positos et corpora prona supinat\nincumbens, queriturque parum lucentibus astris.\nForte soporiferas caeli secreta per umbras\nIuno, sinu magni semet furata mariti,\nTheseos ad muros, ut Pallada flecteret, ibat,\nsupplicibusque piis faciles aperiret Athenas,\natque ubi per campos errore fatiscere vano\nimmeritam Argian supero respexit ab axe,\nindoluit visu, et lunaribus obvia bigis\nadvertit vultum placidaque ita voce locuta est:\nâ€˜da mihi poscenti munus breve, Cynthia, si quis\nest Iunonis honos 2; certe Iovis improba iussu\nter noctem Herculeam â€” veteres sed mitto querellas:\nen locus officio, cultrix placitissima nostri\nInachis Argia cernis qua nocte vagetur\nnec reperire virum densis queat aegra tenebris?\net tibi nimbosum languet iubar: exsere quaeso\ncornua, et adsueto propior premat orbita terras,\nhunc quoque, qui curru madidas tibi pronus habenas\nducit, in Aonios vigiles demitte Soporem.â€™\nvix ea, cum scissis magnum dea nubibus orbem\nprotulit; expavere umbrae, fulgorque recisus\nsideribus; vix ipsa tulit Saturnia flammas.\nPrimum per campos infuso lumine pallam\nconiugis ipsa suos noscit miseranda labores,\nquamquam texta latent suffusaque sanguine maeret\npurpura; dumque deos vocat et de funere caro\nhoc superesse putat, videt ipsum in pulvere paene\ncalcatum. fugere animus visusque sonusque,\ninclusitque dolor lacrimas; tum corpore toto\nsternitur in voltus animamque per oscula quaerit\nabsentem, pressumque comis ac veste cruorem\nservatura legit, mox tandem voce reversa:\nâ€˜hunc ego te, coniunx, ad debita regna profectum\nductorem belli generumque potentis Adrasti\naspicio, talisque tuis occurro triumphis?\nhuc adtolle genas defectaque lumina: venit\nad Thebas Argia tuas; age, moenibus indue\net patrios ostende lares et mutua redde\nhospitia, heu quid ago? proiectus caespite nudo\nhoc patriae telluris habes, quae iurgia? certe\nimperium non frater habet, nullasne tuorum\nmovisti lacrimas? ubi mater, ubi inclyta fama\nAntigone? mihi nempe iaces, mihi victus es uni\n! dicebam: quo tendis iter? quid sceptra negata\nposcis? habes Argos, soceri regnabis in aula;\nhic tibi longus honos, hic indivisa potestas.\nquid queror? ipsa dedi bellum maestumque rogavi\nipsa patrem, ut talem nunc te complexa tenerem,\nsed bene habet, superi, gratum est, Fortuna; peracta\nspes longinqua viae: totos invenimus artus,\nei mihi, sed quanto descendit vulnus hiatu!\nhoc frater? qua parte, precor, iacet ille nefandus\npraedator? vincam volucres — sit adire potestas —\nexcludamque feras; an habet funestus et ignes?\nsed nec te flammis inopem tua terra videbit:\nardebis lacrimasque feres, quas ferre negatum\nregibus, aeternumque tuo famulata sepulcro\ndurabit deserta fides, festisque dolorum\nnatus erit, parvoque torum Polynice fovebo.â€™\nEcce alios gemitus aliamque ad busta ferebat\nAntigone miseranda facem, vix nacta petitos\nmoenibus egressus; illam nam tempore in omni\nadtendunt vigiles et rex iubet ipse teneri,\ncontractaeque vices et crebrior excubat ignis,\nergo deis fratrique moras excusat et amens,\nut paulum immisso cessit statio horrida somno,\nerumpit muris: fremitu quo territat agros\nvirginis ira leae, rabies cui libera tandem\net primus sine matre furor, nec longa morata est,\nquippe trucem campum et, positus quo pulvere frater,\nnoverat: atque illam contra videt ire Menoetes,\ncui vacat, et carae gemitus compescit alumnae,\ncum tamen erectas extremus virginis aures\naccessit sonus, utque atra sub veste comisque\nsqualentem et crasso foedatam sanguine vultus\nastrorum radiis et utraque a lampade vidit:\ncuius, ait, â€˜manes, aut quae temeraria quaeris\nnocte mea?â€™ nihil illa diu, sed in ora mariti\ndeicit inque suos pariter velamina vultus,\ncapta metu subito paulumque oblita doloris,\nhoc magis increpitans suspecta silentia perstat\nAntigone, comitemque premens ipsamque; sed ambo\ndeficiunt fixique silent, tandem ora retexit\nArgia, corpusque tamen complexa profatur:\nâ€˜si quid in hoc veteri bellorum sanguine mecum\nquaesitura venis, si tu quoque dura Creontis\niussa times, possum tibi me confisa fateri,\nsi misera es — certe lacrimas lamentaque cerno — ,\niunge, age, iunge fidem: proles ego regia Adrasti â€”\nei mihi! num quis adest? â€” cari Polynicis ad ignes,\netsi regna vetant — .’ stupuit Cadmeia virgo\nintremuitque simul, dicentemque occupat ultro:\n‘mene igitur sociam — pro fors ignara! — malorum,\nmene times? mea membra tenes, mea funera plangis.\ncedo, tene, pudet heu! pietas ignava sororis!\nhaec prior — !’ hic pariter lapsae iunctoque per ipsum\namplexu miscent avidae lacrimasque comasque,\npartitaeque artus redeunt alterna gementes\nad vultum et cara vicibus cervice fruuntur.\ndumque modo haec fratrem memorat, nunc illa maritum,\nmutuaque exorsae Thebas Argosque renarrant,\nlongius Argia miseros reminiscitur actus:\nâ€˜per tibi furtivi sacrum commune doloris,\nper socios manes et conscia sidera iuro:\nnon hic amissos, quamquam vagus exsul, honores,\nnon gentile solum, carae non pectora matris,\nte cupiit unam noctesque diesque locutus\nAntigonen; ego cura minor facilisque relinqui.\ntu tamen ex celsa sublimem forsitan arce\nante nefas Grais dantem vexilla maniplis\nvidisti, teque ille acie respexit ab ipsa\nense salutatam et nutantis vertice coni:\nnos procul, extremas sed quis deus egit in iras?\nnil vestrae valuere preces? tibine iste negavit\noranti?â€™ causas ac tristia reddere fata\ncoeperat Antigone; fidus comes admonet ambas:\nâ€˜heia agite inceptum potius! iam sidera pallent\nvicino turbata die, perferte laborem,\ntempus erit lacrimis, accenso flebitis igne.â€™\nHaud procul Ismeni monstrabant murmura ripas,\nqua turbatus adhuc et sanguine decolor ibat.\nhuc laceros artus socio conamine portant\ninvalidae, iungitque comes non fortior ulnas.\nsic Hyperionium tepido Phaethonta sorores\nfumantem lavere Pado; vixdum ille sepulcro\nconditus, et flentes stabant ad flumina silvae.\nut sanies purgata vado membrisque reversus\nmortis honos, ignem miserae post ultima quaerunt\noscula; sed gelidae circum exanimesque favillae\nputribus in foveis, atque omnia busta quiescunt.\nstabat adhuc seu forte rogus, seu numine divum,\ncui torrere datum saevos Eteocleos artus,\nsive locum monstris iterum Fortuna parabat,\nseu dissensuros servaverat Eumenis ignes,\nhic tenuem nigris etiamnum advivere lucem\nroboribus pariter cupidae videre, simulque\nflebile gavisae; nec adhuc, quae busta, repertum,\nsed placidus quemcumque rogant mitisque supremi\nadmittat cineris consortem et misceat umbras.\nEcce iterum fratres: primos ut contigit artus\nignis edax, tremuere rogi et novus advena busto\npellitur; exundant diviso vertice flammae\nalternosque apices abrupta luce coruscant.\npallidus Eumenidum veluti commiserit ignes\nOrcus, uterque minax globus et conatur uterque\nlongius; ipsae etiam commoto pondere paulum\nsecessere trabes, conclamat territa virgo:\nâ€˜occidimus, functasque manu stimulavimus iras.\nfrater erat: quis enim accessus ferus hospitis umbrae\npelleret? en clipei fragmen semiustaque nosco\ncingula, frater erat! cernisne, ut flamma recedat\nconcurratque tamen? vivunt odia improba, vivunt,\nnil actum bello; miseri, sic, dum arma movetis,\nvicit nempe Creon! nusquam iam regna, quis ardor?\ncui furitis? sedate minas; tuque exsul ubique\nsemper inops aequi, iam cede: hoc nupta precatur,\nhoc soror, aut saevos mediae veniemus in ignes.â€™\nVix ea, cum subitus campos tremor altaque tecta\nimpulit adiuvitque rogi discordis hiatus,\net vigilum turbata quies, quibus ipse malorum\nAngebat simulacra sopor: ruit dicet, omnem\nprospectum lustrans armata indagine miles,\nillos instantes senior timet unus; at ipsae\nante rogum saevique palam sprevisse Creontis\nimperia et furtum claro plangore fatentur\nsecurae, quippe omne vident duxisse cadaver.\nambitur saeva de morte animosaque leti\nspes furit: haec fratris rapuisse, haec coniugis artus\ncontendunt vicibusque probant: ego corpus,\nego ignes,\nme pietas,me duxit amor. deposcere saeva\nsupplicia et dextras iuvat insertare catenis.\nnusquam illa alternis modo quae reverentia verbis,\niram odiumque putes; tantus discordat utrimque\nclamor, et ad regem, qui deprendere, trahuntur.\nAt procul Actaeis dextra iam Pallade muris\nIuno Phoroneas inducit praevia matres\nattonitas, non ipsa minus, coetumque gementem\nconciliat populis et Actibus addit honorem.\nipsa manu ramosque oleae vittasque precantes\ntradit, et obtenta submittere lumina palla\net praeferre docet vacuas sine manibus urnas.\nomnis Erechtheis effusa penatibus aetas\ntecta viasque replent: unde hoc examen et una\ntot miserae? necdum causas novere malorum,\niamque gemunt. dea conciliis se miscet utrisque\ncuncta docens, qua gente satae, quae funera plangant\nquidve petant; variis nec non adfatibus ipsae\nOgygias leges immansuetumque Creonta\nmultum et ubique fremunt. Geticae non plura queruntur\nhospitibus tectis trunco sermone volucres,\ncum duplices thalamos et iniquum Terea clamant.\nUrbe fuit media nulli concessa potentum\nara deum; mitis posuit Clementia sedem,\net miseri fecere sacram; sine supplice numquam\nilla novo, nulla damnavit vota repulsa,\nauditi quicumque rogant, noctesque diesque\nire datum et solis numen placare querellis,\nparca superstitio: non turea flamma, nec altus\naccipitur sanguis: lacrimis altaria sudant,\nmaestarumque super libamina secta comarum\npendent et vestes mutata sorte relictae.\nmite nemus circa, cultuque insigne verendo\nvittatae laurus et supplicis arbor olivae.\nnulla autem effigies, nulli commissa metallo\nforma dei, mentes habitare et pectora gaudet,\nsemper habet trepidos, semper locus horret egenis\ncoetibus, ignotae tantum felicibus arae.\nfama est, defensos acie post busta paterni\nnuminis Herculeos sedem fundasse nepotes,\nfama minor factis: ipsos nam credere dignum\ncaelicolas, tellus quibus hospita semper Athenae,\nceu leges hominemque novum ritusque sacrorum\nseminaque in vacuas hinc descendentia terras,\nsic sacrasse loco commune animantibus aegris\nconfugium, unde procul starent iraeque minaeque\nregnaque, et a iustis Fortuna recederet aris.\niam tunc innumerae norant altaria gentes:\nhuc victi bellis patriaque a sede fugati,\nregnorumque inopes scelerumque errore nocentes\nconveniunt pacemque rogant; mox hospita sedes\nvicit et Oedipodae Furias et funus Olynthi\ntexit et a misero matrem submovit Oreste.\nhuc volgo monstrante locum manus anxia Lernae\ndeveniunt, cedunt miserorum turba priorum,\nvix ibi, sedatis requierunt pectora curis:\nceu patrio super alta grues Aquilone fugatae\ncum videre Pharon; tunc aethera latius implent,\ntunc hilari clangore sonant; iuvat orbe sereno\ncontempsisse nives et frigora solvere Nilo.\nIamque domos patrias Scythicae post aspera gentis\nproelia laurigero subeuntem Thesea curru\nlaetifici plausus missusque ad sidera vulgi\nclamor et emeritis hilaris tuba nuntiat armis,\nante ducem spolia et, duri Mavortis imago,\nvirginei currus cumulataque fercula cristis\net tristes ducuntur equi truncaeque bipennes,\nquis nemora et solidam Maeotida caedere suetae,\ncorytique leves portantur et ignea gemmis\ncingula et informes dominarum sanguine peltae.\nipsae autem nondum trepidae sexumve fatentur,\nnec vulgare gemunt aspernanturque precari,\net tantum innuptae quaerunt delubra Minervae,\nprimus amor niveis victorem cernere vectum\nquadriiugis; nec non populos in semet agebat\nHippolyte, iam blanda genas patiensque mariti\nfoederis, hanc patriae ritus fregisse severos\nAtthides oblique secum mirantur operto\nmurmure, quod nitidi crines, quod pectora palla\ntota latent, magnis quod barbara semet Athenis\nmisceat atque hosti veniat paritura marito.\nPaulum et ab insessis maestae Pelopeides aris\npromovere gradum seriemque et dona triumphi\nmirantur, victique animo rediere mariti,\natque ubi tardavit currus et ab axe superbo\nexplorat causas victor poscitque benigna\naure preces, ausa ante alias Capaneia coniunx:\nâ€˜belliger Aegide, subitae cui maxima laudis\nsemina de nostris aperit Fortuna ruinis,\nnon externa genus, dirae nec conscia noxae\nturba sumus: domus Argos erat regesque mariti,\nnon utinam et fortes! quid enim septena movere\ncastra et Agenoreos opus emendare penates?\nnec querimur caesos: haec bellica iura vicesque\narmorum; sed non Siculis exorta sub antris\nmonstra nec Ossaei bello cecidere bimembres.\nmitto genus clarosque patres: hominum, inclyte Theseu,\nsanguis erant, homines, eademque in sidera, eosdem\nsortitus animarum alimentaque vestra creati,\nquos vetat igne Creon Stygiaeque a limine portae,\nceu sator Eumenidum aut Lethaei portitor amnis,\nsubmovet ac dubio caelique Erebique sub axe\ndetinet, heu princeps Natura! ubi numina, ubi illest\nfulminis iniusti iaculator? ubi estis, Athenae?\nseptima iam surgens trepidis Aurora iacentes\naversatur equis; radios declinat et horret\nstelligeri iubar omne poli; iam comminus ipsae\npabula dira ferae campumque odere volucres\nspirantem tabo et caelum ventosque gravantem.\nquantum etenim superesse rear? nuda ossa putremque\nverrere permittat saniem, properate, verendi\nCecropidae; vos ista decet vindicta, priusquam\nEmathii Thracesque dolent, quaeque exstat ubique\ngens arsura rogis manesque habitura supremos,\nnam quis erit saevire modus? bellavimus, esto;\nsed cecidere odia et tristes mors obruit iras.\ntu quoque, ut egregios fama cognovimus actus,\nnon trucibus monstris Sinin infandumque dedisti\nCercyona, et saevum velles Scirona crematum.\ncredo et Amazoniis Tanain fumasse sepulcris,\nunde haec arma refers,sed et hunc dignare triumphum,\nda terris unum caeloque Ereboque laborem,\nsi patrium Marathona metu, si tecta levasti\nCressia, nec fudit vanos anus hospita fletus,\nsic tibi non ullae socia sine Pallade pugnae,\nnec sacer invideat paribus Tirynthius actis,\nsemper et in curru, semper te mater ovantem\ncernat, et invictae nil tale precentur Athenae.â€™\nDixerat; excipiunt cunctae tenduntque precantes\ncum clamore manus; rubuit Neptunius heros\npermotus lacrimis; iusta mox concitus ira\nexclamat: â€˜quaenam ista novos induxit Erinys\nregnorum mores? non haec ego pectora liqui\nGraiorum abscedens, Scythiam Pontumque nivalem\ncum peterem; novus unde furor? victumne putasti\nThesea, dire Creon? adsum, nec sanguine fessum\ncrede; sitit meritos etiamnum haec hasta cruores.\nnulla mora est; verte hunc adeo, fidissime Phegeu,\ncornipedem, et Tyrias invectus protinus arces\naut Danais edice rogos aut proelia Thebis.â€™\nsic ait oblitus bellique viaeque laborum,\nhortaturque suos viresque instaurat anhelas:\nut modo conubiis taurus saltuque recepto\ncum posuit pugnas, alio si forte remugit\nbellatore nemus, quamquam ora et colla cruento\nimbre madent,novus arma parat campumque lacessens\ndissimulat gemitus et vulnera pulvere celat.\nipsa metus Libycos servatricemque Medusam\npectoris incussa movit Tritonia parma,\nprotinus erecti toto simul agmine Thebas\nrespexere angues; necdum Atticus ire parabat\nmiles, et infelix expavit classica Dirce.\nContinuo in pugnas haud solum accensa iuventus,\nqui modo Caucasei comites rediere triumphi:\nomnis ad arma rudes ager exstimulavit alumnos.\nconveniunt ultroque ducis vexilla sequuntur,\nqui gelidum Braurona viri, qui rura lacessunt\nMonychia et trepidis stabilem Piraeea nautis\net nondum Eoo clarum Marathona triumpho,\nmittit in arma manus gentilibus hospita divis\nIcarii Celeique domus viridesque Melaenae,\ndives et Aegaleos nemorum Parnesque benignus\nvitibus et pinguis melior Lycabessos olivae,\nvenit atrox Alaeus et olentis arator Hymetti,\nquaeque rudes thyrsos hederis vestistis, Acharnae.\nlinquitur Eois longe speculabile proris\nSunion, unde vagi casurum in nomina ponti\nCressia decepit falso ratis Aegea velo.\nhos Salamin populos, illos Cerealis Eleusin\nhorrida suspensis ad proelia misit aratris,\net quos Callirhoe noviens errantibus undis\nimplicat, et raptae qui conscius Orithyiae\ncelavit ripis Geticos Elisos amores,\nipse quoque in pugnas vacuatur collis, ubi ingens\nlis superum, dubiis donec nova surgeret arbor\nrupibus et longa refugum mare frangeret umbra,\nisset et Arctoas Cadmea ad moenia ducens\nHippolyte turmas: retinet iam certa tumentis\nspes uteri, coniunxque rogat dimittere curas\nMartis et emeritas thalamo sacrare pharetras.\nHos ubi velle acies et dulci gliscere ferro\ndux videt, utque piis raptim dent oscula natis\namplexusque breves, curru sic fatur ab alto:\nâ€˜terrarum leges et mundi foedera mecum\ndefensura cohors, dignas insumite mentes\ncoeptibus: hac omnem divumque hominumque favor em\nNaturamque ducem coetusque silentis Averni\nstare palam est; illic Poenarum exercita Thebis\nagmina et anguicomae ducunt vexilla sorores,\nite alacres tantaeque, precor, confidite causae.â€™\ndixit, et emissa praeceps iter incohat hasta:\nqualis Hyperboreos ubi nubilus institit axes\nIuppiter et prima tremefecit sidera bruma,\nrumpitur Aeolia et longam indignata quietem\ntollit hiemps animos ventosaque sibilat Arctos;\ntunc montes undaeque fremunt, tunc proelia caecis\nnubibus et tonitrus insanaque fulmina gaudent.\nIcta gemit tellus, virides gravis ungula campos\nmutat, et\ninnumeris peditumque equitumque catervis\nexspirat protritus ager, nec pulvere crasso\narmorum lux victa perit, sed in aethera longum\nfrangitur, et mediis ardent in nubibus hastae.\nnoctem adeo placidasque operi iunxere tenebras,\ncertamenque immane viris, quo concita tendant\nagmina, quis visas proclamet ab aggere Thebas,\ncuius in Ogygio stet princeps lancea muro.\nat procul ingenti Neptunius agmina Theseus\nangustat clipeo, propriaeque exordia laudis\ncentum urbes umbone gerit centenaque Cretae\nmoenia, seque ipsum monstrosi ambagibus antri\nhispida torquentem luctantis colla iuvenci\nalternasque manus circum et nodosa ligantem\nbracchia et abducto vitantem cornua vultu,\nterror habet populos, cum saeptus imagine torva\ningreditur pugnas: bis Thesea bisque cruentas\ncaede videre manus; veteres reminiscitur actus\nipse tuens sociumque gregem metuendaque quondam\nlimina, et absumpto pallentem Gnosida filo.\nSaevus at interea ferro post terga revinctas\nAntigonen viduamque Creon Adrastida leto\nadmovet; ambae hilares et mortis amore superbae\nensibus intentant iugulos regemque cruentum\ndestituunt: eum dicta ferens Theseia Phegeus\nadstitit, ille quidem ramis insontis olivae\npacificus, sed bella ciet bellumque minatur,\ngrande fremens,nimiumque memor mandantis et ipsum\niam prope, iam medios operire cohortibus agros\ningeminans, stetit ambiguo Thebanus in aestu\ncurarum, nutantque minae et prior ira tepescit.\ntune firmat sese, fletumque ac triste renidens:\nparvane prostratis inquit, â€˜documenta Mycenis\nsanximus? en iterum, qui moenia nostra lacessant.\naccipimus, veniant; sed ne post bella querantur:\nlex eadem victis.â€™ dicit; sed pulvere crasso\ncaligare diem et Tyrios iuga perdere montes\naspicit; armari populos tamen armaque ferri\nipse iubet pallens, mediaeque in sedibus aulae\nEumenidas subitas flentemque Menoecea cernit\nturbidus impositosque rogis gaudere Pelasgos.\nquis fuit ille dies? tanto cum sanguine Thebis\npax inventa perit? patriis modo fixa revellunt\narma deis, clipeisque obducunt pectora fractis,\net galeas humiles et adhuc sordentia tabo\nspicula: non pharetris quisquam, non ense decorus,\nnon spectandus equo; cessat fiducia valli,\nmurorum patet omne latus, munimina portae\nexposcunt: prior hostis habet; fastigia desunt:\ndeiecit Capaneus; exsanguis et aegra iuventus\niam nec coniugibus suprema nec oscula natis\niungit, et attoniti nil optavere parentes.\nAtticus interea, iubar ut clarescere ruptis\nnubibus et solem primis aspexit in armis,\ndesilit in campum, qui subter moenia nudos\nadservat manes, dirisque vaporibus aegrum\naera pulverea penitus sub casside ducens\ningemit et iustas belli flammatur in iras.\nhunc saltem miseris ductor Thebanus honorem\nlargitus Danais, quod non super ipsa iacentum\ncorpora belligeras acies Martemque secundum\nmiscuit; aut\nlacera ne quid de strage nefandus\nperderet, eligitur saevos potura cruores\nterra rudis? iamque alternas in proelia gentes\ndissimilis Bellona ciet; non clamor utrimque,\nnon utrimque tubae: stat debilis altera pubes\nsubmissos enses nequiquam amentaque dextris\nlaxa tenens; cedunt tellure, armisque reductis\nostentant veteres etiamnum in sanguine plagas.\niam nec Cecropiis idem ductoribus ardor,\nlanguescuntque minae et virtus secura residit:\nventorum velut ira minor, nisi silva furentes\nimpedit, insanique tacent sine litore fluctus.\nUt vero aequoreus quercum Marathonida Theseus\nextulit, erectae cuius crudelis in hostes\numbra cadit campumque trucem lux cuspidis implet:\nceu pater Edonos Haemi de vertice Mavors\nimpulerit currus, rapido mortemque fugamque\naxe vehens, sic exanimes in terga reducit\npallor Agenoridas; taedet fugientibus uti\nThesea, nec facilem dignatur dextra cruorem,\ncetera plebeio desaevit sanguine virtus,\nsic iuvat exanimis proiectaque praeda canesque\ndegeneresque lupos: magnos alit ira leones.\nattamen Olenium Lamyrumque, hunc tela pharetra\npromentem, hunc saevi tollentem pondera saxi\ndeicit, et triplici confisos robore gentis\nAlcetidas fratres, totidem quos eminus hastis\ncontinuat; ferrum consumpsit pectore Phyleus,\nore momordit Helops, umero transmisit Iapyx.\niamque et quadriiugo celsum petit Haemona curru,\nhorrendumque manu telum rotat: ille paventes\nobliquavit equos; longo perlata tenore\ntransiit hasta duos, sitiebat vulnera nec non\ntertia, sed medio cuspis temone retenta est.\nSed solum votis, solum clamore tremendo\nomnibus in turmis optat vocitatque Creonta.\natque hunc diversa bellorum in fronte maniplos\nhortantem dictis frustraque extrema minantem\nconspicit; abscedunt comites: sed Thesea iussi\nlinquebant fretique deis atque ipsius armis;\nille tenet revocatque suos; utque aequa notavit\nhinc atque hinc odia, extrema se colligit ira,\niam letale furens, atque audax morte futura:\nnon cum peltiferis, ait, â€˜haec tibi pugna puellis,\nvirgineas ne crede manus: hic cruda virorum\nproelia, nos magnum qui Tydea quique furentem\nHippomedonta neci Capaneaque misimus umbris\npectora, quae bellum praeceps amentia suasit,\nimprobe? nonne vides, quos ulciscare, iacentes?â€™\nsic ait, et frustra periturum missile summo\nadfixit clipeo, risit vocesque manumque\nhorridus Aegides, ferrataque arbore magnos\nmolitur iactus, nec non prius ore superbo\nintonat: â€˜Argolici, quibus haec datur hostia, manes,\npandite Tartareum chaos ultricesque parate\nEumenidas, venit ecce Creon!â€™ sic fatus, et auras\ndissipat hasta tremens; tunc qua subtemine duro\nmultiplicem tenues iterant thoraca catenae,\nincidit: emicuit per mille foramina sanguis\nimpius; ille oculis extremo errore solutis\nlabitur, adsistit Theseus gravis armaque tollens:\niamne dare exstinctis iustos, ait, â€˜hostibus ignes,\niam victos operire placet? vade atra dature\nsupplicia extremique tamen secure sepulcri.â€™\nAccedunt utrimque pio vexilla tumultu\npermiscentque manus; medio iam foedera bello,\niamque hospes Theseus; orant succedere muris\ndignarique domos, nec tecta hostilia victor\naspernatus init; gaudent matresque nurusque\nOgygiae, qualis thyrso bellante subactus\nmollia laudabat iam marcidus orgia Ganges,\necce per adversas Dircaei verticis umbras\nfemineus quatit astra fragor, matresque Pelasgae\ndecurrunt: quales Bacchea ad bella vocatae\nThyiades amentes, magnum quas poscere credas\naut fecisse nefas; gaudent lamenta novaeque\nexsultant lacrimae; rapit huc, rapit impetus illuc,\nThesea magnanimum quaerant prius, anne Creonta,\nanne suos: vidui ducunt ad corpora luctus.\nNon ego, centena si quis mea pectora laxet\nvoce deus, tot busta simul vulgique ducumque,\ntot pariter gemitus dignis conatibus aequem:\nturbine quo sese caris impleverit audax\nignibus Euadne\nfulmenque in pectore magno\nquaesierit; quo more iacens super oscula saevi\ncorporis infelix excuset Tydea coniunx;\nut saevos narret vigiles Argia sorori;\nArcada quo planctu genetrix Erymanthia clamet,\nArcada, consumpto servantem sanguine vultus,\nArcada, quem geminae pariter flevere cohortes,\nvix novus ista furor veniensque implesset Apollo,\net mea iam longo meruit ratis aequore portum.\nDurabisne procul dominoque legere superstes,\no mihi bissenos multum vigilata per annos\nThebai? iam certe praesens tibi Fama benignum\nstravit iter coepitque novam monstrare futuris,\niam te magnanimus dignatur noscere Caesar,\nItala iam studio discit memoratque iuventus.\nvive, precor; nec tu divinam Aeneida tempta,\nsed longe sequere et vestigia semper adora,\nmox, tibi si quis adhuc praetendit nubila livor,\noccidet, et meriti post me referentur honores.\n"};
