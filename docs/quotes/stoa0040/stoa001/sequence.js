var sequence = {"name":"Augustine. Confessiones","data":"Magnus es, domine, et laudabilis ualde: magna\nuirtus tua et sapientiae tuae non est numerus. et laudare\nte uult homo, aliqua portio creaturae tuae, et homo circumferens\nmortalitatem suam, circumferens testimonium peccati\nsui et testimonium, quia superbis resistis: et tamen\nlaudare te uult homo, aliqua portio creaturae tuae. tu excitas,\nut laudare te delectet, quia fecisti nos ad te et inquietum\nest cor nostrum, donec requiescat in te. da mihi, domine,\nscire et intellegere, utrum sit prius inuocare te an laudare te\net scire te prius sit an inuocare te. sed quis te inuocat nesciens\nte? aliud enim pro alio potest inuocare nesciens. an\n\n\n\n\n\n\n\n\n\n\npotius inuocaris, ut sciaris? quomodo autem inuocabunt,\nin quem non crediderunt? aut quomodo credent sine\npraedicante? et laudabunt dominum qui requirunt\neum. quaerentes enim inueniunt eum et inuenientes laudabunt\neum. quaeram te, domine, inuocans te et inuocem te\ncredens in te: praedicatus enim es nobis. inuocat te, domine,\nfides mea, quam dedisti mihi, quam inspirasti mihi per humanitatem\nfilii tui, per ministerium praedicatoris tui.\nEt quomodo inuocabo deum meum, deum et dominum\nmeum, quoniam utique in me ipsum eum inuocabo, cum\ninuocabo eum? et quis locus est in me, quo ueniat in me\ndeus meus? quo deus ueniat in me, deus, qui fecit caelum\net terram? itane, domine deus meus, est quicquam in\nme, quod capiat te? an uero caelum et terra, quae fecisti\net in quibus me fecisti, capiunt te? an quia sine te non esset\nquidquid est, fit, ut quidquid est capiat te? quoniam itaque\net ego sum, quid peto, ut uenias in me, qui non essem, nisi\nesses in me? non enim ego iam inferi, et tamen etiam ibi\nes. nam etsi descendero in infernum, ades. non ergo\nessem, deus meus, non omnino essem, nisi esses in me. an\npotius non essem, nisi essem in te, ex quo omnia, per\nquem omnia, in quo omnia? etiam sic, domine, etiam sic.\n\n\n\n\n\n\nquo te inuoco, cum in te sim? aut unde nenias in me? quo\nenim recedam extra caelum et terram, ut inde in me ueniat\ndeus meus, qui dixit: caelum et terram ego impleo?\nOapiunt ergone te caelum et terra, quoniam tu imples\n\nea* an imples et restat, quoniam non te capiunt et quo\nrefundes quidquid impleto caelo et terra restat ex te? an\nnon opus habes, ut quoquam continearis, qui contines omnia,\nquoniam quae imples continendo imples? non enim uasa,\nquae te plena sunt, stabilem te faciunt, quia etsi frangantur\nnon effunderis. et cum effunderis super nos, non tu\niaces, sed erigis nos, nec tu dissiparis, sed colligis nos. sed\nquae imples omnia, te toto imples omnia. an quia non possunt\nte totum capere omnia, partem tui capiunt et eandem partem\nsimul omnia capiunt? an singulas singula et maiores maiora,\nminores minora capiunt? ergo est aliqua pars tua maior, aliqua\nminor? an ubique totus es et res nulla te totum capit?\nQuid est ergo deus meus? quid, rogo, nisi dominus\ndeus? quis enim dominus praeter dominum? aut quis\ndeus praeter deum nostrum? summe, optime, potentissime,\nomnipotentissime, misericordissime et iustissime, secretissime\net praesentissime, pulcherrime et fortissime, stabilis\net inconprehensibilis, inmutabilis, mutans omnia, numquam\n\n\n\n\n\n\n\n\nnouus, numquam uetus, innouans omnia, in uetustatem perducens\nsuperbos et nesciunt; semper agens, semper quietus,\ncolligens et non egens, portans et implens et protegens, creans\net nutriens, perficiens, quaerens, cum nihil desit tibi.\namas nec aestuas, zelas et securus es, paenitet te et non\ndoles, irasceris et tranquillus es, opera mutas nec mutas\nconsilium; recipis quod iuuenis et numquam amisisti; numquam\ninops et gaudes lucris, numquam auarus et usuras\nexigis. supererogatur tibi, ut debeas, et quis habet quicquam\nnon tuum? reddens debita nulli debens, donans debita nihil\nperdens. et quid diximus, deus meus, uita mea, dulcedo mea\nsancta, aut quid dicit aliquis, cum de te dicit? et uae tacentibus\nde te, quoniam loquaces muti sunt.\nQuis mihi dabit adquiescere in te? quis dabit mihi, ut\nuenias in cor meum et inebries illud, ut obliuiscar mala mea\net unum bonum meum amplectar, te? quid mihi es? miserere,\nut loquar. quid tibi sum ipse, ut amari te iubeas a me\net, nisi faciam, irascaris mihi et mineris ingentes miserias?\nparuane ipsa est, si non amem te? ei mihi! dic mihi per\nmiserationes tuas, domine deus meus, quid sis mihi. dic ani-mae meae: salus tua ego sum. sic dic, ut audiam. ecce\naures cordis mei ante te, domine; aperi eas, et dic animae\nmeae: salus tua ego sum. curram post uocem hanc et\n\n\n\n\n\n\nadprehendam te. noli abscondere a me faciem tuam: moriar,\nne moriar, ut eam uideam.\nAngusta est domus animae meae, quo uenias ad eam: dilatetnr\nabs te. rninosa est: refice eam. habet quae offendant\noculos tuos: fateor et scio. sed quis mandabit eam? aut cui\nalteri praeter te clamabo: ab occultis meis manda me,\ndomine, et ab alienis parce seruo tuo? credo, propter\nquod et loquor. domine, tu scis. nonne tibi prolocutus sum\naduersum me delicta mea, deus meus, et tu dimisisti\ninpietatem cordis mei? non indicio contendo tecum, qui\nueritas es; et ego nolo fallere me ipsam, ne mentiatur iniquitas\nmea sibi. non ergo indicio contendo tecum, quia,\nsi iniquitates obseruaueris, domine, domine, quis sustinebit?\nSed tamen sine me loqui apud misericordiam tuam, me\nterram et cinerem, sine tamen loqui, quoniam ecce misericordia\ntua est, non homo, inrisor meus, cui loquor. et tu fortasse\ninrides me, sed conuersus misereberis mei. quid enim\nest quod uolo dicere, domine, nisi quia nescio, unde uenerim\nhuc, in istam dico uitam mortalem an mortem uitalem? nescio.\net susceperunt me consolationes miserationum tuarum, sicut\n\n\n\n\n\n\naudiui a parentibus carnis meae, ex quo et in qua me formasti\nin tempore; non enim ego memini. exceperunt ergo me consolationes\nlactis humani, nec mater mea uel nutrices meae\nsibi ubera implebant, sed tu mihi per eas dabas alimentum\ninfantiae secundum institutionem tuam et diuitias usque ad\nfundum rerum dispositas. tu etiam mihi dabas nolle amplius,\nquam dabas, et nutrientibus me dare mihi uelle quod eis dabas:\ndare enim mihi per ordinatum affectum nolebant quo abundabant\nex te. nam bonum erat eis bonum meum ex eis,\nquod ex eis non, sed per eas erat: ex te quippe bona omnia,\ndeus, et ex deo meo salus mihi uniuersa. quod animaduerti\npostmodum clamante te mihi per haec ipsa, quae tribuis intus\net foris. nam tunc sugere noram et adquiescere delectationibus,\nflere autem offensiones carnis meae, nihil amplius.\nPost et ridere coepi, dormiens primo, deinde uigilans.\nhoc enim de me mihi indicatum est et credidi, quoniam sic\nuidemus alios infantes; nam ista mea non memini. et\necce paulatim sentiebam, ubi essem, et uoluntates meas nolebam\nostendere eis, per quos implerentur, et non poteram,\nquia illae intus erant, foris autem illi nec ullo suo sensu ualebant\nintroire in animam meam. itaque iactabam et membra\n\n\n\n\net uoces, signa similia uoluntatibus meis, pauca quae poteram,\nqualia poteram: non enim erant ueri similia. et cum mihi\nnon obtemperabatur uel non intellecto uel ne obesset, indignabar\nnon subditis maioribus et liberis non seruientibus et\nme de illis flendo uindicabam. tales esse infantes didici, quos\ndiscere potui, et me talem fuisse magis mihi ipsi indicauerunt\nnescientes quam scientes nutritores mei.\nEt ecce infantia mea olim mortua est et ego uiuo. tu autem,\ndomine, qui et semper uiuis et nihil moritur in te, quoniam\nante primordia saeculorum et ante omne, quod uel ante\ndici potest, tu es et deus es dominusque omnium, quae creasti,\net apud te rerum omnium instabilium stant causae et rerum\nomnium mutabilium inmutabiles manent origines et omnium\ninrationalium et temporalium sempiternae uiuunt rationes, dic\nmihi supplici tuo, deus, et misericors misero tuo, dic mihi,\nutrum alicui iam aetati meae mortuae successerit infantia mea.\nan illa est, quam egi intra uiscera matris meae? nam et de\nilla mihi nonnihil indicatum est et praegnantes ipse uidi feminas.\nquid ante hanc etiam, dulcedo mea, deus meus? fuine alicubi\naut aliquis? nam quis mihi dicat ista, non habeo; nec pater\nnec mater potuerunt nec aliorum experimentum nec memoria\nmea. an irrides me ista quaerentem teque de hoc, quod noui,\nlaudari a me iubes et confiteri me tibi?\nConfiteor tibi, domine caeli et terrae, laudem dicens tibi de\nprimordiis et infantia mea, quae non memini; et dedisti ea\nhomini ex aliis de se conicere et auctoritatibus etiam muliercularum\nmulta de se credere. eram enim et uiuebam etiam\ntunc et signa, quibus sensa mea nota aliis facerem, iam in\nfine infantiae quaerebam. unde hoc tale animal nisi abs te,\ndomine? an quisquam se faciendi erit artifex? aut ulla uena\ntrahitur aliunde, qua esse et uiuere currat in nos, praeterquam\nquod tu facis nos, domine, cui esse et uiuere non aliud atque\naliud est, quia summe esse atque summe uiuere id ipsum est?\nsummus enim es et non mutaris, neque peragitur in te hodiernus\ndies, et tamen in te peragitur, quia in te sunt et ista\nomnia: non enim haberent uias transeundi, nisi contineres ea.\net quoniam anni tui non deficiunt, anni tui hodiernus dies:\net quam multi iam dies nostri et patrum nostrorum per hodiernum\ntuum transierunt et ex illo acceperunt modos et utcumque\nextiterunt, et transibunt adhuc alii et accipient et\nutcumque existent. tu autem idem ipse es et omnia crastina\natque ultra omniaque hesterna et retro hodie facies, hodie\nfecisti. quid ad me, si quis non intellegat? gaudeat et ipse\ndicens: quid est hoc? gaudeat etiam sic et amet non inueniendo\ninuenire potius quam inueniendo non inuenire te.\nExaudi, deus. uae peccatis hominum! et homo dicit haec,\net misereris eius, quoniam tu fecisti eum et peccatum non\nfecisti in eo. quis me commemorat peccatum infantiae meae?\nquoniam nemo mundus a peccato coram te, nec infans, cuius\nest unius diei uita super terram. quis me commemorat? an\nquilibet tantillus nunc paruulus, in quo uideo quod non memini\nde me? quid ergo tunc peccabam? an quia uberibus\ninhiabam plorans? nam si nunc faciam, non quidem uberibus,\nsed escae congruenti annis meis ita inhians, deridebor atque\nreprehendar iustissime. tunc ergo reprehendenda faciebam,\nsed quia reprehendentem intellegere non poteram, nec mos reprehendi\nme nec ratio sinebat. nam extirpamus et eicimus\nista crescentes. nec uidi quemquam scientem, cum aliquid\npurgat, bona proicere. an pro tempore etiam illa bona erant,\nflendo petere etiam quod noxie daretur, indignari acriter non\nsubiectis hominibus liberis et maioribus hisque, a quibus genitus\nest, multisque praeterea prudentioribus non ad nutum\nuoluntatis obtemperantibus feriendo nocere niti quantum potest,\nquia non oboeditur imperiis, quibus perniciose oboediretur? ita\n\n\n\n\n\n\nimbecillitas membrorum infantilium innocens est, non animus\ninfantium. uidi ego et expertus sum zelantem paruulum: non-\\'\ndum loquebatur et intuebatur pallidus amaro aspectu conlac-i\nsuum suum. quis hoc ignorat? expiare se dicunt ista matres\natque nutrices nescio quibus remediis. nisi uero et ista\ninnocentia est, in fonte lactis ubertim manante atque abundante1\nopis egentissimum et illo adhuc uno alimento uitam ducentem\\'\nconsortem non pati. sed blande tolerantur haec, non quia\nnulla uel parua, sed quia aetatis accessu peritura sunt. quod\nlicet probes, cum ferri aequo animo eadem ipsa non possunt,\nquando in aliquo annosiore deprehenduntur.\nTu itaque, domine deus meus, qui dedisti uitam infanti et ;\ncorpus, quod ita, ut uidemus, instruxisti sensibus, conpegisti\nmembris, figura decorasti proque eius uniuersitate atque incolumitate\nomnes conatus animantis insinuasti, iubes me laudare\nte in istis et confiteri tibi et psallere nomini tuo,\naltissime, quia deus es omnipotens et bonus, etiamsi sola\nista fecisses, quae nemo alius potest facere nisi tu, une, a\nquo est omnis modus, formosissime, qui formas omnia et lege\ntua ordinas omnia. hanc ergo aetatem, domine, qua me\n\n\n\n\n\n\nuixisse non memini, de qua aliis credidi et quam me egisse\nex aliis infantibus conieci, quamquam ista multum fida coniectura\nsit, piget me adnumerare huic uitae meae, quam uiuo\nin hoc saeculo. quantum enim adtinet ad obliuionis meae\ntenebras, par illi est, quam uixi in matris utero. quod si et\nin iniquitate conceptus sum et in peccatis mater mea\nme in utero aluit, ubi, oro te, deus meus, ubi, domine, ego,\nseruus tuus, ubi aut quando innocens fui? sed ecce omitto\nillud tempus: et quid mihi iam cum eo est, cuius nulla uestigia\nrecolo?\nNonne ab infantia huc pergens ueni in pueritiam? uel\npotius ipsa in me uenit et successit infantiae? nec discessit illa:\nquo enim abiit? et tamen iam non erat. non enim eram infans,\nqui non farer, sed iam puer loquens eram. et memini\nhoc, et unde loqui didiceram, post aduerti. non enim docebant\nmaiores homines praebentes mihi uerba certo aliquo ordine\ndoctrinae sicut paulo post litteras, sed ego ipse mente, quam\ndedisti mihi, deus meus, cum gemitibus et uocibus uariis et uariis\nmembrorum motibus edere uellem sensa cordis mei, ut uoluntati\npareretur, nec ualerem quae uolebam omnia nec quibus uolebam\nomnibus. pensabam memoria: cum ipsi appellabant rem\n\n\n\n\n\n\naliquam et cum secundum eam uocem corpus ad aliquid mouebant,\nuidebam et tenebam hoc ab eis uocari rem illam, quod\nsonabant, cum eam uellent ostendere. hoc autem eos uelle\nex motu corporis aperiebatur tamquam uerbis naturalibus omnium\ngentium, quae fiunt uultu et nutu oculorum ceterorumque\nmembrorum actu et sonitu uocis indicante affectionem\nanimi in petendis, habendis, reiciendis fugiendisue rebus. ita\nuerba in uariis sententiis locis suis posita et crebro audita,\nquarum rerum signa essent, paulatim colligebam measque iam\nuoluntates edomito in eis signis ore per haec enuntiabam. sic\ncum his, inter quos eram, uoluntatum enuntiandarum signa\nconmunicaui et uitae humanae procellosam societatem altius\ningressus sum pendens ex parentum auctoritate nutuque maiorum\nhominum.\nDeus, deus meus, quas ibi miserias expertus sum et\nludificationes, quandoquidem recte mihi uiuere puero id proponebatur,\nobtemperare monentibus, ut in hoc saeculo florerem\net excellerem linguosis artibus ad honorem hominum et falsas\ndiuitias famulantibus. inde in scholam datus sum, ut discerem\nlitteras, in quibus quid utilitatis esset ignorabam miser. et\ntamen, si segnis in discendo essem, uapulabam. laudabatur\nenim hoc a maioribus, et multi ante nos uitam istam agentes\n\n\n\n\npraestrtfxerant aerumnosas uias, per quas transire cogebamur\nmultiplicato labore et dolore filiis Adam. inuenimus autem,\ndomine, homines rogantes te et didicimus ab eis, sentientes\nte, ut poteramus, esse magnum aliquem, qui posses etiam non\nadparens sensibus nostris exaudire nos et subuenire nobis.\nnam puer coepi rogare te, auxilium et refugium meum,\net in tuam inuocationem rumpebam nodos linguae meae et\nrogabam te paruus non paruo affectu, ne in schola uapularem.\net cum me non exaudiebas, quod non erat ad insipientiam\nmihi, ridebantur a maioribus hominibus usque ab ipsis parentibus,\nqui mihi accidere mali nihil uolebant, plagae meae,\nmagnum tunc et graue malum meum.\nEstne quisquam, domine, tam magnus animus, praegrandi\naffectu tibi cohaerens, estne, inquam, quisquam — facit enim\nhoc quaedam etiam stoliditas — est ergo, qui tibi pie cohaerendo\nita sit affectus granditer, ut eculeos et ungulas atque huiuscemodi\nuaria tormenta, pro quibus effugiendis tibi per uniuersas\nterras cum timore magno supplicatur, ita parui aestimet,\ndiligens eos, qui haec acerbissime formidant, quemadmodum\n\n\n\n\n\n\nparentes nostri ridebant tormenta, quibus pueri a magistris\naffligebamur? non enim aut minus ea metuebamus aut minus\nte de his euadendis deprecabamur, et peccabamus tamen minus\nscribendo aut legendo aut cogitando de litteris, quam exigebatur\na nobis. non enim deerat, domine, memoria uel ingenium,\nquae nos habere noluisti pro illa aetate satis, sed delectabat\nludere et uindicabatur in nos ab eis qui talia utique agebant.\nsed maiorum nugae negotia uocabantur, puerorum autem talia\ncum sint, puniuntur a maioribus, et nemo miseratur pueros\nuel illos uel utrosque. nisi uero adprobat quisquam bonus\nrerum arbiter uapulasse me, quia ludebam pila puer et eo ludo\ninpediebar, quominus celeriter discerem litteras, quibus maior\n. deformius luderem. aut aliud faciebat idem ipse, a quo uapulabam,\nqui si in aliqua quaestiuncula a condoctore suo uictus\nesset, magis bile atque inuidia torqueretur quam ego, cum in\ncertamine pilae a conlusore meo superabar?\nEt tamen peccabam, domine deus meus, ordinator et creator\nrerum omnium naturalium, peccatorum autem tantum ordinator,\ndomine deus meus, peccabam faciendo contra praecepta parentum\net magistrorum illorum. poteram enim postea bene uti\n\n\n\n\nlitteris, quas uolebant ut discerem quocumque animo illi mei.\nnon enim meliora eligens inoboediens eram, sed amore ludendi,\namans in certaminibus superbas uictorias et scalpi aures meas\nfalsis fabellis, quo prurirent ardentius, eadem curiositate magis\nmagisque per oculos emicante in spectacula, ludos maiorum;\nquos tamen qui edunt, ea dignitate praediti excellunt, ut hoc\npaene omnes optent paruulis suis, quos tamen caedi libenter\npatiuntur, si spectaculis talibus inpediantur ab studio, quo eos\nad talia edenda cupiunt peruenire. uide ista, domine, misericorditer\net libera nos iam inuocantes te, libera etiam eos qui\nnondum te inuocant, ut inuocent te et liberes eos.\nAudieram enim ego adhuc puer de uita aeterna promissa\nnobis per humilitatem domini dei nostri descendentis ad superbiam\nnostram et signabar iam signo crucis eius et condiebar\neius sale iam inde ab utero matris meae, quae multum sperauit\nin te. uidisti, domine, cum adhuc puer essem et quodam\ndie pressu stomachi repente aestuarem paene moriturus, uidisti,\ndeus meus, quoniam custos meus iam eras, quo motu\nanimi et qua fide baptismum Christi tui, dei et domini mei,\nflagitaui a pietate matris meae et matris omnium nostrum,\necclesiae tuae. et conturbata mater carnis meae, quoniam et\n\n\n\n\nsempiternam salutem meam carius parturibat corde casto in\nfide tua, iam curaret festinabunda, ut sacramentis salutaribus\ninitiarer et abluerer, te, domine Iesu, confitens in remissionem\npeccatorum, nisi statim recreatus essem. dilata est itaque\nmundatio mea, quasi necesse esset, ut adhuc sordidarer, si\nuiuerem, quia uidelicet post lauacrum illud maior et periculosior\nin sordibus delictorum reatus foret. ita iam credebam\net illa et omnis domus, nisi pater solus, qui tamen non euicit\nin me ius maternae pietatis, quominus in Christum crederem,\nsicut ille nondum crediderat. nam illa satagebat, ut tu mihi\npater esses, deus meus, potius quam ille, et in hoc adiuuabus\neam, ut superaret uirum, cui melior seruiebat, quia et in hoc\ntibi utique id iubenti seruiebat.\nRogo te, deus meus, uellem scire, si tu etiam uelles, quo\nconsilio dilatus sum, ne tunc baptizarer, utrum bono meo\nmihi quasi laxata sint lora peccandi an non laxata sint. unde\nergo etiam nunc de aliis atque aliis sonat undique in auribus\nnostris: \"sine illum, faciat; nondum enim baptizatus est.\" et\ntamen in salute corporis non dicimus: sine uulneretur amplius;\nnondum enim sanatus est. quanto ergo melius et cito sanarer\net id ageretur mecum meorum meaque diligentia, ut recepta\nsalus animae meae tuta esset tutela tua, qui dedisses eam.\n\n\n\n\nmelius uero. sed quot et quanti fluctus inpendere temptationum\npost pueritiam uidebantur, nouerat eos iam illa mater et terram\npotius, unde postea formarer, quam ipsam iam effigiem\nconmittere nolebat.\nIn ipsa tamen pueritia, de qua mihi minus quam de adulescentia\nmetuebatur, non amabam litteras et me in eas urgeri\noderam; et urgebar tamen et bene mihi fiebat nec faciebam\nego bene: non enim discerem, nisi cogerer. nemo enim inuitus\nbene facit, etiamsi bonum est quod facit. nec qui me\nurgebant, bene faciebant, sed bene mihi fiebat abs te, deus\nmeus. illi enim non intuebantur, quo referrem quod me\ndiscere cogebant, praeterquam ad satiandas insatiabiles cupiditates\ncopiosae inopiae et ignominiosae gloriae. tu uero, cui\nnumerati. sunt capilli nostri, errore omnium, qui mihi\ninstabant ut discerem, utebaris ad utilitatem meam, meo autem,\nqui discere nolebam, utebaris ad poenam meam, qua plecti\nnon eram indignus tantillus puer et tantus peccator. ita non\nde bene facientibus tu bene faciebas mihi et de peccante me\nipso iuste rettibuebus mihi. iussisti enim et sic est, ut poena\nsua sibi sit omnis inordinatus animus.\nQuid autem erat causae, cur graecas litteras oderam, quibus\npuerulus imbuebar, ne nunc quidem mihi satis exploratum\nest. adamaueram enim latinas, non quas primi magistri, sed quas\ndocent qui grammatici uocantur. nam illas primas, ubi legere\net scribere et numerare discitur, non minus onerosas poenalesque\nhabebam quam omnes graecas. unde tamen et hoc nisi\nde peccato et uanitate uitae, qua caro eram et spiritus ambulans\net non reuertens? nam utique meliores, quia certiores,\nerant primae illae litterae, quibus fiebat in me et factum\nest et habeo illud, ut et legam, si quid scriptum inuenio, et\nscribam ipse, si quid uolo, quam illae, quibus tenere cogebar\nAeneae nescio cuius errores oblitus errorum meorum et plorare\nDidonem mortuam, quia se occidit ab amore, cum interea me\nipsum in his a te morientem, deus uita mea, siccis oculis ferrem\nmiserrimus.\nQuid enim miserius misero non miserante se ipsum et flente\nDidonis mortem, quae fiebat amando Aenean, non flente autem\nmortem suam, quae fiebat non amando te, deus, lumen cordis\nmei et panis oris intus animae meae et uirtus maritans mentem\nmeam et sinum cogitationis meae? non te amabam et\n\n\n\n\n\n\nfornicabar abs te et fornicanti sonabat undique: euge, euge.\"\namicitia enim mundi huius fornicatio est abs te et euge,\neuge\" dicitur, ut pudeat, si non ita homo sit. et haec non\nflebam et flebam Didonem extinctam ferroque extrema\nsecutam, sequens ipse extrema condita tua relicto te et terra\niens in terram: et si prohiberer ea legere, dolerem, quia non\nlegerem quod dolerem. talis dementia honestiores et uberiores\nlitterae putantur quam illae, quibus legere et scribere didici.\nSed nunc in anima mea clamet deus meas et ueritas tua\ndicat mihi: non est ita, non est ita; melior est prorsus doctrina\nilla prior. nam ecce paratior sum obliuisci errores\nAeneae atque omnia eius modi quam scribere et legere. at\nenim uela pendent liminibus grammaticarum scholarum, sed\nnon illa magis honorem secreti quam tegimentum erroris significant.\nnon clament aduersus me quos iam non timeo, dum\nconfiteor tibi quae uult anima mea, deus meus, et adquiesco\nin reprehensione malarum uiarum mearum, ut diligam bonas\nuias tuas. non clament aduersus me uenditores grammaticae\n\n\n\n\n\n\n\n\nuel emptores, quia, si proponam eis interrogans, utrum uerum\nsit quod Aenean aliquando Karthaginem uenisse poeta dicit,\nindoctiores nescire se respondebunt, doctiores autem etiam negabunt\nuerum esse. at si quaeram, quibus litteris scribatur\nAeneae nomen, omnes mihi, qui haec didicerunt, uerum respondent\net secundum id pactum et placitum, quo inter se i\nhomines ista signa firmarunt. item si quaeram, quid horum\nmaiore uitae huius incommodo quisque obliuiscatur, legere et,\nscribere an poetica illa figmenta, quis non uideat, quid responsurus\nsit, qui non est paenitus oblitus sui? peccabam ergo\npuer, cum illa inania istis utilioribus amore praeponebam uel\npotius ista oderam, illa amabam. iam uero unum et unum\nduo, duo et duo quattuor odiosa cantio mihi erat et dulcissimum\nspectaculum uanitatis equus ligneus plenus armatis et\nTroiae incendium atque ipsius umbra Creusae.\nCur ergo graecam etiam grammaticam oderam talia\ncantantem? nam et Homerus peritus texuerat tales fabellas et\ndulcissime uanus est et mihi tamen amarus erat puero. credo\netiam graecis pueris Vergilius ita sit, cum eum sic discere\ncoguntur ut ego illum. uidelicet difficultas, difficultas omnino\n\n\n\n\n\n\nediscendae linguae peregrinae quasi felle aspergebat omnes\nsuauitates graecas fabulosarum narrationum. nulla enim uerba\nilla noueram et saeuis terroribus ac poenis, ut nossem, instabatur\nmihi uehementer. nam et latina aliquando infans\nutique nulla noueram et tamen aduertendo didici sine ullo\nmetu atque cruciatu inter etiam blandimenta nutricum et\nioca arridentium et laetitias alludentium. didici uero illa sine\npoenali onere urgentium, cum me urgeret cor meum ad parienda\nconcepta sua, id quod non esset, nisi aliqua uerba didicissem\nnon a docentibus, sed a loquentibus, in quorum et ego auribus\nparturiebam quidquid sentiebam. hinc satis elucet maiorem\nhabere uim ad discenda ista liberam curiositatem quam meticulosam\nnecessitatem. sed illius fluxum haec restringit legibus\ntuis, deus, legibus tuis a magistrorum ferulis usque ad temptationes\nmartyrum, ualentibus legibus tuis miscere salubres\namaritudines reuocantes nos ad te a iucunditate pestifera, qua\nrecessimus a te.\nExaudi, domine, deprecationem meam, ne deficiat anima\nmea sub disciplina tua neque deficiam in confitendo tibi\nmiserationes tuas, quibus eruisti me ab omnibus uiis meis pessimis,\nut dulcescas mihi super omnes seductiones, quas sequebar,\net amem te ualidissime et amplexem manum tuam\n\n\n\n\ntotis praecordiis meis et eruas me ab omni temptatione usque\nin finem. ecce enim tu, domine, rex meus et deus meus, tibi\nseruiat quidquid utile puer didici, tibi seruiat quod loquor et\nscribo et lego et numero, quoniam cum uana discerem, tu\ndisciplinam dabas mihi et in eis uanis peccata delectationum\nmearum dimisisti mihi. didici in eis multa uerba utilia; sed\net in rebus non uanis disci possunt, et ea uia tuta est, in\nqua pueri ambularent.\nSed uae tibi, flumen moris humani! quis resistit tibi?\nquamdiu non siccaberis? quousque uolues Euae filios in mare\nmagnum et formidulosum, quod uix transeunt qui lignum conscenderint?\nnonne ego in te legi et tonantem Iouem et adulterantem?\net utique non posset haec duo, sed actum est,\nut haberet auctoritatem imitandum uerum adulterium lenocinante\nfalso tonitru. quis autem paenulatorum magistrorum\naudit aure sobria ex eodem puluere hominem clamantem et\ndicentem: fingebat haec Homerus et humana ad deos\ntransferebat; diuina mallem ad nos? sed uerius dicitur,\nquod fingebat haec quidem ille, sed hominibus flagitiosis diuina\n\n\n\n\n\n\ntribuendo, ne flagitia flagitia putarentur et ut quisquis ea\nfecisset, non homines perditos, sed caelestes deos uideretur\nimitatus.\nEt tamen, o flumen tartareum, iactantur in te fili hominum\ncum mercedibus, ut haec discant, et magna res agitur, cum\nhoc agitur publice in foro, in conspectu legum supra mercedem\nsalaria decernentium, et saxa tua percutis et sonas dicens:\n\"hinc uerba discuntur, hinc adquiritur eloquentia rebus persuadendis\nsententiisque explicandis maxime necessaria.\" ita ergo\nnon cognosceremus uerba haec, imbrem et aureum et gremium\net fucum et templa caeli et alia uerba, quae in eo loco scripta\nsunt, nisi Terentius induceret nequam adulescentem proponentem\nsibi Iouem ad exemplum stupri, dum spectat tabulam\nquandam pictam in pariete, ubi inerat pictura haec, Iouem\nquo pacto Danaae misisse aiunt in gremium quondam\nimbrem aureum, fucum factum mulieri? et uide, quemadmodum\nse concitat ad libidinem quasi caelesti magisterio:\nat quem deum! — inquit — qui templa caeli summo\nsonitu concutit.\nego homuncio id non facerem? ego uero illud feci\nac libens.\n\n\n\n\n\n\n\nNon omnino, non omnino per hanc turpitudinem uerba ista\nconmodius discuntur, sed per haec uerba turpitudo ista confidentius\nperpetratur. non accuso uerba quasi uasa lecta atque\npretiosa, sed uinum erroris, quod in eis nobis propinabatur\nab ebriis doctoribus, et nisi biberemus, caedebamur nec appellare\nad aliquem iudicem sobrium licebat. et tamen ego, deus1\nmeus, in cuius conspectu iam secura est recordatio mea, libenter\nhaec didici et eis delectabar miser et ob hoc bonae spei puer,\nappellabar.\nSine me, deus meus, dicere aliquid de ingenio meo,\nmunere tuo, in quibus a me deliramentis atterebatur. proponebatur\nenim mihi negotium animae meae satis inquietum praemio i\nlaudis et dedecoris uel plagarum metu, ut dicerem uerba Iunonis\nirascentis et dolentis, quod non possit Italia Teucrorum\nauertere regem, quae numquam Iunonem dixisse audieram.\nsed figmentorum poeticorum uestigia errantes sequi cogebamur\net tale aliquid dicere solutis uerbis, quale poeta dixisset uersibus:\net ille dicebat laudabilius, in quo pro dignitate adumbratae\npersonae irae ac doloris similior affectus eminebat, uerbis\nsententias congruenter uestientibus. ut quid mihi illud, 0\nuera uita, deus meus? quid mihi recitanti adclamabatur prae\n\n\n\n\n\n\n\n\nmultis coaetaneis et conlectoribus meis? nonne ecce illa omnia\nfumus et uentus? itane aliud non erat, ubi exerceretur\ningenium et lingua mea? laudes tuae, domine, laudes tuae\nper scripturas tuas suspenderent palmitem cordis mei et non\nraperetur per inania nugarum turpis praeda uolatilibus. non\nenim uno modo sacrificatur transgressoribus angelis.\nQuid autem mirum, quod in uanitates ita ferebar et a\nte, deus meus, ibam foras, quando mihi imitandi proponebantur\nhomines, qui aliqua facta sua non mala, si cum barbarismo\naut soloecismo enuntiarent, reprehensi confundebantur, si autem\nlibidines suas integris et rite consequentibus uerbis copiose\nordinateque narrarent, laudati gloriabantur? uides haec, domine,\net taces longanimis et multum misericors et uerax. numquid\nsemper tacebis? et nunc erues de hoc inmanissimo profundo\nquaerentem te animam et sitientem delectationes tuas, et cuius\ncor dicit tibi: quaesiui uultum tuum; uultum tuum,\ndomine, requiram: nam longe a uultu tuo in affectu tenebroso.\nnon enim pedibus aut spatiis locorum itur abs te aut\nreditur ad te, aut uero filius ille tuus equos aut currus uel\nnaues quaesiuit aut auolauit pinna uisibili aut moto poplite\niter egit, ut in longinqua regione uiuens prodige dissiparet\n\n\n\n\n\n\nquod dederas proficiscenti dulcis pater, quia dederas, et egeno\nredeunti dulcior: in affectu ergo libidinoso, id enim est tenebroso\natque id est longe a uultu tuo.\nVide, domine deus meus, et patienter, nt uides, uide, quomodo\ndiligenter obseruent filii hominum pacta litterarum et\nsyllabarum accepta a prioribus locutoribus et a te accepta\naeterna pacta perpetuae salutis neglegant, ut qui illa sonorum\nuetera placita teneat aut doceat, si contra disciplinam grammaticam\nsine adspiratione primae syllabae hominem dixerit,\nmagis displiceat hominibus, quam si contra tua praecepta\nhominem oderit, cum sit homo. quasi uero quemlibet inimicum\nhominem perniciosius sentiat quam ipsum odium, quo in\neum irritatur, aut uastet quisquam persequendo alium grauius,\nquam cor suum uastat inimicando. et certe non est interior\nlitterarum scientia quam scripta conscientia, id se alteri facere\nquod nolit pati. quam tu secretus es, habitans in excelsis in\nsilentio, deus solus magnus, lege infatigabili spargens poenales\ncaecitates supra inlicitas cupiditates, cum homo eloquentiae\nfamam quaeritans ante hominem iudicem circumstante hominum\nmultitudine inimicum suum odio inmanissimo insectans\nuigilantissime canet, ne per linguae errorem dicat: inter\n\n\n\n\n\n\nhominibus, et ne per mentis furorem hominem auferat ex\nhominibus, non canet.\nHorum ego puer morum in limine iacebam miser, et\nhuius harenae palaestra erat illa, ubi magis timebam barbarismum\nfacere quam cauebam, si facerem, non facientibus inuidere.\ndico haec et confiteor tibi, deus meus, in quibus laudabar ab\neis, quibus placere tunc mihi erat honeste uiuere. non enim\nuidebam uoraginem turpitudinis, in quam proiectus eram\nab oculis tuis. nam in illis iam quid me foedius fuit, ubi\netiam talibus displicebam fallendo innumerabilibus mendaciis\net paedagogum et magistros et parentes amore ludendi, studio\nspectandi nugatoria et imitandi ludicra inquietudine? furta\netiam faciebam de cellario parentum et de mensa uel gula\nimperante, uel ut haberem quod darem pueris, ludum suum\nmihi, quo pariter utique delectabantur, tamen uendentibus. in\nquo etiam ludo fraudulentas uictorias ipse uana excellentiae\ncupiditate uictus saepe aucupabar. quid enim tam nolebam\npati atque atrociter, si deprehenderem, arguebam, quam id\nquod aliis faciebam et, si deprehensus arguerer, saeuire magis\nquam cedere libebat? istane est innocentia puerilis? non\nest, domine, non est, oro te, deus meus. nam haec ipsa sunt,\nquae a paedagogis et magistris, a nucibus et pilulis et\n\n\n\n\n\n\npasseribus, ad praefectos et reges, auram, praedia, mancipia, haec\nipsa omnino succedentibus maioribus aetatibus transeunt, sicuti\nferulis maiora supplicia succedunt. humilitatis ergo signum\nin statura pueritiae, rex noster, probasti, cum aisti: talium\nest regnum caelorum.\nSed tamen, domine, tibi excellentissimo, optimo conditori\net rectori uniuersitatis, deo nostro gratias, etiamsi me puerum\ntantum esse noluisses. eram enim etiam tunc, uiuebam atque\nsentiebam meamque incolumitatem, uestigium secretissimae\nunitatis, ex qua eram, curae habebam, custodiebam interiore\nsensu integritatem sensuum meorum inque ipsis paruis paruarumque\nrerum cogitationibus ueritate delectabar. falli nolebam,\nmemoria uigebam, locutione instruebar, amicitia mulcebar,\nfugiebam dolorem, abiectionem, ignorantiam. quid in\ntali animante non mirabile atque laudabile? at ista omnia\ndei mei dona sunt, non mihi ego dedi haec: et bona sunt et\nhaec omnia ego. bonus ergo est qui fecit me, et ipse est\nbonum meum et illi exulto bonis omnibus, quibus etiam puer\neram. hoc enim peccabam, quod non in ipso, sed in creaturis\neius me atque ceteras uoluptates, sublimitates, ueritates quaere-bam, atque ita inruebam in dolores, confusiones, errores.\n\n\n\n\n\n\ngratias tibi, dulcedo mea et honor meas et fiducia mea, deus\nmeus, gratias tibi de donis tuis; sed tu mihi ea serua. ita\nenim seruabis me, et augebuntur et perficientur quae dedisti\nmihi, et ero ipse tecum, quia et ut sim tu dedisti mihi.\nRecordari uolo transactas foeditates meas et carnales corru-\nptiones animae meae, non quod eas amem, sed ut amem te,\ndeus meus. amore amoris tui facio istuc, recolens uias meas\nnequissimas in amaritudine recogitationis meae, ut tu dulcescas\nmihi, dulcedo non fallax, dulcedo felix et secura, et colligens\nme a dispersione, in qua frustatim discissus sum, dum ab uno\nte auersus in multa euanui. exarsi enim aliquando satiari inferis\nin adulescentia et siluescere ausus sum uariis et umbrosis\namoribus, et contabuit species mea et conputrui coram oculis\ntuis placens mihi et placere cupiens oculis hominum.\n\n\nEt quid erat, quod me delectabat, nisi amare et amari?\nsed non tenebatur modus ab animo usque ad animum,\n\n\n\n\nquateiius est luminosus limes amicitiae, sed exhalabantur nebulae\nde limosa concupiscentia carnis et scatebra pubertatis et obnubilabant\natque obfuscabant cor meum, ut non discerneretur\nserenitas dilectionis a caligine libidinis. utrumque in confuso\naestuabat et rapiebat inbeccillam aetatem per abrupta cupiditatum\natque mersabat gurgite flagitiorum. inualuerat super\nme ira tua et nesciebam. obsurdueram stridore catenae mortalitatis\nmeae, poena superbiae animae meae, et ibam longius\na te, et sinebas, et iactabar et effundebar et diffluebam et\nebulliebam per fornicationes meas, et tacebus.s o tardum\ngaudium meum! tacebus tunc, et ego ibam porro longe a te\nin plura et plura sterilia semina dolorum superba deiectione\net inquieta lassitudine.\nQuis mihi modularetur aerumnam meam et nouissimarum\nrerum fugaces pulchritudines in usum uerteret earumque suauitatibus\nmetas praefigeret, ut usque ad coniugale litus exaestuarent\nfluctus aetatis meae, si tranquillitas in eis non poterat\nesse fine procreandorum liberorum contenta, sicut praescribit\nlex tua, domine, qui formas etiam propaginem mortis\nnostrae, potens inponere lenem manum ad temperamentum\n\n\n\n\nspinarum a paradiso tuo seclusarum? non enim longe est a\nnobis omnipotentia tua, etiam cum longe sumus a te. aut\ncerte sonitum nubium tuarum uigilantius aduerterem: tribulationem\nautem carnis habebunt huius modi. ego autem\nuobis parco, et: bonum est homini mulierem non tangere,\net: qui sine uxore est, cogitat ea quae sunt dei,\nquomodo placeat deo; qui autem matrimonio iunctus\nest, cogitat ea quae sunt mundi, quomodo placeat\nuxori. has ergo uoces exaudirem uigilantior et abscisus propter\nregnum caelorum felicior expectarem amplexus tuos.\nSed efferbui miser, sequens impetum fluxus mei relicto te,\net excessi omnia legitima tua nec euasi flagella tua: quis enim\nhoc mortalium? nam tu semper aderas misericorditer saeuiens,\net amarissimis aspargens offensionibus omnes illicitas iucunditates\nmeas, ut ita quaererem sine offensione iucundari, et ubi\nhoc possem, non inuenirem quicquam praeter te, domine,\npraeter te, qui fingis dolorem in praecepto et percutis,\nut sanes, et occidis nos, ne moriamur abs te. ubi eram et\nquam longe exulabam a deliciis domus tuae anno illo sexto\ndecimo aetatis carnis meae, cum accepit in me sceptrum et\ntotas manus ei dedi uesania libidinis, licentiosae per dedecus\n\n\n\n\n\n\nhuinaiiimi, iulieitae autem per leges tuas? non fuit cura\nmeorum ruentem excipere me matrimonio, sed cura fuit tantum,\nut discerem sermonem facere quam optimum et persuadere\ndictione.\nEt anno quidem illo intermissa erant studia mea, dum mihi\nreducto a Madauris, in qua uicina urbe iam coeperam litteraturae\natque oratoriae percipiendae gratia peregrinari, longinquioris\napud Karthaginem peregrinationis sumptus parabantur\nanimositate magis quam opibus patris, municipis Thagastensis\nadmodum tenuis. cui narro haec? neque enim tibi, deus\nmeus, sed apud te narro haec generi meo, generi humano,\nquantulacumque ex particula incidere potest in istas meas\nlitteras. et ut quid hoc? ut uidelicet ego et quisquis haec\nlegit cogitemus, de quam profundo clamandum sit ad te. et\nquid propius auribus tuis, si cor confitens et uita ex fide est?\nquis enim non extollebat laudibus tunc hominem patrem meum,\nquod ultra uires rei familiaris suae impenderet filio, quidquid\netiam longe peregrinanti studiorum causa opus esset? multorum\nenim ciuium longe opulentiorum nullum tale negotium\npro liberis erat, cum interea non satageret idem pater, qualis\n\n\n\n\n\n\ncrescerem tibi aut quam castas essem, dummodo essem disertus\nuel desertas potius a cultura tua, deus, qui es unus uerus\net bonus dominas agri tui, cordis mei.\nSed ubi sexto illo et decimo anno interposito otio ex necessitate\ndomestica feriatas ab omni schola cum parentibus\nesse coepi, excesserant caput meum uepres libidinum, et nulla\nerat eradicans manus. quin inmo abi me ille pater in balneis\nuidit pubescentem et inquieta indutum adolescentia, quasi iam\nex hoc in nepotes gestiret, gaudens matri indicauit, gaudens\nninulentia, in qua te iste mundus oblitus est creatorem suum\net creaturam tuam pro te amauit, de uino inuisibili peruersae\natque inclinatae in ima uoluntatis suae. sed matris in pectore\niam inchoaueras templum tuum et exordium sanctae habitationis\ntuae: nam ille adhuc catechumenus et hoc recens erat.\nitaque illa exsiluit pia trepidatione ac tremore et quamuis mihi\nnondum fideli, timuit tamen uias distortas, in quibus ambulant\nqui ponunt ad te tergum et non faciem.\nEi mihi! et audeo dicere tacuisse te, deus meus, cum\nirem abs te longius?, itane tu tacebus tunc mihi? et cuius\nerant nisi tua uerba illa per matrem meam, fidelem tuam,\nquae cantasti in aures meas? nec inde quicquam descendit\n\n\n\n\n\n\n\n\n\n\nin cor, ut facerem illud. uolebat enim illa, et secreto memini,\nut monuerit cum sollicitudine ingenti, ne fornicarer maximeque\nne adulterarem cuiusquam uxorem. qui mihi monitus muliebres\nuidebantur, quibus obtemperare erubescerem. illi autem\ntui erant, et nesciebam et te tacere putabam atque illam loqui,\nper quam mihi tu non tacebus, et in illa contemnebaris a me,\na me, filio eius, filio ancillae tuae, seruo tuo. sed nesciebam\net praeceps ibam tanta caecitate, ut inter coaetaneos\nmeos puderet me minoris dedecoris, quoniam audiebam eos\niactantes flagitia sua et tanto gloriantes magis, quanto magis\nturpes essent, et libebat facere non solum libidine facti uerum\netiam laudis. quid dignum est uituperatione nisi uitium?\nego, ne uituperarer, uitiosior fiebam, et ubi non suberat, quo\nadmisso aequarer perditis, fingebam me fecisse quod non feceram,\nne uiderer abiectior, quo eram innocentior, et ne uilior\nhaberer, quo eram castior.\nEcce cum quibus comitibus iter agebam platearum Babyloniae\net uolutabar in caeno eius tamquam in cinnamis et unguentis\npretiosis. et in umbilico eius quo tenacius haererem,\ncalcabat me inimicus inuisibilis et seducebat me, quia ego\n\n\n\n\n\n\nsednctilis eram. non enim et illa, quae iam de medio Babylonis\nfugerat, sed ibat in ceteris eius tardior, mater carnis\nmeae, sicut monuit me pudicitiam, ita curauit quod de me a\nuiro suo audierat, iamque pestilentiosum et in posterum periculosum\nsentiebat cohercere termino coniugalis affectus, si resecari\nad uiuum non poterat. non curauit hoc, quia metus\nerat, ne inpediretur spes mea conpede uxoria, non spes illa,\nquam in te futuri saeculi habebat mater, sed spes litterarum,\nquas ut nossem nimis uolebat parens uterque, ille, quia de te\nprope nihil cogitabat, de me autem inania, illa autem, quia\nnon solum nullo detrimento, sed etiam nonnullo adiumento\nad te adipiscendum futura existimabat usitata illa studia doctrinae.\nita enim conicio recolens, ut possum, mores parentum\nmeorum. relaxabantur etiam mihi ad ludendum habenae ultra\ntemperamentum seueritatis in dissolutionem afflictionum uariarum,\net in omnibus erat caligo intercludens mihi, deus\nmeus, serenitatem ueritatis tuae, et prodiebat tamquam ex\nadipe iniquitas mea.\nFurtum certe punit lex tua, domine, et lex scripta in cordibus\nhominum, quam ne ipsa quidem delet iniquitas: quis enim\nfur aequo animo furem patitur? nec copiosus adactum inopia.\net ego furtum facere uolui et feci nulla conpulsus egestate\n\n\n\n\n\n\n\n\nnisi penuria pt, fastidio iustitiae et sagina iniquitatis. nam id\nfuratus sum, quod mihi abundabat et multo melius, nec ea\nre uolebam frui, quam furto appetebam, sed ipso furto et peccato.\narbor erat pirus in uicinia nostrae uineae pomis onusta\nnec forma nec sapore inlecebrosis. ad hanc excutiendam atque\nasportandain nequissimi adulescentuli perreximus nocte intempesta,\nquo usque ludum de pestilentiae more in areis produxeramus,\net abstulimus inde onera ingentia non ad nostras\nepulas, sed uel proicienda porcis, etiamsi aliquid inde comedimus,\ndum tamen fieret a nobis quod eo liberet, quo non liceret.\necce cor meum, deus, ecce cor meum, quod miseratus es in\nimo abyssi. dicat tibi nunc ecce cor meum, quid ibi quaerebat,\nut essem gratis malus et malitiae meae causa nulla esset nisi\nmalitia. foeda erat et amaui eam; amaui perire, amaui defectum\nmeum, non illud, ad quod deficiebam, sed defectum\nmeum ipsum amaui, turpis anima et dissiliens a firmamento\ntuo in exterminium, non dedecore aliquid, sed dedecus appetens.\nEtenim species est pulchris corporibus et auro et argento\net omnibus, et in contactu carnis congruentia ualet plurimum\nceterisque sensibus est sua cuique adconmodata modificatio\ncorporum; habet etiam honor temporalis et imperitandi atque\n\n\n\n\nsuperandi potentia suum decus, unde etiam uindictae auiditas\noritur: et tamen in cuncta haec adipiscenda non est egrediendum\nabs te, domine, neque deuiandum a lege tua. et uita,\nquam hic uiuimus, habet inlecebram suam propter quendam\nmodum decoris sui et conuenientiam cum his omnibus infimis\npulchris. amicitia quoque hominum caro nodo dulcis est propter\nunitatem de multis animis. propter uniuersa haec atque\nhuius modi peccatum admittitur, dum inmoderata in ista inclinatione,\ncum extrema bona sint, meliora et summa deseruntur,\ntu, domine deus noster, et ueritas tua et lex tua. habent\nenim et haec ima delectationes, sed non sicut deus meus, qui\nfecit omnia, quia in ipso delectatur iustus, et ipse est deliciae\nrectorum corde.\nCum itaque de facinore quaeritur, qua causa factum sit,\ncredi non solet, nisi cum appetitus adipiscendi alicuius illorum\nbonorum, quae infima diximus, esse potuisse adparuerit aut\nmetus amittendi. pulchra sunt enim et decora, quamquam\nprae bonis superioribus et beatificis abiecta et iacentia. homicidium\nfecit. cur fecit? adamauit eius coniugem aut praedium\naut uoluit depraedari, unde uiueret, aut timuit ab illo tale aliquid\namittere aut laesus ulcisci se exarsit. num homicidium sine\ncausa faceret ipso homicidio delectatus? quis crediderit? nam\net de quodam dictum est uaecordi et nimis crudeli homine,\n\n\n\n\n\n\nquod gratuito potius malus atque crudelis erat; praedicta est\ntamen causa: ne per otium, inquit, torpesceret manus\naut animus. quare id quoque? cur ita? ut scilicet illa\nexercitatione scelerum capta urbe honores, imperia, diuitias\nadsequeretur et careret metu legum et difficultate rerum propter\ninopiam rei familiaris et conscientiam scelerum. nec ipse\nigitur Catilina amauit facinora sua, sed utique aliud, cuius causa\\'\nilla faciebat.\nQuid ego miser in te amaui, 0 furtum meum, 0 facinus1\nillud meum nocturnum sexti decimi anni aetatis meae? non\nenim pulchrum eras, cum furtum esses. aut uero aliquid es, ut\nloquar ad te? pulchra erant poma illa, quae furati sumus,\nquoniam creatura tua erat, pulcherrime omnium, creator omnium,\ndeus bone, deus summum bonum et bonum uerum meum;\npulchra erant illa poma, sed non ipsa concupiuit anima mea\nmiserabilis. erat mihi enim meliorum copia, illa autem decerpsi,\ntantum ut furarer. nam decerpta proieci epulatus inde\nsolam iniquitatem, qua laetabar fruens. nam et si quid\nillorum pomorum intrauit in os meum, condimentum ibi facinus\nerat. et nunc, domine deus meus, quaero, quid me in furto\ndelectauerit, et ecce species nulla est: non dico sicut in aequitate\natque prudentia, sed neque sicut in mente hominis atque\nmemoria et sensibus et uegetante uita, neque sicut speciosa\n\n\n\n\n\n\nsunt sidera et decora locis suis et terra et mare plena fetibus,\nqui succedunt nascendo decedentibus; non saltem ut est quaedam\ndefectiua species et umbratica uitiis fallentibus.\nNam et superbia celsitudinem imitatur, cum tu sis unus\nsuper omnia deus excelsus. et ambitio quid nisi honores\nquaerit et gloriam, cum tu sis prae cunctis honorandus unus\net gloriosus in aeternum? et saeuitia potestatum timeri uult:\nquis autem timendus nisi unus deus, cuius potestati eripi ant\nsubtrahi quid, quando aut ubi aut quo uel a quo potest? et\nblanditiae lasciuientium amari nolunt: sed neque blandius est\naliquid tua caritate nec amatur quicquam salubrius quam illa\nprae cunctis formosa et luminosa ueritas tua. et curiositas\naffectare uidetur studium scientiae, cum tu omnia summe noueris.\nignorantia quoque ipsa atque stultitia simplicitatis et\ninnocentiae nomine tegitur, quia te simplicius quicquam non\nreperitur. quid te autem innocentius, quandoquidem opera sua\nmalis inimica sunt? et ignauia quasi quietem appetit: quae\nuero quies certa praeter dominum? luxuria satietatem atque\nabundantiam se cupit uocari: tu es autem plenitudo et indeficiens\ncopia incorruptibilis suauitatis. effusio liberalitatis obtendit\numbram: sed bonorum omnium largitor affluentissimus\ntu es. auaritia multa possidere uult: et tu possides omnia.\ninuidentia de excellentia litigat: quid te excellentius? ira\n\n\n\n\n\n\nuindictam quaerit: te iustius quis uindicat? timor insolita et\nrepentina exhorrescit rebus, quae amantur, aduersantia, dum\npraecauet securitati: tibi enim quid insolitum? quid repentinum?\naut quis a te separat quod diligis? ant ubi nisi apud\nte firma securitas? tristitia rebus amissis contabescit, quibus\nse oblectabat cupiditas, quia ita sibi nollet, sicut tibi auferri\nnihil potest.\nIta fornicatur anima, cum auertitur abs te et quaerit extra\nte ea quae pura et liquida non inuenit, nisi cum redit ad te.\nperuerse te imitantur omnes, qui longe se a te faciunt et extollunt\nse aduersum te. sed etiam sic te imitando indicant\ncreatorem te esse omnis naturae et ideo non esse, quo a te\nomni modo recedatur. quid ergo in illo furto ego dilexi et in\nquo dominum meum uel uitiose atque peruerse imitatus sum?\nan libuit facere contra legem saltem fallacia, quia potentatu\nnon poteram, ut mancam libertatem captiuus imitarer faciendo\ninpune, quod non liceret, tenebrosa omnipotentiae similitudine?\necce est ille seruus fugiens dominum suum et consecutus umbram.\ns o putredos o monstrum uitae et mortis profunditas!\npotuitne libere quod non licebat, non ob aliud, nisi quia non\nlicebat?\nQuid retribuam domino, quod recolit haec memoria\nmea et anima mea non metuit inde? diligam te, domine, et\ngratias agam et confitear nomini tuo, quoniam tanta dimisisti\n\n\n\n\n\n\nmihi mala et nefaria opera mea. gratiae tuae deputo et misericordiae\ntuae, quod peccata mea tamquam glaciem soluisti.\ngratiae tuae deputo et quaecumque non feci mala: quid enim\nnon facere potui, qui etiam gratuitum facinus amaui? et omnia\nmihi dimissa esse fateor, et quae mea sponte feci mala et quae\nte duce non feci. quis est hominum, qui suam cogitans infirmitatem\naudet uiribus suis tribuere castitatem atque innocentiam\nsuam, ut minus amet te, quasi minus ei necessaria fuerit misericordia\ntua, qua donas peccata conuersis ad te? qui enim uocatus\na te secutus est uocem tuam et uitauit ea, quae me de me ipso\nrecordantem et fatentem legit, non me derideat ab eo medico\naegrum sanari, a quo sibi praestitum est, ut non aegrotaret,\nuel potius ut minus aegrotaret, et ideo te tantundem, inmo\nuero amplius diligat, quia per quem me uidet tantis peccatorum\nmeorum languoribus exui, per eum se uidet tantis\npeccatorum languoribus non inplicari.\nQuem fructum habui miser aliquando in his, quae\nnunc recolens erubesco, maxime in illo furto, in quo ipsum\nfurtum amaui, nihil aliud, cum et ipsum esset nihil et eo ipso\nego miserior? et tamen solus id non fecissem — sic recordor\nanimum tunc meum — solus omnino id non fecissem. ergo\namaui ibi etiam consortium eorum, cum quibus id feci. non\n\n\n\n\n\n\nergo nihil aliud quam furtum amaui; inmo uero nihil aliud,\nquia et illud nihil est. quid est re uera? quis est, qui\ndoceat me, nisi qui inluminat cor meum et discernit umbras\neius? quid est, quod mihi uenit in mentem quaerere\net discutere et considerare, quia si tunc amarem poma\nilla, quae furatus sum, et eis frui cuperem, possem etiam\nsolus, si satis esset, conmittere illam iniquitatem, qua peruenirem\nad uoluptatem meam, nec confricatione consciorum\nanimorum accenderem pruritum cupiditatis meae? sed quoniam\nin illis pomis uoluptas mihi non erat, ea erat in ipso facinore,\nquam faciebat consortium simul peccantium.\nQuid erat ille affectus animi? certe enim plane turpis\nerat nimis, et uae mihi erat, qui habebam illum. sed tamen\nquid erat? delicta quis intellegit? risus erat quasi titillato\ncorde, quod fallebamus eos, qui haec a nobis fieri non\nputabant et uehementer nolebant. cur ergo eo me delectabat,\nquo id non faciebam solus? an quia etiam nemo facile solus\nridet? nemo quidem facile, sed tamen etiam solos et singulos\nhomines, cum alius nemo praesens est, uincit risus aliquando,\nsi aliquid nimie ridiculum uel sensibus occurrit uel animo.\nat ego illud solus non facerem, non facerem omnino solus.\necce est coram te, deus meus, uiua recordatio animae meae.\nsolus non facerem furtum illud, in quo me non libebat id quod\nfurabar, sed quia furabar: quod me solum facere prorsus non\n\n\n\n\n\n\nliberet nec facerem. o nimis inimica amicitia, seductio mentis\ninuestigabilis, ex ludo et ioco nocendi auiditas et alieni damni\nappetitus nulla lucri mei, nulla ulciscendi libidine, sed cum\ndicitur: \"eamus, faciamus\" et pudet non esse impudentem.\nQuis exaperit istam tortuosissimam et inplicatissimam\nnodositatem? foeda est; nolo in eam intendere, nolo eam\nuidere. te uolo, iustitia et innocentia, pulchra et decora honestis\nluminibus et insatiabili satietate. quies est apud te\nualde et uita inperturbabilis. qui intrat in te, intrat in gaudium\ndomini sui et non timebit et habebit se optime in\noptimo. defluxi abs te ego et erraui, deus meus, nimis deuius\nab stabilitate tua in adulescentia et factus sum mihi regio\negestatis.\nVeni Karthaginem et circumstrepebat me undique sartago\nllagitiosorum amorum. nondum amabam et amare amabam\net secretiore indigentia oderam me minus indigentem. quaerebam\nquid amarem, amans amare, et oderam securitatem et\n\n\n\n\n\n\nuiam sine muscipulis, quoniam famis mihi erat intus ab interiore\ncibo, te ipso, deus meus, et ea fame non esuriebam,\nsed eram sine desiderio alimentorum incorruptibilium, non\nquia plenus eis eram, sed quo inanior, fastidiosior. et ideo\nnon bene ualebat anima mea et ulcerosa proiciebat se foras,\nmiserabiliter scalpi auida contactu sensibilium. sed si non,\nhaberent animam, non utique amarentur. amare et amari\ndulce mihi erat magis, si et amantis corpore fruerer. uenam\nigitur amicitiae coinquinabam sordibus concupiscentiae candoremque\neius obnubilabam de tartaro libidinis, et tamen foedus\natque inhonestus, elegans et urbanus esse gestiebam abundanti\nuanitate. rui etiam in amorem, quo cupiebam capi. deus\nmeus, misericordia mea, quanto felle mihi suauitatem illam et\nquam bonus aspersisti, quia et amatus sum et perueni ad\nuinculum fruendi et conligabar laetus aerumnosis nexibus, ut\ncaederer uirgis ferreis ardentibus zeli et suspicionum et timorum\net irarum atque rixarum.\nRapiebant me spectacula theatrica plena imaginibus\nmiseriarum mearum et fomitibus ignis mei. quid est, quod\nibi homo uult dolere luctuosa et tragica, quae tamen pati ipse\nnollet? et tamen pati uult ex eis dolorem spectator et dolor\n\n\n\n\n\n\nipse est uoluptas eius. quid est nisi miserabilis insania? nam\neo magis eis monetur quisque, quo minus a talibus affectibus\nsanus est, quamquam, cum ipse patitur, miseria, cum diis\ncompatitur, misericordia dici solet. sed qualis tandem misericordia\nin rebus fictis et scenicis? non enim ad subueniendum\nprouocatur auditor, sed tantum ad dolendum innitatur et auctori\nearum imaginum amplius fauet, cum amplius dolet. et si\ncalamitates illae hominum uel antiquae uel falsae sic agantur,\nut qui spectat non doleat, abscedit inde fastidiens et reprehendens;\nsi autem doleat, manet intentus et gaudens.\nLacrimae ergo amantur et dolores. certe omnis homo\ngaudere uult. an cum miserum esse neminem libeat, libet\ntamen esse misericordem, quod quia non sine dolore est, hac\nuna causa. amantur dolores? et hoc de illa uena amicitiae est.\nsed quo uadit? quo fluit? ut quid decurrit in torrentem picis\nbullientis, aestus inmanes taetrarum libidinum, in quos ipsa\nmutatur et uertitur per nutum proprium de caelesti serenitate\ndetorta atque deiecta? repudietur ergo misericordia? nequaquam.\nergo amentur dolores aliquando. sed caue inmunditiam,\nanima mea, sub tutore, deo meo, deo patrum nostrorum et\nlaudabili et superelato in omnia saecula, caue inmunditiam.\n\n\n\n\n\n\nneque enim nunc non misereor, sed tunc in theatris congaudebam\namantibus, cum sese fruebantur per flagitia, quamuis\nhaec imaginarie gererent in ludo spectaculi, cum autem sese\namittebant, quasi misericors contristabar; et utrumque delectabat\ntamen. nunc uero magis miseror gaudentem in flagitio\nquam uelut dura perpessum detrimento perniciosae uoluptatis\net amissione miserae felicitatis. haec certe uerior misericordia,\nsed non in ea delectat dolor. nam etsi adprobatur officio caritatis\nqui dolet miserum, mallet tamen utique non esse quod\ndoleret, qui gormanitus misericors est. si enim est maliuola\nbeniuolentia, quod fieri non potest, potest et ille, qui ueraciter\nsineeriterquc miseretur, cupere esse miseros, ut misereatur.\nnounullus itaque dolor adprobandus, nullus amandus est. hoc\nenim tu, domine deus, qui animas amas, longe alteque purius\nquam nos et incorruptibilius misereris, quod nullo dolore saueiaris.\net ad haec quis idoneus?\nAt ego tunc miser dolere amabam et quaerebam, ut esset\nquod dolerem, quando mihi in aerumna aliena et falsa et\nsaltatoria ea magis placebat actio histrionis meque alliciebat\nuehementius, qua mihi lacrimae excutiebantur. quid autem\nmirum, cum infelix pecus aberrans a grege tuo et inpatiens\ncustodiae tuae turpi scabie foedarer? et inde erant dolorum\namores, non quibus altius penetrarer — non enim amabam talia\n\n\n\n\n\n\nperpeti, qualia spectare — sed quibus auditis et fictis tamquam\nin superficie raderer: quos tamen quasi ungues scalpentium\nferuidus tumor et tabes et sanies horrida consequebatur. talis\nuita mea numquid uita erat, deus meus?\nEt circumuolabat super me fidelis a longe misericordia\ntua. in quantas iniquitates distabui et sacrilega curiositate\nsecutus sum, ut deserentem te deduceret me ad ima infida\net circumuentoria obsequia daemoniorum, quibus immolabam\nfacta mea mala, et in omnibus flagellabus me! ausus sum\netiam in celebritate sollemnitatum tuarum intra parietes ecclesiae\ntuae concupiscere et agere negotium procurandi fructus\nmortis: unde me uerberasti grauibus poenis, sed nil ad culpam\nmeam, o tu praegrandis misericordia mea, deus meus,\nrefugium meum a terribilibus nocentibus, in quibus uagatus\nsum praefidenti collo ad longe recedendum a te, amans uias\nmeas et non tuas, amans fugitiuam libertatem.\nHabebant et illa studia, quae honesta uocabantur, ductum\nsuum intuentem fora litigiosa, ut excellerem in eis, hoc laudabilior,\nquo fraudulentior. tanta est caecitas hominum de caecitate\netiam gloriantium. et maior iam eram in schola rhetoris\net gaudebam superbe et tumebam tyfo, quamquam longe\n\n\n\n\n\n\nsedatior, domine, tu scis, et remotus omnino ab euersionibus,\nquas faciebant euersores — hoc enim nomen scaeuum et\ndiabolicum uelut insigne urbanitatis est — inter quos uiuebam\\'\npudore inpudenti, quia talis non eram: et cum eis eram et\namicitiis eorum delectabar aliquando, a quorum semper factis\nabhorrebam, hoc est ab euersionibus, quibus proterue insectabantur\nignotorum uerecundiam, quam proturbarent gratis inludendo\natque inde pascendo maliuolas laetitias suas. nihil\nest illo actu similius actibus daemoniorum. quid itaque uerius\nquam euersores uocarentur, euersi plane prius ipsi atque\nperuersi deridentibus eos et seducentibus fallacibus occulte\nspiritibus in eo ipso, quo alios inridere amant et fallere?\nInter hos ego inbecilla tunc aetate discebam libros eloquentiae,\nin qua eminere cupiebam fine damnabili et uentoso\nper gaudia uanitatis humanae, et usitato iam discendi ordine\nperueneram in librum cuiusdam Ciceronis, cuius linguam fere\nomnes mirantur, pectus non ita. sed liber ille ipsius exhortationem\ncontinet ad philosophiam et uocatur Hortensius. ille\nuero liber mutauit affectum meum et ad te ipsum, domine,\nmutauit preces meas et uota ac desideria mea fecit alia. uiluit\nmihi repente omnis uana spes et inmortalitatem sapientiae\nconcupiscebam aestu cordis incredibili et surgere coeperam, ut\nad te redirem. non enim ad acuendam linguam, quod uidebar\nemere maternis mercedibus, cum agerem annum aetatis\n\n\n\n\nundeuicensimum iam defuncto patre ante biennium, non ergo\nad acuendam linguam referebam illum librum neque mihi\nlocutionem, sed quod loquebatur persuaserat.\nQuomodo ardebam, deus meus, quomodo ardebam reuolare\na terrenis ad te, et nesciebam quid ageres mecum! apud te\nest enim sapientia. amor autem sapientiae nomen graecum\nhabet philosophiam, quo me accendebant illae litterae. sunt\nqui seducant per philosophiam magno et blando et honesto\nnomine colorantes et fucantes errores suos, et prope omnes,\nqui ex illis et supra temporibus tales erant, notantur in eo\nlibro et demonstrantur, et manifestatur ibi salutifera illa admonitio\nspiritus tui per seruum tuum bonum et pium: uidete,\nne quis uos decipiat per philosophiam et inanem seductionem\nsecundum traditionem hominum, secundum\nelementa huius mundi et non secundum Christum,\\'\nquia in ipso inhabitat omnis plenitudo diuinitatis\ncorporaliter. et ego illo tempore, scis tu, lumen cordis mei,\nquoniam necdum mihi haec apostolica nota erant, hoc tamen\nsolo delectabar in illa exhortatione, quod non illam aut illam\nsectam, sed ipsam quaecumque esset sapientiam ut diligerem\net quaererem et adsequerer et tenerem atque amplexarer fortiter,\nexcitabar sermone illo et accendebar et ardebam, et hoc\nsolum me in tanta flagrantia refrangebat, quod nomen Christi\nnon erat ibi, quoniam hoc nomen secundum misericordiam\ntuam, domine, hoc nomen saluatoris mei, fili tui, in ipso\n\n\n\n\n\n\n\n\n\n\nadhuc lacte matris tenerum cor meum pie biberat et alte retinebat,\net quidquid sine hoc nomine fuisset quamuis litteratum\net expolitum et ueridicum, non me totum rapiebat.\nItaque institui animum intendere in scripturas sanctasI\net uidere, quales essent. et ecce uideo rem non conpertam superbis\nneque nudatam pueris, sed incessu humilem, successa\nexcelsam et uelatam mysteriis, et non eram ego talis, ut intrare\nin eam possem aut inclinare ceruicem ad eius gressus.\nnon enim sicut modo loquor, ita sensi, cum adtendi ad illam\nscripturam, sed uisa est mihi indigna, quam Tullianae dignitati\neonpararem. tumor enim meus refugiebat modum eius et\nacies mea non penetrabat interiora eius. uerum tamen illa erat,\nquae cresceret cum paruulis, sed ego dedignabar esse paruulus\net turgidus fastu mihi grandis uidebar.\nItaque incidi in homines superbe delirantes, carnales\nnimis et loquaces, in quorum ore laquei diaboli et uiscum\nconfectum conmixtione syllabarum nominis tui et domini Iesu\nChristi et paracleti consolatoris nostri spiritus sancti. haec\nnomina non recedebant de ore eorum, sed tenus sono et strepitu\nlinguae; ceterum cor inane ueri. et dicebant: \"ueritas et\nueritas\" et multum eam dicebant mihi et nusquam erat in eis,\nsed falsa loquebantur non de te tantum, qui uere ueritas es,\n\n\n\n\n\n\nsed etiam de istis elementis mundi, creatura tua, de quibus\netiam uera dicentes philosophos transgredi debui prae amore\ntuo, mi pater summe bone, pulchritudo pulchrorum omnium.\no ueritas, ueritas, quam intime etiam tum medullae animi mei\nsuspirabant tibi, cum te illi sonarent mihi frequenter et multipliciter\nuoce sola et libris multis et ingentibus! et illa erant\nfercula, in quibus mihi esurienti te inferebatur sol et luna,\npulchra opera tua, sed tamen opera tua, non tu, nec ipsa\nprima. priora enim spiritalia opera tua quam ista corporea\nquamuis lucida et caelestia. at ego nec priora illa, sed te\nipsam, ueritas, in qua non est conmutatio nec momenti\nobumbratio, esuriebam et sitiebam. et apponebantur adhuc\nmihi in illis ferculis phantasmata splendida, quibus iam melius\nerat amare istum solem saltem istis oculis uerum quam illa\nfalsa animo decepto per oculos. et tamen, quia te putabam,\nmanducabam, non auide quidem, quia nec sapiebus in ore meo\nsicuti es — neque enim tu eras illa figmenta inania — nec\nnutriebar eis, sed exhauriebar magis. cibus in somnis simillimus\nest cibis uigilantium, quo tamen dormientes non aluntur;\ndormiunt enim. at illa nec similia erant ullo modo tibi, sicut\nnunc mihi locuta es, quia illa erant corporalia phantasmata,\n\n\n\n\n\n\n\n\nfalsa corpora, quibus certiora sunt uera corpora ista, quae\nuidemus uisu carneo, siue caelestia siue terrestria: cum pecudibus\net uolatilibus uidemus, et certiora sunt, quam cum\nimaginamur ea. et rursus certius imaginamur ea quam ex\neis suspicamur alia grandiora et infinita, quae omnino nulla\nsunt. qualibus ego tunc pascebar inanibus et non pascebar.\nat tu, amor meus, in quem deficio, ut fortis sim, nec ista\ncorpora es, quae uidemus quamquam in caelo, nec ea, quae\nnon uidemus ibi, quia tu ista condidisti nec in summis tuis\nconditionibus habes. quanto ergo longe es a phantasmatis illis\nmeis, phantasmatis corporum, quae omnino non sunt! quibus\ncertiores sunt phantasiae corporum eorum, quae sunt, et eis\ncertiora corpora, quae tamen non es. sed nec anima es, quae\nuita est corporum — ideo melior uita corporum certiorque quam i\ncorpora — sed tu uita es animarum, uita uitarum, uiuens te\nipsa et non mutaris, uita animae meae.\nVbi ergo mihi tunc eras et quam longe? et longe peregrinabar\nabs te exclusus et a siliquis porcorum, quos de siliquis\npascebam. quanto enim meliores grammaticorum et\npoetarum fabellae quam illa decipula! nam uersus et carmen\net Medea uolans utiliores certe quam quinque elementa uarie\n\n\n\n\n\n\nfucata propter quinque antra tenebrarum, quae omnino nulla\nsunt et occidunt credentem. nam uersum et carmen etiam\nad uera pulmenta transfero; uolantem autem Medeam etsi\ncantabam, non asserebam, etsi cantari audiebam, non credebam:\nilla autem credidi, uae, uae! quibus gradibus deductus in profunda\ninferi, quippe laborans et aestuans inopia ueri, cum te,\ndeus meus — tibi confiteor, qui me miseratus es et nondum\nconfitentem — cum te non secundum intellectum mentis, quo .\nmodo praestare noluisti beluis, sed secundum sensum carnis\nquaererem. tu autem eras interior intimo meo et superior\nsummo meo. offendi illam mulierem audacem, inopem prudentiae,\naenigma Salomonis, sedentem super sellam in foribus\net dicentem: panes occultos libenter edite et aquam\ndulcem furtiuam bibite. quae me seduxit, quia inuenit\nforis habitantem in oculo carnis meae et talia ruminantem\napud me, qualia per illum uorassem.\nNesciebam enim aliud, uere quod est, et quasi acutule\nmouebar, ut suffragarer stultis deceptoribus, cum a me quaereretur,\nunde malum est et utrum forma corporea deus finiretur\net haberet capillos et ungues et utrum iusti existimandi\nessent qui haberent uxores multas simul et occiderent homines\net sacrificarent de animalibus. quibus rerum ignarus perturbabar\net recedens a ueritate ire in eam mihi uidebar, quia non\n\n\n\n\n\n\nnoueram malum non esse nisi priuationem boni usque ad quod\nomnino non est. quod unde uiderem, cuius uidere usque ad\ncorpus erat oculis et animo usque ad phantasma? non noueram\ndeum esse spiritum, non cui membra essent per longum\net latum nec cui esse moles esset, quia moles in parte minor\nest quam in toto suo, et si infinita sit, minor est in aliqua\nparte certo spatio definita quam per infinitum et non est tota\nubique sicut spiritus, sicut deus. et quid in nobis esset, secundum\nquod essemus, et quid in scriptura diceremur ad imaginem\ndei, prorsus ignorabam.\nEt non noueram iustitiam ueram interiorem non ex consuetudine\nindicantem, sed ex lege lectissima dei omnipotentis,\nqua formarentur mores regionum et dierum pro regionibus et\ndiebus, cum ipsa ubique ac semper esset, non alibi alia nec\nalias aliter, secundum quam iusti essent Abraham et Isaac et\nIacob et Moyses et Dauid et illi omnes laudati ore dei; sed\neos ab imperitis iudicari iniquos, indicantibus ex humano die\net uniuersos mores humani generis ex parte moris sui metientibus,\ntamquam si quis nescius in armamentis, quid cui membro\nadcommodatum sit, ocrea uelit caput contegi et galea\ncalciari et murmuret, quod non apte conueniat, aut in uno die\n\n\n\n\n\n\nindicto a pomeridianis horis iustitio quisquam stomachetur non\nsibi concedi quod uenale proponere, quia mane concessum est,\naut in una domo uideat aliquid tractari manibus a quoquam\nseruo, quod facere non sinatur qui pocula ministrat, aut aliquid\npost praesepia fieri, quod ante mensam prohibeatur, et\nindignetur, cum sit unum habitaculum et una familia, non\nubique atque omnibus idem tribui. sic sunt isti qui indignantur,\ncum audierint illo saeculo licuisse iustis aliquid, quod isto non\nlicet iustis, et quia illis aliud praecepit deus, istis aliud pro\ntemporalibus causis, cum eidem iustitiae utrique seruierint,\ncum in uno homine et in uno die et in unis aedibus uideant\naliud alii membro congruere et aliud iam dudum licuisse, post\nhoram non licere, quiddam in illo angulo permitti aut iuberi,\nquod in isto iuxta uetetur et uindicetur. numquid iustitia\nuaria est et mutabilis? sed tempora, quibus praesidet, non\npariter eunt; tempora enim sunt. homines autem, quorum\nuita super terram breuis est, quia sensu non ualent causas\ncontexere saeculorum priorum aliarumque gentium, quas experti\nnon sunt, cum his quas experti sunt, in uno autem corpore\nuel die uel domo facile possunt uidere, quid cui membro,\nquibus momentis, quibus partibus personisue congruat, in illis\noffenduntur, hic seruiunt.\nHaec ego tunc nesciebam et non aduertebam, et feriebant\nundique ista oculos meos et non uidebam. et cantabam carmina\net non mihi licebat ponere pedem quemlibet et ubilibet,\nsed in alio atque alio metro aliter atque aliter et in uno aliquo\nuersu non omnibus locis eundem pedem; et ars ipsa, qua canebam,\nnon habebat aliud alibi, sed omnia simul. et non intuebar\niustitiam, cui seruirent boni et sancti homines, longe excellentius\natque sublimius habere simul omnia quae praecipit et\nnulla ex parte uarie, tamen uariis temporibus non omnia simul,\nsed propria distribuentem ac praecipientem. et reprehendebam\ncaecus pios patres non solum, sicut deus iuberet atque inspiraret,\nutentes praesentibus uerum quoque, sicut deus reuelaret,\nfutura praenuntiantes.\nNumquid aliquando aut alicubi iniustum est diligere\ndeum ex toto corde et ex tota anima et ex tota mente\net diligere proximum tamquam te ipsum? itaque flagitia,\nquae sunt contra naturam, ubique ac semper detestanda atque\npunienda sunt, qualia Sodomitarum fuerunt. quae si omnes\ngentes facerent, eodem criminis diuina lege tenerentur, quae\nnon sic fecit homines, ut hoc se uterentur modo. uiolatur\nquippe ipsa societas, quae cum deo nobis esse debet, cum eadem\nnatura, cuius ille auctor est, libidinis peruersitate polluitur.\nquae autem contra mores hominum sunt flagitia, pro morum\ndiuersitate uitanda sunt, ut pactum inter se ciuitatis aut gentis\nconsuetudine uel lege Armatum nulla ciuis aut peregrini libidine\n\n\n\n\n\n\nnioletur. turpis enim omnis pars uniuerso suo non congruens.\ncum autem deus aliquid contra morem aut pactum quorumlibet\niubet, etsi numquam ibi factum est, faciendum est, et si omissum,\ninstaurandum, et si institutum non erat, instituendum\nest. si enim regi licet in ciuitate, cui regnat, iubere aliquid,\nquod neque ante illum quisquam nec ipse umquam iusserat,\net non contra societatem ciuitatis eius obtemperatur, inmo contra\nsocietatem non obtemperatur — generale quippe pactum\nest societatis humanae oboedire regibus suis — quanto magis\ndeus regnator uniuersae creaturae, cui ad ea quae iusserit sine\ndubitatione seruiendum est! sicut enim in potestatibus societatis\nhumanae maior potestas minori ad oboediendum praeponitur,\nita deus omnibus.\nItem in facinoribus, ubi libido est nocendi siue per contumeam\nsiue per iniuriam et utrumque uel ulciscendi causa,\nsicut inimico inimicus, uel adipiscendi alicuius extra conmodi,\nsicut latro uiatori, uel euitandi mali, sicut ei qui timetur, uel\ninuidendo, sicut feliciori miserior aut in aliquo prosperatus ei,\nquem sibi aequari timet aut aequalem dolet, uel sola uoluptate\nalieni mali, sicut spectatores gladiatorum aut inrisores aut inlusores\nquorumlibet. haec sunt capita iniquitatis, quae pullulant\nprincipandi et spectandi et sentiendi libidine aut una aut duabus\nearum aut simul omnibus, et uiuitur male aduersum tria et\n\n\n\n\n\n\nseptem, psalterium decem chordarum, decalogum tuum, deus\naltissime et dulcissime. sed quae flagitia in te, qui non corrumperis?\naut quae aduersus te facinora, cui noceri non\npotest? sed hoc uindicas, quod in se homines perpetrant, quia\netiam cum in te peccant, inpie faciunt in animas suas, et\nmentitur iniquitas sibi siue corrumpendo ac peruertendo naturam\nsuam, quam tu fecisti et ordinasti, uel inmoderate utendo concessis\nrebus uel in non concessa flagrando in eum usum,\nqui est contra naturam; aut rei tenentur animo et uerbis\nsaeuientes aduersus te et aduersus stimulum calcitrantes, aut\ncum diruptis limitibus humanae societatis laetantur audaces\npriuatis conciliationibus aut diremptionibus, prout quidque delectauerit\naut offenderit. et ea fiunt, cum tu derelinqueris,\nfons uitae, qui es unus et uerus creator et rector uniuersitatis,\net priuata superbia diligitur in parte, unum falsum. itaque\npietate humili reditur in te et purgas nos a consuetudine mala\net propitius es peccatis confitentium et exaudis gemitus conpeditorum\net soluis a uinculis, quae nobis fecimus, si iam non\nerigamus aduersus te cornua falsae libertatis auaritia plus\nhabendi et damno totum amittendi, amplius amando proprium\nnostrum quam te, omnium bonum.\nSed inter fiagitia et facinora et tam multas iniquitates\nsunt peccato proficientium, quae bene indicantibus et\n\n\n\n\n\n\nuituperantibus ex regula perfectionis et laudantur spe frugis sicut herba\nsegetis. et sunt quaedam similia uel flagitio uel facinori et\nnon sunt peccata, quia nec te offendunt, dominum deum\nnostrum, nec sociale consortium, cum conciliantur aliqua in\nusum uitae congrua et tempori, et incertum est an libidine\nhabendi, aut puniuntur corrigendi studio potestate ordinata, et\nincertum est an libidine nocendi. multa itaque facta, quae\nhominibus inprobanda uiderentur, testimonio tuo adprobata sunt\net multa laudata ab hominibus te teste damnantur, cum saepe\nse aliter habet species facti et aliter facientis animus atque\narticulus occulti temporis. cum uero aliquid tu repente inusitatum\net inprouisum imperas, etiamsi hoc aliquando uetuisti,\nquamuis causam imperii tui pro tempore occultes et quamuis\ncontra pactum sit aliquorum hominum societatis, quis dubitet\nesse faciendum, quando ea iusta est societas hominum, quae\nseruit tibi? sed beati qui te imperasse sciunt. fiunt enim\nomnia a seruientibus tibi uel ad exhibendum, quod ad praesens\nopus est, uel ad futura praenuntianda.\nHaec ego nesciens inridebam illos sanctos seruos et\nprophetas tuos. et quid agebam, cum inridebam eos, nisi ut\ninriderer abs te sensim atque paulatim perductus ad eas nugas,\nut crederem ficum plorare, cum decerpitur, et matrem eius\narborem lacrimis lacteis? quam tamen ficum si comedisset\naliquis sanctus alieno sane, non suo scelere decerptam, misceret\nuisceribus et anhelaret de illa angelos, inmo uero particulas\n\n\n\n\ndei gemendo in oratione atque ructando: quae particulae summi\net ueri dei ligatae fuissent in illo pomo, nisi electi sancti dente\nac uentre soluerentur. et credidi miser magis misericordiam\npraestandam fructibus terrae quam hominibus, propter quos\nnascerentur. si quis uero esuriens peteret, qui manichaeus non\nesset, quasi capitali supplicio damnanda buccella uideretur, si\nei daretur.\nEt misisti manum tuam ex alto et de hac profunda\ncaligine eruisti animam meam, cum pro me fleret ad te\nmea mater, fidelis tua, amplius quam flent matres corporea\nfunera. uidebat enim illa mortem meam ex fide et spiritu,\nquem habebat ex te, et exaudisti eam, domine. exaudisti eam\nnec despexisti lacrimas eius, cum profluentes rigarent terram\nsub oculis eius in omni loco orationis eius: exaudisti eam.\nnam unde illud somnium, quo eam consolatus es, ut uiuere\nmecum cederet et habere mecum eandem mensam in domo?\nquod nolle coeperat auersans et detestans blasphemias erroris\nmei. uidit enim se stantem in quadam regula lignea et uenientem\nad se iuuenem splendidum hilarem atque arridentem\nsibi, cum illa esset maerens et maerore confecta. qui cum\n\n\n\n\n\n\ncausas ab ea quaesisset maestitiae suae cotidianarumque lacrimarum\ndocendi, ut adsolet, non discendi gratia, atque illa\nrespondisset perditionem meam se plangere, iussisse illum, quo\nsecura esset, atque admonuisse, ut adtenderet et uideret, ubi\nesset illa, ibi esse et me. quod illa ubi adtendit, uidit me\niuxta se in eadem regula stantem. unde hoc, nisi quia erant\naures tuae ad cor eius, o tu bone omnipotens, qui sic curas\nunumquemque nostrum, tamquam solum cures, et sic omnes,\ntamquam singulos?\nVnde illud etiam, quod cum mihi narrasset ipsum uisum et\nego ad id detrahere conarer, ut illa se potius non desperaret\nfuturam esse quod eram, continuo sine aliqua haesitatione:\n\"non\" inquit; \"non enim mihi dictum est: ubi ille, ibi et\ntu, sed: ubi tu, ibi et ille.\" confiteor tibi, domine, recordationem\nmeam, quantum recolo, quod saepe non tacui, amplius\nme isto per matrem responso tuo, quod tam uicina\ninterpretationis falsitate turbata non est et tam cito uidit quod\nuidendum fuit, quod ego certe, antequam dixisset, non uideram,\netiam tum fuisse conmotum quam ipso somnio, quo feminae\npiae gaudium tanto post futurum ad consolationem tunc praesentis\nsollicitudinis tanto ante praedictum est. nam nouem\nferme anni secuti sunt, quibus ego in illo limo profundi ac\ntenebris falsitatis, cum saepe surgere conarer et grauius alliderer,\nuolutatus sum, cum tamen illa uidua casta, pia et sobria,\n\n\n\n\nquales amas, iam quidem spe alacrior, sed fletu et gemitu non\nsegnior, non desineret horis omnibus orationum suarum de me\nplangere ad te, et intrabant in conspectum tuum preces\neius, et tamen dimittebus adhuc uolui et inuolui illa caligine.\n. Et dedisti alterum responsum interim, quod recolo.\nnam et multa praetereo, propter quod propero ad ea quae me\nmagis urguent confiteri tibi, et multa non memini. dedisti\nergo alterum per sacerdotem tuum, quendam episcopum nutritum\nin ecclesia et exercitatum in libris tuis. quem cum\nilla femina rogasset, ut dignaretur mecum conloqui et refellere\nerrores meos et dedocere me mala ac docere bona - faciebat\nenim hoc, quos forte idoneos inuenisset - noluit ille, prudenter\nsane, quantum sensi postea. respondit enim me adhuc esse\nindocilem, et quod inflatus essem nouitate haeresis illius et\nnonnullis quaestiunculis iam multos inperitos exagitassem, sicut\nilla indicauerat ei. \"sed\" inquit \"sine illum ibi. tantum\nroga pro eo dominum: ipse legendo reperiet, quis ille sit\nerror et quanta inpietas.\" simul etiam narrauit se quoque\nparuulum a seducta matre sua datum fuisse manichaeis et\nomnes paene non legisse tantum uerum etiam scriptitasse\nlibros eorum sibique adparuisse nullo contra disputante et conuincente,\nquam esset illa secta fugienda: itaque fugisse. quae\ncum I ille dixisset atque illa nollet adquiescere, sed instaret\n\n\n\n\n\n\nmagis deprecando et ubertim flendo, ut me uideret et mecum\ndissereret, ille iam substomachans: \"uade\" inquit \"a me; ita\nuiuas, fieri non potest, ut filius istarum lacrimarum pereat.\"\nquod illa ita se accepisse inter conloquia sua mecum saepe\nrecordabatur, ac si de caelo sonuisset.\nPer idem tempus annorum nouem, ab undeuicensimo\nanno aetatis meae usque ad duodetricensimum, seducebamur\net seducebamus falsi atque fallentes in uariis cupiditatibus\net palam per doctrinas, quas liberales uocant, occulte autem\nfalso nomine religionis, hic superbi, ibi superstitiosi, ubique\nuani, hac popularis gloriae sectantes inanitatem usque ad\ntheatricos plausus et contentiosa carmina et agonem coronarum\nfaenearum et spectaculorum nugas et intemperantiam\nlibidinum, illae autem purgari nos ab istis sordibus expetentes,\ncum eis, qui appellarentur electi et sancti, aiferremus escas, de\n\n\n\n\n\n\nquiljus nobis in officina aqualiculi sui fabricarent angelos et\ndeos, per quos liberaremur. et sectabar ista atque faciebam\ncum amicis meis per me ac mecum deceptis. inrideant me\narrogantes et nondum salubriter prostrati et elisi a te, deus\nmeus, et ego tamen confitear tibi dedecora mea in laude tua.\nsine me, oblielTo, et da mihi circuire praesenti memoria prae-,\nteritos circuitus erroris mei et immolare tibi hostiam iubilationis.\nquid enim sum ego mihi sine te nisi dux in praeceps?\naut quid smn, cum mihi bene est, nisi sugens lac tuum aut\nfruons tc cibo, qui non corrumpitur? et quis homo est quilibet\nhomo, cum sit homo? sed inrideant nos fortes et potentes,\nnos autem infirmi et inopes confiteamur tibi.\nDocebam in illis annis artem rhetoricam et uictoriosam\nloquacitatem uictus cupiditate uendebam. malebam tamen,\ndomine, tu scis, bonos habere discipulos, sicut appellantur boni,\net eos sine dolo docebam dolos, non quibus contra caput innocentis\nagerent, sed aliquando pro capite nocentis. et, deus,\nuidisti de longinquo lapsantem in lubrico et in multo fumo\nsciiitillantem fidem meam, quam exhibebam in illo magisterio\ndiligentibus uanitatem et quaerentibus mendacium, socius\neorum. in illis annis unam habebam non eo quod legitimum\n\n\n\n\n\n\n\\'uocatur coniugio cognitam, sed quam indagauerat uagus ardor\ninops prudentiae; sed unam tamen, ei quoque seruans tori\nfidem, in qua sane experirer exemplo meo, quid distaret inter\nconiugalis placiti modum, quod foederatum esset generandi\ngratia, et pactum libidinosi amoris, ubi proles etiam contra.\nuotum nascitur, quamuis iam nata cogat se diligi.\nRecolo etiam, cum mihi theatrici carminis certamen inire\nplacuisset, mandasse mihi nescio quem haruspicem, quid ei\ndare uellem mercedis, ut uincerem, me autem foeda illa sacramenta\ndetestatum et abominatum respondisse, nec si corona\nilla ita esset inmortaliter aurea, muscam pro uictoria mea\nnecari sinere. necaturus enim erat ille in sacrificiis suis animantia\net illis honoribus inuitaturus mihi suffragatura daemonia\nuidebatur. sed hoc quoque malum non ex tua castitate repudiaui,\ndeus cordis mei. non enim amare te noueram, qui nisi.\nfulgores corporeos cogitare non noueram. talibus enim figmentis\nsuspirans anima nonne fornicatur abs te et fidit in falsis\net pascit uentos? sed uidelicet sacrificari pro me nollem\ndaemonibus, quibus me illa superstitione ipse sacrificabam.\nquid est enim aliud uentos pascere quam ipsos pascere, hoc\nest errando eis esse uoluptati atque derisui?\nItaque illos planos, quos mathematicos uocant, plane\nconsulere non desistebam, quod quasi nullum eis esset sacrificium\net nullae preces ad aliquem spiritum ob diuinationem\ndirigerentur. quod tamen christiana et uera pietas consequenter\nrepellit et damnat. bonum est enim confiteri tibi, domine, et\ndicere: miserere mei: cura animam meam, quoniam\npeccaui tibi, neque ad licentiam peccandi abuti indulgentia\ntua, sed meminisse dominicae uocis: ecce sanus factus es;\niam noli peccare, ne quid tibi deterius contingat.\nquam totam illi salubritatem interficere conantur, cum dicunt:\n\"de caelo tibi est ineuitabilis causa peccandi\" et \"V en us hoc\nfecit aut Saturnus aut Mars,\" scilicet ut homo sine culpa sit,\ncaro et sanguis et superba putredo, culpandus sit autem caeli\nac siderum creator et ordinator. et quis est hic nisi deus\nnoster, suauitas et origo iustitiae, qui reddes unicuique secundum\nopera eius et cor contritum et humiliatum\nnon spernis?\nErat eo tempore uir sagax, medicinae artis peritissimus atque\nin ea nobilissimus, qui proconsul manu sua coronam illam\nagonisticam inposuerat non sano capiti meo, sed non ut medicus.\nnam illius morbi tu sanator, qui resistis superbis,\nhumilibus autem das gratiam. numquid tamen etiam per\nillum senem defuisti mihi aut destitisti mederi animae meae?\nquia enim factus ei eram familiarior et eius sermonibus —\n\n\n\n\n\n\nerant enim sine uerborum culta uiuacitate sententiarum iucundi\net graues — adsiduus et fixus inhaerebam, ubi cognouit et ex\nconloquio meo libris genethliacorum esse me deditum, benigne\nac paterne monuit, ut eos abicerem neque curam et operam\nrebus utilibus necessariam illi uanitati frustra inpenderem,\ndicens ita se illa didicisse, ut eam professionem primis annis\naetatis suae deferre uoluisset, qua uitam degeret, et si Hippocraten\nintellexisset, et illas utique litteras potuisse intellegere:\net tamen non ob aliam causam se postea illis relictis medicinam\nadsecutum, nisi eas falsissimas conperisset et nollet uir grauis\ndecipiendis hominibus uictum quaerere. \"at tu\" inquit \"quo\nte in hominibus sustentas, rhetoricam tenes, hanc autem\nfallaciam libero studio, non necessitate rei familiaris sectaris.\nquo magis mihi te oportet de illa credere, qui eam tam\nperfecte discere elaboraui, quam ex ea sola uiuere uolui.\" a\nquo ego cum quaesissem, quae causa ergo faceret, ut multa\ninde uera pronuntiarentur, respondit ille, ut potuit, sortem hoc\nfacere in rerum natura usquequaque diffusam. si enim de\npaginis poetae cuiuspiam longe aliud canentis atque\n\n\n\n\n\n\nintendentis, cum forte quis consulit, mirabiliter consonus negotio\nsaepe uersus exiret, et mirandum non esse dicebat, si ex\nanima humana superiore aliquo instinctu nesciente, quid in se\nfieret, non arte, sed sorte sonaret aliquid, quod interrogantis\nrebus factisque concineret.\nEt hoc quidem ab illo uel per illum procurasti mihi, et\nquid ipse postea per me ipsum quaererem, in memoria mea\ndeliniasti. tunc autem nec ipse nec carissimus Nebridius,\nadulescens ualde bonus et ualde castus, inridens totum illud\ndiuinationis genus, persuadere mihi potuerunt, ut haec abicerem,\nquoniam me amplius ipsorum auctorum mouebat auctoritas et\nnullum certum quale quaerebam documentum adhuc inueneram,\nquo mihi sine ambiguitate appareret, quae ab eis consultis\nuera dicerentur, forte uel sorte, non arte inspectorum siderum\ndici.\nIn illis annis, quo primum tempore in municipio, quo\nnatus sum, docere coeperam, conparaueram amicum societate\nstudiorum nimis carum, coaeuum mihi et conflorentem flore\nadulescentiae. mecum puer creuerat et pariter in scholam\nieramus pariterque luseramus. sed nondum erat sic amicus,\nquamquam ne tum quidem sic, uti est uera amicitia, quia non\nest uera, nisi cum eam tu agglutinas inter haerentes sibi\ncaritate diffusa in cordibus nostris per spiritum sanctum,\n\n\n\n\n\n\nqui datus est nobis. sed tamen dulcis erat nobis, cocta\nfemore parilium studiorum. nam et a fide uera, quam non\ngermanitus et penitus adulescens tenebat, deflexeram eum in\nsuperstitiosas fabellas et perniciosas, propter quas me plangebat\nmater. mecum iam errabat in animo ille homo et non poterat\nanima mea sine illo. et ecce tu inminens dorso fugitiuorum\ntuorum, deus ultionum et fons misericordiarum simul, qui\nconuertis nos ad te miris modis, ecce abstulisti hominem de\nhac uita, cum uix expleuisset annum in amicitia mea, suaui\nmihi super omnes suauitates illius uitae meae.\nQuis laudes tuas enumerat unus in se uno, quas expertus\nest? quid tunc fecisti, deus meus, et quam inuestigabilis\nabyssus iudiciorum tuorum? cum enim laboraret ille febribus,\niacuit diu sine sensu in sudore laetali et, cum desperaretur,\nbaptizatus est nesciens me non curante et praesumente id\nretinere potius animam eius quod a me acceperat, non quod\nin nescientis corpore fiebat. longe autem aliter erat. nam recreatus\nest et saluus factus, statimque, ut primo cum eo\nloqui potui — potui autem mox, ut ille potuit, quando non\ndiscedebam et nimis pendebamus ex inuicem — temtaui apud\nillum inridere, tamquam et illo inrisuro mecum baptismum,\nquem acceperat mente atque sensu absentissimus. sed tamen\n\n\n\n\n\n\niam se accepisse didicerat. at ille ita me exhorruit ut inimicum\nadmonuitque mirabili et repentina libertate, ut, si amicus esse\nuellem, talia sibi dicere desinerem. ego autem stupefactus\natque turbatus distuli omnes motus meos, ut conualesceret\nprius essetque idoneus uiribus ualetudinis, cum quo agere\npossem quod uellem. sed ille abreptus dementiae meae, ut\napud te seruaretur consolationi meae: post paucos dies me absente\nrepetitur febribus et defungitur.\nQuo dolore contenebratum est cor meum et quidquid aspiciebam\nmors erat. et erat mihi patria supplicium et paterna domus\nmira infelicitas, et quidquid cum illo conmunicaueram, sine illo in\ncruciatum inmanem uerterat. expetebant eum undique oculi mei,\net non dabatur; et oderam omnia, quod non haberent eum, nec\nmihi iam dicere poterant: \"ecce uenit\", sicut cum ueniret, quando\nabsens erat. factus eram ipse mihi magna quaestio et interrogabam\nanimam meam, quare tristis esset et quare conturbaret\nme ualde, et nihil nouerat respondere mihi. et si dicebam:\n\"spera in deum,\" iuste non obtemperabat, quia uerior erat et\nmelior homo, quem carissimum amiserat, quam phantasma, in\n\n\n\n\n\n\nquod sperare iubebatur. solas fletus erat dulcis mihi et successerat\namico meo in deliciis animi mei.\nEt nunc, domine, iam illa transierunt et tempore lenitum\nest uulnus meam. possumne audire abs te, qui ueritas es, et\nadmouere aurem cordis mei ori tuo, ut dicas mihi, cur fletus\ndulcis sit miseris? an tu, quamuis ubique adsis, longe abiecisti\na te miseriam nostram, et tu in te manes, nos autem\nin experimentis uoluimur? et tamen nisi ad aures tuas ploraremus,\nnihil residui de spe nostra fieret. unde igitur suauis\nfructus de amaritudine uitae carpitur gemere et flere et suspirare\net conqueri? an hoc ibi dulce est, quod speramus exaudire\nte? recte istud in precibus, quia desiderium perueniendi habent.\nnum in dolore amissae rei et luctu, quo tunc operiebar?\nneque enim sperabam reuiuescere illum aut hoc petebam lacrimis,\nsed tantum dolebam et flebam. miser enim eram et\namiseram gaudium meam. an et fletus res amara est et prae\nfastidio rerum, quibus prius fruebamur, et tunc, dum ab eis\nabhorremus, delectat?\nQuid autem ista loquor? non enim tempus quaerendi\nnunc est, sed confitendi tibi. miser eram et miser est omnis\nanimus uinctus amicitia rerum mortalium et dilaniatur, cum\neas amittit, et tunc sentit miseriam, qua miser est et antequam\namittat eas. sic ego eram illo tempore et flebam amarissime\net requiescebam in amaritudine. ita miser eram et\nhabebam cariorem illo amico meo uitam ipsam miseram. nam\nquamuis eam mutare uellem, nollem tamen amittere magis\nquam illum et nescio an uellem uel pro illo, sicut de Oreste\net Pylade traditur, si non fingitur, qui uellent pro inuicem\nsimul mori, quia morte peius eis erat non simul uiuere. sed\nin me nescio quis affectus nimis huic contrarius ortus erat et\ntaedium uiuendi erat in me grauissimum et moriendi metus.\ncredo, quo magis illum amabam, hoc magis mortem, quae mihi\neum abstulerat, tamquam atrocissimam inimicam oderam et\ntimebam et eam repente consumpturam omnes homines putabam,\nquia illum potuit. sic eram omnino, memini. ecce cor\nmeum, deus meus, ecce intus; uide, quia memini, spes mea,\nqui me mundas a talium affectionum inmunditia, dirigens oculos\nmeos ad te et euellens de laqueo pedes meos. mirabar\nenim ceteros mortales uiuere, quia ille, quem quasi non moriturum\ndilexeram, mortuus erat, et me magis, quia ille alter\neram, uiuere illo mortuo mirabar. bene quidam dixit de amico\n\n\n\n\n\n\nsuo: dimidium animae suae. nam ego sensi animam meam\net animam illius uuam fuisse animam in duobus corporibus,\net ideo mihi horrori erat uita, quia nolebam dimidius uiuere,\net ideo forte mori metuebam, ne totus ille moreretur, quem\nmultum amaueram.\n\n\ns o dementiam nescientem diligere homines humaniter!\no stultum hominem inmoderate humana patientem! quod ego\ntunc eram. itaque aestuabam, suspirabam, flebam, turbabar,\nnec requies erat nec consilium. portabam enim concisam et\ncruentam animam meam inpatientem portari a me, et ubi eam\nponerem non inueniebam. non in amoenis nemoribus, non in\nludis atque cantibus nec in suaue olentibus locis nec in conuiuiis\napparatis nec in uoluptate cubilis et lecti, non denique\nin libris atque carminibus adquiescebat. horrebant omnia et\nipsa lux, et quid quid non erat quod ille erat, inprobum et taediosum\nerat praeter gemitum et lacrimas: nam in eis solis\naliquantula requies. ubi autem inde auferebatur anima mea,\nonerabat me grandis sarcina miseriae. ad te, domine, leuanda\nerat et curanda, sciebam, sed nec uolebam nec ualebam, eo\nmagis quod mihi non eras aliquid solidum et firmum, cum de\nte cogitabam. non enim tu eras, sed uanum phantasma et\nerror meus erat deus meus. si conabar eam ibi ponere, ut\n\n\n\n\n\n\nrequiesceret, per inane labebatur et iterum ruebat super me,\net ego mihi remanseram infelix locus, ubi nec esse possem\nnec inde recedere. quo enim cor meum fugeret a corde meo ?\nquo a me ipso fugerem? quo non me sequerer? et tamen\nfugi de patria. minus enim eum quaerebant oculi mei, ubi\nuidere non solebant, atque a Thagastensi oppido ueni Carthaginem.\nNon uacant tempora nec otiose uoluuntur per sensus\nnostros: faciunt in animo mira opera. ecce ueniebant et praeteribant\nde die in diem et ueniendo et praetereundo inserebant\nmihi spes alias et alias memorias et paulatim resarciebant me\npristinis generibus delectationum, quibus cedebat dolor meus\nille; sed succedebant non quidem dolores alii, causae tamen\naliorum dolorum. nam unde me facillime et in intima dolor\nille penetrauerat, nisi quia fuderam in harenam animam meam\ndiligendo moriturum acsi non moriturum? maxime quippe\nme reparabant atque recreabant aliorum amicorum solacia, cum\nquibus amabam quod postea amabam, et hoc erat ingens fabula\net longum mendacium, cuius adulterina confricatione corrumpebatur\nmens nostra pruriens in auribus. sed illa mihi fabula\nnon moriebatur, si quis amicorum meorum moreretur. alia\nerant, quae in eis amplius capiebant animum: conloqui et\n\n\n\n\nconridere et uicissim beniuole obsequi, simul legere libros dulciloquos,\nsimul nugari et simul honestari, dissentire interdum\nsine odio tamquam ipse homo secum atque ipsa rarissima\ndissensione condire consensiones plurimas, docere aliquid inuicem\naut discere ab inuicem, desiderare absentes cum molestia,\nsuscipere uenientes cum laetitia: his atque huius modi signis\na corde amantium et redamantium procedentibus per os, per\nlinguam, per oculos et mille motus gratissimos quasi fomitibus\nflagrare animos et ex pluribus unum facere.\nHoc est, quod diligitur in amicis et sic diligitur, ut rea\nsibi sit humana conscientia, si non amauerit redamantem aut\nsi amantem non redamauerit, nihil quaerens ex eius corpore\npraeter indicia beniuolentiae. hinc ille luctus, si quis moriatur,\net tenebrae dolorum et uersa dulcedine in amaritudinem cor\nmadidum et ex amissa uita morientium mors uiuentium. beatus\nqui amat te et amicum in te et inimicum propter te. solus\nenim nullum carum amittit, cui omnes in illo cari, qui non\namittitur. et quis est iste nisi deus noster, deus, qui fecit\ncaelum et terram et inplet ea, quia inplendo ea fecit ea?\nte nemo amittit, nisi qui dimittit, et quia dimittit, quo it aut\nquo fugit nisi a te placido ad te iratum? nam ubi non inuenit\nlegem tuam in poena sua? et lex tua ueritas et\nueritas tu.\nDeus uirtutum, conuerte nos et ostende faciem\ntuam, et salui erimus. nam quoquouersum se uerterit anima\nhominis, ad dolores figitur alibi praeterquam in te, tametsi\nfigitur in pulchris extra te et extra se. quae tamen nulla\nessent, nisi essent abs te. quae oriuntur et occidunt et oriendo\nquasi esse incipiunt et crescunt, ut perficiantur, et perfecta\nsenescunt et intereunt: et non omnia senescunt et omnia intereunt.\nergo cum oriuntur et tendunt esse, quo magis celeriter\ncrescunt, ut sint, eo magis festinant, ut non sint. sic est\nmodus eorum. tantum dedisti eis, quia partes sunt rerum,\nquae non sunt omnes simul, sed decedendo ac succedendo\nagunt omnes uniuersum, cuius partes sunt. ecce sic peragitur\net sermo noster per signa sonantia. non enim erit totus sermo,\nsi unum uerbum non decedat, cum sonuerit, partes suas, ut\nsuccedat aliud. laudet te ex illis anima mea, deus, creator\nomnium, sed non eis infigatur glutine amore per sensus corporis.\neunt enim quo ibant, ut non sint, et conscindunt eam desideriis\npestilentiosis, quoniam ipsa esse uult et requiescere amat\nin eis, quae amat. in illis autem non est ubi, quia non stant:\nfugiunt, et quis ea sequitur sensu carnis? aut quis ea conprehendit,\nuel cum praesto sunt? tardus est enim sensus\n\n\n\n\n\n\ncarnis, quoniam sensus carnis est: ipse est modus eius. sufficit\nad aliud, ad quod factus est, ad illud autem non sufficit, ut\nteneat transcurrentia ab initio debito usque ad finem debitum.\nin uerbo enim tuo, per quod creantur, ibi audiunt: \"hinc et\nhuc usque.\"\nNoli esse uana, anima mea, et obsurdescere in aure\ncordis tumultu uanitatis tuae. audi et tu: uerbum ipsum.\nclamat, ut redeas, et ibi est locus quietis inperturbabilis, ubi\nnon deseritur amor, si ipse non deserat. ecce illa discedunt,\nut alia succedant et omnibus suis partibus constet infima uniuersitas.\n\"numquid ego aliquo discedo?\" ait uerbum dei. ibi\nfige mansionem tuam, ibi conmenda quidquid inde habes, anima\nmea, saltem fatigata fallaciis. ueritati conmenda quidquid tibi\nest a ueritate, et non perdes aliquid, et reflorescent putria tua\net sanabuntur omnes languores tui et fluxa tua reformabuntur\net renouabuntur et constringentur ad te et non te deponent,\nquo descendunt, sed stabunt tecum et permanebunt ad semper\nstantem ac permanentem deum.\nVtquid peruersa sequeris carnem tuam? ipsa te sequatur\nconuersam. quidquid per illam sentis, in parte est et ignoras\ntotum, cuius hae partes sunt, et delectant te tamen. sed si\nad totum conprehendendum esset idoneus sensus carnis tuae\n\n\n\n\n\n\nac non et ipse in parte uniuersi accepisset pro tua poena\niustum modum, uelles, ut transiret quidquid existit in praesentia,\nut magis tibi omnia placerent. nam et quod loquimur, per\neundem sensum carnis audis et non uis utique stare syllabas,\nsed transuolare, ut aliae ueniant et totum audias. ita semper\nomnia, quibus unum aliquid constat, et non sunt omnia simul\nea, quibus constat: plus delectant omnia quam singula, si possint\nsentiri omnia. sed longe his melior qui fecit omnia, et\nipse est deus noster, et non discedit, quia nec succeditur ei.\nSi placent corpora, deum ex illis lauda et in artificem\neorum retorque amorem, ne in his, quae tibi placent, tu displiceas.\nsi placent animae, in deo amentur, quia et ipsae\nmutabiles sunt et illo fixae stabiliuntur: alioquin irent et perirent.\nin illo ergo amentur, et rape ad eum tecum quas potes\net dic eis: \"hunc amemus: ipse fecit haec et non est longe.\"\nnon enim fecit atque abiit, sed ex illo in illo sunt. ecce\nubi est, ubi sapit ueritas? intimus cordi est, sed cor errauit\nab eo. redite, praeuaricatores, ad cor et inhaerete\nilli, qui fecit uos. state cum eo et stabitis, requiescite in eo\net quieti eritis. quo itis in aspera? quo itis? bonum, quod\namatis, ab illo est: sed quantum est ad illum, bonum est et\nsuaue; sed amarum erit iuste, quia iniuste amatur deserto illo\nquidquid ab illo est. quo uobis adhuc et adhuc ambulare\n\n\n\n\n\n\nuias difficiles et laboriosas? non est requies, ubi quaeritis\neam. quaerite quod quaeritis, sed ibi non est, ubi quaeritis.\nbeatam uitam quaeritis in regione mortis: non est illic. quomodo\nenim beata uita, ubi nec uita?\nEt descendit huc ipsa uita nostra et tulit mortem nostram\net occidit eam de abundantia uitae suae et tonuit clamans, ut\nredeamus hinc ad eum in illud secretum, unde processit ad\nnos in ipsum primum uirginalem uterum, ubi ei nupsit humana\ncreatura, caro mortalis, ne semper mortalis; et inde uelut\nsponsus procedens de thalamo suo exultauit ut gigans\nad currendam uiam. non enim tardauit, sed cucurrit clamans\ndictis, factis, morte, uita, descensu, ascensu, clamans,,\nut redeamus ad eum. et discessit ab oculis, ut redeamus ad\ncor et inueniamus eum. abscessit enim et ecce hic est. noluit\nnobiscum diu esse et non reliquit nos. illuc enim abscessit,\nunde numquam recessit, quia mundus per eum factus est\net in hoc mundo erat et uenit in hunc mundum peccatores\nsaluos facere. cui confitetur anima mea, et sanat eam,.\nquoniam peccauit illi. fili hominum, quo usque graues\ncorde? numquid et post descensum uitae non uultis ascendere\net uiuere? sed quo ascenditis, quando in alto estis et posuistis\nin caelo os uestrum? descendite, ut ascendatis et ascendatis\n\n\n\n\n\n\nad deam. cecidistis enim ascendendo contra deam. dic eis\nista, ut plorent in conualle plorationis, et sic eos rape\ntecum ad deum, quia de spiritu eius haec dicis eis, si dicis\nardens igne caritatis.\nHaec tunc non noueram et amabam pulchra inferiora\net ibam in profundum et dicebam amicis meis: \"num amamus\naliquid nisi pulchrum? quid est ergo pulchrum? et quid est\npulchritudo? quid est quod nos allicit et conciliat rebus, quas\namamus? nisi enim esset in eis decus et species, nullo modo\nnos ad se mouerent.\" et animaduertebam et uidebam in ipsis\ncorporibus aliud esse quasi totum et ideo pulchrum, aliud\nautem, quod ideo deceret, quoniam apte accommodaretur alicui,\nsicut pars corporis ad uniuersum suum aut calciamentum ad\npedem et similia. et ista consideratio scaturriit in animo\nmeo ex intimo corde meo, et scripsi libros \"de pulchro et apto\",\nputo, duos aut tres; tu scis, deus: nam excidit mihi. non enim\nhabemus eos, sed aberrauerunt a nobis nescio quomodo.\nQuid est autem, quod me mouit, domine deus meus,\nut ad Hierium, Romanae urbis oratorem, scriberem illos libros?\nquem non noueram facie, sed amaueram hominem ex doctrinae\nfama, quae illi clara erat, et quaedam uerba eius audieram,\n\n\n\n\n\n\net placuerant mihi. sed magis quia placebat aliis et eum efferebant\nlaudibus stupentes, quod ex homine Syro, docto prius\ngraecae facundiae, post in latina etiam dictor mirabilis extitisset\net esset scientissimus rerum ad studium sapientiae pertinentium,\nmihi placebat. laudabatur homo et amabatur absens.\nutrumnam ab ore laudantis intrat in cor audientis amor ille?\nabsit; sed ex amante alio accenditur alius. hinc enim amatur\nqui laudatur, dum non fallaci corde laudatoris praedicari creditur,\nid est cum amans eum laudat.\nSic enim tunc amabam homines ex hominum iudicio; non\nenim ex tuo, deus meus, in quo nemo fallitur. sed tamen\ncur non sicut auriga nobilis, sicut uenator studiis popularibus\ndiffamatus, sed longe aliter et grauiter et ita, quemadmodum\net me laudari uellem? non autem uellem ita laudari et amari\nme ut histriones, quamquam eos et ipse laudarem et amarem,\nsed eligens latere quam ita notus esse et uel haberi odio\nquam sic amari. ubi distribuuntur ista pondera uariorum et\ndiuersorum amorum in anima una? quid est, quod amo in\nalio, quod rursus nisi odissem, non a me detestarer et repellerem,\ncum sit uterque nostrum homo? non enim sicut equus\nbonus amatur ab eo qui nollet hoc esse, etiamsi posset, hoc\net de histrione dicendum est, qui naturae nostrae socius est.\nergone amo in homine quod odi esse, cum sim homo? grande\nprofundum est ipse homo, cuius etiam capillos tu, domine,\n\n\n\n\n\n\n\n\n\n\nnumeratos habes et non minuuntur in te: et tamen capilli\neius magis numerabiles quam affectus eius et motus cordis\neius.\nAt ille rhetor ex eo erat genere, quem sic amabam, ut esse\nme uellem talem; et errabam tyfo et circumferebar omni\nuento et nimis occulte gubernabar abs te. et unde scio et\nunde certus confiteor tibi, quod illum in amore laudantium\nmagis amaueram quam in rebus ipsis, de quibus laudabatur?\nquia si non laudatum uituperarent eum idem ipsi et uituperando\natque spernendo ea ipsa narrarent, non accenderer in\neo et non excitarer, et certe res non aliae forent nec homo\nipse alius, sed tantummodo alius affectus narrantium. ecce ubi\niacet anima infirma nondum haerens soliditati ueritatis. sicut\naurae linguarum flauerint a pectoribus opinantium, ita fertur\net uertitur, torquetur ac retorquetur, et obnubilatur ei lumen\net non cernitur ueritas. et ecce est ante nos. et magnum\nquiddam mihi erat, si sermo meus et studia mea illi uiro innotescerent:\nquae si probaret, flagrarem magis; si autem inprobaret,\nsauciaretur cor nanum et inane soliditatis tuae. et\ntamen pulchrum illud atque aptum, unde ad eum scripseram,\nlibenter animo uersabam ob os contemplationis meae et nullo\nconlaudatore mirabar.\nSed tantae rei cardinem in arte tua nondum uidebam,\nomnipotens, qui facis mirabilia solus, et ibat animus meus\nper formas corporeas et pulchrum, quod per se ipsum, aptum\nautem, quod ad aliquid adconmodatum deceret, definiebam et\ndistinguebam et exemplis corporeis adstruebam. et conuerti\nme ad animi naturam et non me sinebat falsa opinio, quam\nde spiritalibus habebam, uerum cernere. et inruebat in oculos\nipsa uis ueri et auertebam palpitantem mentem ab incorporea\nre ad liniamenta et colores et tumentes magnitudines et, quia\nnon poteram ea uidere in animo, putabam me non posse uidere\nanimum meum. et cum in uirtute pacem amarem, in\nuitiositate autem odissem discordiam, in illa unitatem, in ista\\'\nquandam diuisionem notabam, inque illa unitate mens rationalis\net natura ueritatis ac summi boni mihi esse uidebatur,\nin ista uero diuisione inrationalis uitae nescio quam substantiam\net naturam summi mali, quae non solum esset substantia,\nsed omnino uita esset et tamen abs te non esset, deus meus,\nex quo sunt omnia, miser opinabar. et illam monadem appellabam\ntamquam sine ullo sexu mentem, hanc uero dyadem,\niram in facinoribus, libidinem in flagitiis, nesciens quid loquerer.\nnon enim noueram neque didiceram nec ullam substantiam\nmalum esse nec ipsam mentem nostram summum\natque inconmutabile bonum.\nSicut enim facinora sunt, si uitiosus est ille animi motus,\nin quo est impetus, et se iactat insolenter ac turbide, et flagitia,\nsi est inmoderata illa animae affectio, qua carnales hauriuntur\nuoluptates, ita errores et falsae opiniones uitam contaminant,\nsi rationalis mens ipsa uitiosa est. qualis in me tunc erat\nnesciente alio lumine illam inlustrandam esse, ut sit particeps\nueritatis, quia non est ipsa natura ueritatis, quoniam tu inluminabis\nlucernam meam, domine; deus meus, inluminabis\ntenebras meas, et de plenitudine tua omnes\nnos accepimus. es enim tu lumen uerum, quod inluminat\nomnem hominem uenientem in hunc mundum,\nquia in te non est transmutatio nec momenti obumbratio.\nSed ego conabar ad te et repellebar abs te, ut saperem\nmortem, quoniam superbis resistis. quid autem superbius,\nquam ut assererem mira dementia me id esse naturaliter, quod\ntu es? cum enim ego essem mutabilis et eo mihi manifestum\nesset, quod utique ideo sapiens esse cupiebam, ut ex deteriore\nmelior fierem, malebam tamen etiam te opinari mutabilem\nquam me non hoc esse, quod tu es. itaque repellebar et resistebus\nuentosae ceruici meae et imaginabar formas corporeas\net caro carnem accusabam et spiritus ambulans non reuertebar\nad te et ambulando ambulabam in ea, quae non sunt\nneque in te neque in me neque in corpore neque mihi\n\n\n\n\n\n\ncreabantur a ueritate tua, sed a mea uanitate fingebantur ex corpore,\net dicebam paruulis fidelibus tuis, ciuibus meis, a quibus\nnesciens exulabam, dicebam illis garrulus et ineptus: \"cur ergo\nerrat anima, quam fecit deus?\" et mihi nolebam dici: \"cur ergo\nerrat deus?\" et contendebam magis inconmutabilem tuam substantiam\ncoactam errare quam meam mutabilem sponte deuiasse\net poena errare confitebar.\nEt eram aetate annorum fortasse uiginti sex aut septem,\ncum illa uolumina scripsi, uoluens apud me corporalia figmenta\nobstrepentia cordis mei auribus, quas intendebam, dulcis\nueritas, in interiorem melodiam tuam, cogitans de pulchro et\napto et stare cupiens et audire te et gaudio gaudere\npropter uocem sponsi, et non poteram, quia uocibus erroris\nmei rapiebar foras et pondere superbiae meae in ima decidebam.\nnon enim dabas auditui meo gaudium et laetitiam,\naut exultabant ossa, quae humiliata non erant.\nEt quid mihi proderat, quod annos natus ferme uiginti,\ncum in manus meas uenissent Aristotelica quaedam, quas\nappellant decem categorias — quarum nomine, cum eas rhetor\nCarthaginiensis, magister meus, buccis tyfo crepantibus conmemoraret\net alii qui docti habebantur, tamquam in nescio\nquid magnum et diuinum suspensus inhiabam — legi eas solus\n\n\n\n\n\n\net intellexi? quas cum contulissem cum eis, qui se dicebant\nuix eas magistris eruditissimis non loquentibus tantam, sed\nmulta in puluere depingentibus intellexisse, nihil inde aliud\nmihi dicere potuerunt, quam ego solus apud me ipsum legens\ncognoueram; et satis aperte mihi uidebantur loquentes de substantiis,\nsicuti est homo, et quae in illis essent, sicuti est\nfigura hominis, qualis sit et statura, quot pedum sit, aut cognatio,\ncuius frater sit, aut ubi sit constitutus aut quando\nnatus, aut stet an sedeat aut calciatus uel armatus sit aut\naliquid faciat aut patiatur aliquid, et quaecumque in his nouem\ngeneribus, quorum exempli gratia quaedam posui, uel in ipso\nsubstantiae genere innumerabilia reperiuntur.\nQuid hoc mihi proderat, quando et oberat, cum etiam te,\ndeus meus, mirabiliter simplicem atque inconmutabilem, illis\ndecem praedicamentis putans quidquid esset omnino conprehensum,\nsic intellegere conarer, quasi et tu subiectum esses magnitudini\ntuae aut pulchritudini, ut illa essent in te quasi in subiecto\nsicut in corpore, cum tua magnitudo et tua pulchritudo tu ipse\nsis, corpus autem non eo sit magnum et pulchrum, quo corpus\nest, quia etsi minus magnum et minus pulchrum esset, nihilominus\ncorpus esset. falsitas enim erat, quam de te cogitabam,\nnon ueritas, et figmenta miseriae meae, non firmamenta beatitudinis\ntuae. iusseras enim et ita fiebat in me, ut terra spinas et\ntribolos pareret mihi et cum labore peruenirem ad panem meum.\nEt quid mihi proderat, quod omnes libros artium, quas liberales\nuocant, tunc nequissimus malarum cupiditatum seruus\nper me ipsum legi et intellexi, quoscumque legere potui? et\ngaudebam in eis et nesciebam, unde esset quidquid ibi uerum\net certum esset. dorsum enim habebam ad lumen et ad ea,\nquae inluminantur, faciem: unde ipsa facies mea, qua inluminata\ncernebam, non inluminabatur. quidquid de arte loquendi\net disserendi, quidquid de dimensionibus figurarum et de musicis\net de numeris sine magna difficultate nullo hominum tradente\nintellexi, scis tu, domine deus meus, quia et celeritas\nintellegendi et dispiciendi acumen donum tuum est. sed non\ninde sacrificabam tibi. itaque mihi non ad usum, sed ad perniciem\nmagis ualebat, quia tam bonam partem substantiae\nmeae sategi habere in potestate et fortitudinem meam non\nad te custodiebam, sed profectus sum abs te in longinquam\nregionem, ut eam dissiparem in meretrices cupiditates.\nnam quid mihi proderat bona res non utenti bene? non\nenim sentiebam illas artes etiam ab studiosis et ingeniosis difficillime\nintellegi, nisi cum eis eadem conabar exponere et\nerat ille excellentissimus in eis, qui me exponentem non tardius\nsequeretur.\nSed quid mihi hoc proderat putanti, quod tu, domine deus\nueritas, corpus esses lucidum et inmensum et ego frustum de\nillo corpore? nimia peruersitas! sed sic eram nec erubesco,\n\n\n\n\n\n\ndeus meus, confiteri tibi in me misericordias tuas et inuocare\nte, qui non erubui tunc profiteri hominibus blasphemias meas\net latrare aduersum te. quid ergo tunc mihi proderat ingenium\nper illas doctrinas agile et nullo adminiculo humani\nmagisterii tot nodosissimi libri enodati, cum deformiter et sacrilega\nturpitudine in doctrina pietatis errarem? aut quid tantum\noberat paruulis tuis longe tardius ingenium, cum a te longe\nnon recederent, ut in nido ecclesiae tuae tuti plumescerent et\nalas caritatis alimento sanae fidei nutrirent?s o domine deus\nnoster, in uelamento alarum tuarum speremus et protege\nnos et porta nos. tu portabis, tu portabis et paruulos et\nusque ad canos tu portabis, quoniam firmitas nostra quando\ntu es, tunc est firmitas, cum autem nostra est, infirmitas est.\nuiuit apud te semper bonum nostrum, et quia inde auersi\nsumus, peruersi sumus. reuertamur iam, domine, ut non euertamur,\nquia uiuit apud te sine ullo defectu bonum nostrum,\nquod tu ipse es, et non timemus, ne non sit quo redeamus,\nquia nos inde ruimus; nobis autem absentibus non ruit domus\nnostra, aeternitas tua.\nAccipe sacrificium confessionum mearum de manu linguae\nmeae, quam formasti et excitasti, ut confiteatur nomini tuo,\net sana omnia ossa mea, et dicant: domine, quis similis\ntibi? neque enim docet te, quid in se agatur, qui tibi confitetur,\nquia oculum tuum non excludit cor clausum nec manum\ntuam repellit duritia hominum, sed soluis eam, cum uoles,\naut miserans aut uindicans, et non est qui se abscondat\na calore tuo. sed te laudet anima mea, ut amet te, et confiteatur\ntibi miserationes tuas, ut laudet te. non cessat nec\ntacet laudes tuas uniuersa creatura tua nec spiritus omnis\nhominis per os conuersum ad te nec animalia nec corporalia\nper os considerantium ea, ut exsurgat in te a lassitudine anima\nnostra innitens eis, quae fecisti, et adtransiens ad te, qui fecisti\nhaec mirabiliter: et ibi refectio et uera fortitudo.\nEant et fugiant a te inquieti iniqui. et tu uides eos et\ndistinguis umbras, et ecce pulchra sunt cum eis omnia et ipsi\nturpes sunt. et quid nocuerunt tibi? aut in quo imperium\ntuum dehonestauerunt a caelis usque in nouissima iustum et\nintegrum? quo enim fugerunt, cum fugerent a facie tua.? aut\nubi tu non inuenis eos? sed fugerunt, ut non uiderent te uidentem\nse atque excaecati in te offenderent — quia non\n\n\n\n\n\n\ndeseris aliquid eorum, quae fecisti — in te offenderent iniusti\net iuste negarentur, subtrahentes se lenitati tuae et offendentes\nin rectitudinem tuam et cadentes in asperitatem tuam. uidelicet\nnesciunt, quod ubique sis, quem nullus circuminscribit\nlocus, et solus es praesens etiam his, qui longe fiunt a te.\nconuertantur ergo et quaerant te, quia non, sicut ipsi deseruerunt\ncreatorem suum, ita tu deseruisti creaturam tuam.\nipsi conuertantur, et ecce ibi es in corde eorum, in corde confitentium\ntibi et proicientium se in te et plorantium in sinu\ntuo post uias suas difficiles: et tu facilis tergens lacrimas eorum,\net magis plorant et gaudent in fletibus, quoniam tu,\ndomine, non aliquis homo, caro et sanguis, sed tu, domine,\nqui fecisti, reficis et consolaris eos. et ubi ego eram, quando\nte quaerebam? et tu eras ante me, ego autem et a me discesseram\nnec me inueniebam: quanto minus te!\nProloquor in conspectu dei mei annum illum undetricensimum\naetatis meae. iam uenerat Carthaginem quidam\nmanichaeorum episcopus, Faustus nomine, magnus laqueus\ndiaboli, et multi inplicabantur in eo per inlecebram suauiloquentiae.\nquam ego iam tametsi laudabam, discernebam tamen\na ueritate rerum, quarum discernendarum auidus eram, nec\nquali uasculo sermonis, sed quid mihi scientiae comedendum\n\n\n\n\nadponeret nominatas apud eos ille Faustus intuebar. fama\nenim de illo praelocuta mihi erat, quod esset honestarum omnium\ndoctrinarum peritissimus et adprime disciplinis liberalibus\neruditus. et quoniam multa philosophorum legeram memoriaeque\nmandata retinebam, ex eis quaedam conparabam illis\nmanichaeorum longis fabulis, et mihi probabiliora ista uidebantur,\nquae dixerunt illi, qui tantum potuerunt ualere,\nut possent aestimare saeculum, quamquam eius dominum\nminime inuenerint. quoniam magnus es, domine, et\nhumilia respicis, excelsa autem a longe agnoscis nec\npropinquas nisi obtritis corde nec inueniris a superbis, nec\nsi illi curiosa peritia numerent stellas et harenam et dimetiantur\nsidereas plagas et uestigent uias astrorum.\nMente sua enim quaerunt ista et ingenio, quod tu dedisti\neis, et multa inuenerunt et praenuntiauerunt ante multos annos,\ndefectus luminarium solis et lunae, quo die, qua hora, quanta\nex parte futuri essent, et non eos fefellit numeras. et ita\nfactum est, ut praenuntiauerunt, et scripserunt regulas indagatas\net leguntur hodie atque ex eis praenuntiatur, quo anno\net quo mense anni et quo die mensis et qua hora diei et\nquota parte luminis sui defectura sit luna uel sol: et ita fiet,\nut praenuntiatur. et mirantur haec homines et stupent qui\nnesciunt ea, et exultant atque extolluntur qui sciunt, et per\n\n\n\n\n\n\ninpiam superbiam recedentes et deficientes a lumine tuo tanto\nante solis defectum futurum praeuident et in praesentia suum\nnon uident - non enim religiose quaerunt, unde habeant ingenium,\nquo ista quaerunt — et inuenientes, quia tu fecisti\neos, non ipsi se dant tibi, se ut serues quod fecisti, et quales\nse ipsi fecerant occidunt se tibi et trucidant exaltationes suas\nsicut uolatilia et curiositates suas sicut pisces maris, quibus\nperambulant secretas semitas abyssi, et luxurias suas sicut\npecora campi, ut tu, deus, ignis edax consumas mortuas\ncuras eorum recreans eos immortaliter.\nSed non nouerunt uiam, uerbum tuum, per quod fecisti ea\nquae numerant et ipsos qui numerant et sensum, quo cernunt\nquae numerant, et mentem, de qua numerant; et sapientiae\ntuae non est numerus. ipse autem unigenitus factus est\nnobis sapientia et iustitia et sanctificatio et numeratus\nest inter nos et soluit tributum Caesari. non nouerunt hanc\nuiam, qua descendant ad illum a se et per eum ascendant ad\neum. non nouerunt hanc uiam et putant se excelsos esse cum\nsideribus et lucidos, et ecce ruerunt in terram, etobscuratum\nest insipiens cor eorum. et multa uera de creatura dicunt\net ueritatem, creaturae artificem, non pie quaerunt et ideo non I\ninueniunt, aut si inueniunt, cognoscentes deum non sicut ;\n\n\n\n\n\n\ndeum honorant aut gratias agunt et euanescunt in cogitationibus\nsuis et dicunt se esse sapientes sibi tribuendo\nquae tua sunt, ac per hoc student peruersissima caecitate etiam\ntibi tribuere quae sua sunt, mendacia scilicet in te conferentes,\nqui ueritas es, et inmutantes gloriam incorrupti dei in\nsimilitudinem imaginis corruptibilis hominis et uolucrum\net quadrupedum et serpentium, et conuertunt ueritatem\ntuam in mendacium et colunt et seruiunt creaturae\npotius quam creatori.\nMulta tamen ab eis ex ipsa creatura uera dicta retinebam,\net occurrebat mihi ratio per numeros et ordinem temporum\net uisibiles attestationes siderum et conferebam cum dictis\nManichaei, quae de his rebus multa scripsit copiosissime delirans,\net non mihi occurrebat ratio nec solistitiorum et aequinoctiorum\nnec defectuum luminarium nec quidquid tale in\nlibris saecularis sapientiae didiceram. ibi autem credere iubebar,\net ad illas rationes numeris et oculis meis exploratas\nnon occurrebat et longe diuersum erat.\nNumquid, domine deus ueritatis, quisquis nouit ista,\niam placet tibi? infelix enim homo, qui scit illa omnia, te\nautem nescit; beatus autem, qui te scit, etiamsi illa nesciat.\nqui uero et te et illa nouit, non propter illa beatior, sed\npropter te solum beatus est, si cognoscens te sicut te glorificet\net gratias agat et non euanescat in cogitationibus suis.\n\n\n\n\n\n\nsicut enim melior, qui nouit possidere arborem et de usu eius\ntibi gratias agit, quamuis nesciat uel quot cubitis alta sit uel\nquanta latitudine diffusa, quam ille, qui eam metitur et omnes\nramos eius numerat et neque possidet eam neque creatorem\neius nouit aut diligit, sic fidelis homo, cuius totus\nmundus diuitiarum est et quasi nihil habens omnia possidet\ninhaerendo tibi, cui seruiunt omnia, quamuis nec saltem septentrionum\ngyros nouerit, dubitare stultum est, quin utique\nmelior sit quam mensor caeli et numerator siderum et pensor\nelementorum et neglegens tui, qui omnia in mensura et\nnumero et pondere disposuisti.\nSed tamen quis quaerebat manichaeum nescio quem\netiam ista scribere, sine quorum peritia pietas disci poterat?\ndixisti enim homini: ecce pietas est sapientia. quam ille\nignorare posset, etiamsi ista perfecte nosset: ista uero quia\nnon nouerat, impudentissime audens docere, prorsus illam nosse\nnon posset. uanitas est enim mundana ista etiam nota profiteri,\npietas autem tibi confiteri. unde ille deuius ad hoc ista\nmultum locutus est, ut conuictus ab eis, qui ista uere didicissent,\nquis esset eius sensus in ceteris, quae abditiora sunt,\nmanifeste cognosceretur. non enim parui se aestimari noluit,\nsed spiritum sanctum, consolatorem et ditatorem fidelium tuorum,\nauctoritate plenaria personaliter in se esse persuadere\nconatus est. itaque cum de caelo ac stellis et de solis. ac\n\n\n\n\n\n\nlunae motibus falsa dixisse comprehenderetur, quamuis ad\ndoctrinam religionis ista non pertineant, tamen ausus eius sacrilegos\nfuisse satis emineret, cum ea non solam ignorata, sed\netiam falsa tam uesana superbiae uanitate diceret, ut ea tamquam\ndiuinae personae tribuere sibi niteretur.\nCum enim audio christianum aliquem fratrem illum aut illum\nista nescientem et aliud pro alio sentientem, patienter intueor\nopinantem hominem nec illi obesse uideo, cum de te, domine\ncreator omnium, non credat indigna, si forte situs et habitus\ncreaturae corporalis ignoret. obest autem, si hoc ad ipsam\ndoctrinae pietatis formam pertinere arbitretur et pertinacius\naffirmare audeat quod ignorat. sed etiam talis infirmitas in\nfidei cunabulis a caritate matre sustinetur, donec assurgat\nnouus homo in uirum perfectum et circumferri non possit\nomni uento doctrinae. in illo autem, qui doctor, qui\nauctor, qui dux et princeps eorum, quibus illa suaderet, ita\nfieri ausus est, ut qui eum sequerentur non quemlibet hominem,\nsed spirithm tuum sanctum se sequi arbitrarentur,\nquis tantam dementiam, sicubi falsa dixisse conuinceretur, non\ndetestandam longeque abiciendam esse indicaret? sed tamen\nnondum liquido conpereram, utrum etiam secundum eius uerba\nuicissitudines longiorum et breuiorum dierum atque noctium et\nipsius noctis et diei et deliquia luminum et si quid eius modi in\naliis libris legeram, posset exponi, ut, si forte posset, incertum\n\n\n\n\n\n\nmihi fieret, utrum ita se res haberet an ita, sed ad fidem\nmeam illius auctoritatem propter creditam sanctitatem praeponerem.\nEt per annos ferme ipsos nouem, quibus eos animo\nuagabundus audiui, nimis extento desiderio uenturum expectabam\nistum Faustum. ceteri enim eorum, in quos forte incurrissem,\nqui talium rerum quaestionibus a me obiectis deficiebant, illum\nmihi promittebant, cuius aduentu conlatoque conloquio facillime\nmihi haec et si qua forte maiora quaererem enodatissime expedirentur.\nergo ubi uenit, expertus sum hominem gratum et\niucundum uerbis et ea ipsa, quae illi solent dicere, multo\nsuauius garrientem. sed quid ad meam sitim pretiosorum poculorum\ndecentissimus ministrator? iam rebus talibus satiatae\nerant aures meae, nec ideo mihi meliora uidebantur, quia\nmelius dicebantur, nec ideo uera, quia diserta, nec ideo sapiens\nanima, quia uultus congruus et decorum eloquium. illi autem,\nqui eum mihi promittebant, non boni rerum existimatores erant,\net ideo illis uidebatur prudens et sapiens, quia delectabat eos\nloquens. sensi autem aliud genus hominum etiam ueritatem\nhabere suspectam et ei nolle adquiescere, si comto atque uberi\nsermone promeretur. me autem iam docueras, deus meus,\nmiris et occultis modis, et propterea credo, quod tu me docueris,\nquoniam uerum est nec quisquam praeter te alius doctor est\nueri, ubicumque et undecumque claruerit. iam ergo abs te\ndidiceram nec eo debere uideri aliquid uerum dici, quia\n\n\n\n\neloquenter dicitur, nec eo falsum, quia inconposite sonant signa\nlabiorum; rursus nec ideo uerum, quia inpolite enuntiatur, nec\nideo falsum, quia splendidus sermo est, sed perinde esse sapientiam\net stultitiam, sicut sunt cibi utiles et inutiles, uerbis\nautem ornatis et inornatis sicut uasis urbanis et rusticanis\nutrosque cibos posse ministrari.\nIgitur auiditas mea, qua illam tanto tempore expectaueram\nhominem, delectabatur quidem motu affectuque disputantis et\nuerbis congruentibus atque ad uestiendas sententias facile occurrentibus.\ndelectabar autem et cum multis uel etiam prae\nmultis laudabam ac ferebam; sed moleste habebam, quod in\ncoetu audientium non sinerer ingerere illi et partiri cum eo\ncuras quaestionum mearum conferendo familiariter et accipiendo\nac reddendo sermonem. quod ubi potui et aures eius cum\nfamiliaribus meis eoque tempore occupare coepi, quo non dedeceret\nalternis disserere, et protuli quaedam, quae me monebant,\nexpertus sum prius hominem expertem liberalium disciplinarum\nnisi grammaticae atque eius ipsius usitato modo.\net quia legerat aliquas Tullianas orationes et paucissimos Senecae\nlibros et nonnulla poetarum et suae sectae si qua uolumina\nlatine atque conposite conscripta erant, et quia aderat cotidiana\nsermocinandi exercitatio, inde suppetebat eloquium, quod\nfiebat acceptius magisque seductorium moderamine ingenii et\n\n\n\n\n\n\n\n\nquodam lepore naturali. itane est, ut recolo, domine deus meus,\narbiter conscientiae meae? coram te cor meum et recordatio\nmea, qui mecum tunc agebas abdito secreto prouidentiae tuae\net inhonestos errores meos iam conuertebus ante faciem\nmeam, ut uiderem et odissem.\nNam posteaquam ille mihi inperitus earum artium,\nquibus eum excellere putaueram, satis apparuit, desperare coepi\nposse mihi eum illa, quae me mouebant, aperire atque dissoluere;\nquorum quidem ignarus posset ueritatem tenere pietatis,\nsed si manichaeus non esset. libri quippe eorum pleni\nsunt longissimis fabulis de caelo et de sideribus et sole et luna:\nquae mihi eum, quod utique cupiebam, conlatis numerorum\nrationibus, quas alibi ego legeram, utrum potius ita essent, ut\nManichaei libris continebatur, an certe uel par etiam inde\nratio redderetur, subtiliter explicare posse iam non arbitrabar.\nquae tamen ubi consideranda et discutienda protuli, modeste\nsane ille nec ausus est subire ipsam sarcinam. nouerat enim\nse ista non nosse nec eum puduit confiteri. non erat de talibus,\nquales multos loquaces passus eram, conantes ea me\ndocere et dicentes nihil. iste uero cor habebat, etsi non rectum\nad te, nec tamen nimis incautum ad se ipsum. non usquequaque\ninperitus erat inperitiae suae et noluit se temere\n\n\n\n\n\n\ndisputando in ea coartari, unde nec exitus ei ullus nec facilis\nesset reditus: etiam hinc mihi amplius placuit. pulchrior est\nenim temperantia confitentis animi quam illa, quae nosse cupiebam.\net eum in omnibus difficilioribus et subtilioribus\nquaestionibus talem inueniebam.\nRefracto itaque studio, quod intenderam in Manichaei litteras,\nmagisque desperans de ceteris eorum doctoribus, quando in\nmultis, quae me monebant, ita ille nominatus apparuit, coepi\ncum eo pro studio illius agere uitam, quo ipse flagrabat in\neas litteras, quas tunc iam rhetor Karthaginis adulescentes docebam,\net legere cum eo siue quae ille audita desideraret siue\nquae ipse tali ingenio apta existimarem. ceterum conatus\nomnis meus, qui proficere in ille secta statueram, illo homine\ncognito prorsus intercidit, non ut ab eis omnino separarer, sed\nquasi melius quicquam non inueniens eo, quo iam quoquo\nmodo inrueram, contentus interim esse decreueram, nisi a)iquid\nforte, quod magis eligendum esset, eluceret. ita ille\nFaustus, qui multis laqueus mortis extitit, meum quo captus\neram relaxare iam coeperat nec nolens nec sciens. manus\nenim tuae, deus meus, in abdito prouidentiae tuae non deaerebant\nanimam meam, et sanguine cordis matris meae per\nlacrimas eius diebus et noctibus pro me sacrificabatur tibi, et\n\n\n\n\n\n\negisti mecum miris modis. tu illud egisti, deus meus. nam\na domino gressus hominis diriguntur, et uiam eius\nuolet. aut quae procuratio salutis praeter manum tuam\nreficientem quae fecisti?\nEgisti ergo mecum, ut mihi persuaderetur Romam\npergere et potius ibi docere quod docebam Carthagini. et hoc\nunde mihi persuasum est, non praeteribo confiteri tibi, quoniam\net in his altissimi tui recessus et praesentissima in nos\nmisericordia tua cogitanda et praedicanda est. non ideo Romam\npergere uolui, quod maiores quaestus maiorque mihi dignitas\nab amicis, qui hoc suadebant, promittebatur — quamquam\net ista ducebant animum tunc meum — sed illa erat\ncausa maxima et paene sola, quod audiebam quietius ibi studere\nadulescentes et ordinatiore disciplinae cohercitione sedari,\nne in eius scholam, quo magistro non utuntur, passim et\nproterue inruant, nec eos admitti omnino, nisi ille permiserit.\ncontra apud Carthaginem foeda est et intemperans licentia\nscholasticorum: inrumpunt inpudenter et prope furiosa fronte\nperturbant ordinem, quem quisque discipulis ad proficiendum\ninstituerit. multa iniuriosa faciunt mira hebetudine et punienda\nlegibus, nisi consuetudo patrona sit, hoc miseriores eos ostendens,\nquo iam quasi liceat faciunt, quod per tuam aeternam legem\nnumquam licebit, et inpune se facere arbitrantur, cum ipsa\n\n\n\n\n\n\nfaciendi caecitate puniantur et inconparabiliter patiantur peiora,\nquam faciunt. ergo quos mores cum studerem meos esse\nnolui, eos cum docerem cogebar perpeti alienos, et ideo placebat\nire, ubi talia non fieri omnes qui nouerant indicabant. uerum\nautem tu, spes mea et portio mea in terra uiuentium,\nad mutandum terrarum locum pro salute animae meae et\nCarthagini stimulos, quibus inde auellerer, admonebas et Romae\ninlecebras, quibus adtraherer, proponebus mihi per homines,\nqui diligunt uitam mortuam, hinc insana facientes, inde uana\npollicentes, et ad corrigendos gressus meos utebaris occulte\net illorum et mea peruersitate. nam et qui perturbabant otium\nmeum, foeda rabie caeci erant, et qui inuitabant ad aliud,\nterram sapiebant, ego autem, qui detestabar hic ueram miseriam,\nillic falsam felicitatem appetebam.\nSed quare hinc abirem et illuc irem, tu sciebus, deus, nec\nindicabas mihi nec matri, quae me profectum atrociter planxit\net usque ad mare secuta est. sed fefelli eam uiolenter me\ntenentem, ut aut reuocaret aut mecum pergeret, et finxi me\namicum nolle deserere, donec uento facto nauigaret. et mentitus\nsum matri, et illi matri, et euasi: quia et hoc tu dimisisti\nmihi misericorditer seruans me ab aquis maris plenum\nexsecrandis sordibus usque ad aquam gratiae tuae, qua me\nabluto siccarentur flumina maternorum oculorum, quibus pro\nme cotidie tibi rigabat terram sub uultu suo. et tamen\n\n\n\n\n\n\nrecusanti sine me redire uix persuasi, ut in loco, qui proximus\nnostrae naui erat, memoria beati Cypriani, maneret ea nocte.\nsed ea nocte clanculo ego profectus sum, illa autem non mansit\norando et flendo. et quid a te petebat, deus meus, tantis\nlacrimis, nisi ut nauigare me non sineres? sed alte consulens\net exaudiens cardinem desiderii eius non curasti quod tunc\npetebat, ut me faceres quod semper petebat. flauit uentus et\nimpleuit uela nostra et litus subtraxit aspectibus nostris, in\nquo mane illa insaniebat dolore et querellis et gemitu implebat\naures tuas contemnentis ista, cum et me cupiditatibus raperes\nad finiendas ipsas cupiditates et illius carnale desiderium iusto\ndolorum flagello uapularet. amabat enim secum praesentiam\nmeam more matrum, sed multis multo amplius, et nesciebat,\nquid tu illi gaudiorum facturus esses de absentia mea. nesciebat,\nideo flebat et eiulabat atque illis cruciatibus arguebatur\nin ea reliquiarium Euae, cum gemitu quaerens quod cum gemitu\npepererat. et tamen post accusationem fallaciarum et\ncrudelitatis meae conuersa rursum ad deprecandum te pro me\nabiit ad solita, et ego Romam.\nEt ecce excipior ibi flagello aegritudinis corporalis et\nibam iam ad inferos portans omnia mala, quae conmiseram et\nin te et in me et in alios, multa et grauia super originalis\n\n\n\n\n\n\npeccati uinculum, quo omnes in Adam morimur. non enim\nquicquam eorum mihi donaueras in Christo nec soluerat ille\nin cruce sua inimicitias, quas tecum contraxeram peccatis meis.\nquomodo enim eas solueret in cruce phantasmatis, quod de\nillo credideram? quam ergo falsa mihi uidebatur mors carnis\neius, tam uera erat animae meae, et quam uera erat mors\ncarnis eius, tam falsa uita animae meae, quae id non credebat.\net ingrauescentibus febribus iam ibam et peribam. quo enim\nirem, si hinc tunc abirem, nisi in ignem atque tormenta digna\nfactis meis in ueritate ordinis tui? et hoc illa nesciebat et\ntamen pro me orabat absens. tu autem ubique praesens ubi\nerat exaudiebas eam et ubi eram miserabaris mei, ut recuperarem\nsalutem corporis adhuc insanus corde sacrilego. neque\nenim desiderabam in illo tanto periculo baptismum tuum et\nmelior eram puer, quo illum de materna pietate flagitaui, sicut\niam recordatus atque confessus sum. sed in dedecus meum\ncreueram et consilia medicinae tuae demens irridebam, qui non\nme siuisti talem bis mori. quo uulnere si feriretur cor matris,\nnumquam sanaretur. non enim satis eloquor, quid erga me\nhabebat animi et quanto maiore sollicitudine me parturiebat\nspiritu, quam carne pepererat.\nNon itaque uideo, quomodo sanaretur, si mea talis illa mors\ntransuerberasset uiscera dilectionis eius. et ubi essent tantae\npreces, tam crebrae sine intermissione? nusquam nisi ad te.\nan uero tu, deus misericordiarum, sperneres cor contritum\net humiliatum uiduae castae ac sobriae, frequentantis elemosynas,\nobsequentis atque seruientis sanctis tuis, nullum diem\npraetermittentis oblationem ad altare tuum, bis die, mane et\nuespere, ad ecclesiam tuam sine ulla intermissione uenientis,\nnon ad uanas fabulas et aniles loquacitates, sed ut te audiret\nin tuis sermonibus et tu illam in suis orationibus? huiusne\ntu lacrimas, quibus non a te aurum et argentum petebat nec\naliquod nutabile aut uolubile bonum, sed salutem animae filii\nsui, tu, cuius munere talis erat, contemneres et repelleres ab\nauxilio tuo? nequaquam, domine, inmo uero aderas et exaudiebas\net faciebas ordine, quo praedestinaueras esse faciendum.\nabsit, ut tu falleres eam in illis uisionibus et responsionibus tuis,\nquae iam conmemoraui et quae non conmemoraui, quae illa\nfideli pectore tenebat et semper orans tamquam chirografa\ntua ingerebat tibi. dignaris enim, quoniam in saeculum\nmisericordia tua, eis quibus omnia debita dimittis, etiam\npromissionibus debitor fieri.\nRecreasti ergo me aL illa aegritudine et saluum fecisti\nfilium ancillae tuae tunc interim corpore, ut esset cui salutem\nmeliorem atque certiorem dares. et iungebar etiam tunc Romae\nfalsis illis atque fallentibus sanctis: non enim tantum auditoribus\neorum, quorum e numero erat etiam is, in cuius domo\naegrotaueram et conualueram, sed eis etiam, quos electos\nuocant. adhuc enim mihi uidebatur non esse nos, qui peccamus,\nsed nescio quam aliam in nobis peecare naturam et delectabat\nsuperbiam meam extra culpam esse et, cum aliquid\nmali fecissem, non confiteri me fecisse, ut sanares animam\nmeam, quoniam peccabat tibi, sed excusare me amabam et\naccusare nescio quid aliud, quod mecum esset et ego non\nessem. uerum autem totum ego eram et aduersus me inpietas\nmea me diuiserat, et id erat peccatum insanabilius, quo\nme peccatorem non esse arbitrabar, et execrabilis iniquitas, te,\ndeus omnipotens, te in me ad perniciem meam, quam me a\nte ad salutem malle superari. nondum ergo posueras custodiam\nori meo et ostium continentiae circum labia\nmea, ut non declinaret cor meum in uerba mala ad excusandas\nexcusationes in peccatis cum hominibus\noperantibus iniquitatem, et ideo adhuc conbinabam cum\nelectis eorum, sed tamen desperans in ea falsa doctrina\n\n\n\n\n\n\nme posse proficere, eaque ipsa, quibus, si nil melius reperirem,\ncontentus esse decreueram, iam remissius neglegentiusque retinebam.\nEtenim suborta est etiam mihi cogitatio, prudentiores illos ceteris\nfuisse philosophos, quos Academicos appellant, quod de\nomnibus dubitandum esse censuerant nec aliquid ueri ab homine\nconprehendi posse decreuerant. ita enim et mihi liquido sensisse\nuidebantur, ut uulgo habentur, etiam illorum intentionem nondum\nintellegenti. nec dissimulaui eundem hospitem meum\nreprimere a nimia fiducia, quam sensi eum habere de rebus\nfabulosis, quibus manichaei libri pleni sunt. amicitia tamen\neorum familiarius utebar quam ceterorum hominum, qui in\nilla haeresi non fuissent. nec eam defendebam pristina animositate,\nsed tamen familiaritas eorum - plures enim eos\nRoma occultabat — pigrius me faciebat aliud quaerere praesertim\ndesperantem in ecclesia tua, domine caeli et terrae,\ncreator omnium uisibilium et inuisibilium, posse inueniri uerum,\nunde me illi auerterant, multumque mihi turpe uidebatur credere\nfiguram te habere humanae carnis et membrorum nostrorum\nliniamentis corporalibus terminari. et quoniam cum de\ndeo meo cogitare uellem, cogitare nisi moles corporum non\nnoueram — neque enim uidebatur mihi esse -quicquam, quod\n\n\n\n\ntale non esset — ea maxima et prope sola causa erat ineuitabilis\nerroris mei.\nHinc enim et mali substantiam quandam credebam esse\ntalem et habere suam molem tetram et deformem siue crassam,\nquam terram dicebant, siue tenuem atque subtilem, sicuti\nest aeris corpus: quam malignam mentem per illam terram\nrepentem imaginantur. et quia deum bonum nullam malam\nnaturam creasse qualiscumque me pietas credere cogebat, constituebam\nex aduerso sibi duas moles, utramque infinitam,\nsed malam angustias, bonam grandius, et ex hoc initio pestilentioso\nme cetera sacrilegia sequebantur. cum enim conaretur\nanimus meus recurrere in catholicam fidem, repercutiebatur,\nquia non erat catholica fides, quam esse arbitrabar. et\nmagis pius mihi uidebar, si te, deus meus, cui confitentur ex\nme miserationes tuae, uel ex ceteris partibus infinitum crederem,\nquamuis ex una, qua tibi moles mali opponebatur, cogerer\nfinitum fateri, quam si ex omnibus partibus in corporis humani\nforma te opinarer finiri. et melius mihi uidebar credere\nnullum malum te creasse — quod mihi nescienti non solum\naliqua substantia sed etiam corporea uidebatur, quia et mentem\ncogitare non noueram nisi eam subtile corpus esse, quod\ntamen per loci spatia diffunderetur — quam credere abs te\nesse qualem putabam naturam mali. ipsum quoque saluatorem\nnostrum, unigenitum tuum, tamquam de massa lucidissimae\nmolis tuae porrectum ad nostram salutem ita putabam, ut\n\n\n\n\naliud de illo non crederem nisi quod possem uanitate imaginari.\ntalem itaque naturam eius nasci non posse de Maria uirgine\narbitrabar, nisi carni concerneretur. concerni autem et non\ncoinquinari non uidebam, quod mihi tale figurabam. metuebam\nitaque credere incarnatum, ne credere cogerer ex carne inquinatum.\nnunc spiritales tui blande et amanter ridebunt me,\nsi has confusiones meas legerint; sed tamen talis eram.\nDeinde quae illi in scripturis tuis reprehenderant defendi\nposse non existimabam, sed aliquando sane cupiebam\ncum aliquo illorum librorum doctissimo conferre singula et experiri,\nquid inde sentiret. iam enim Elpidii cuiusdam aduersus\neosdem manichaeos coram loquentis et disserentis sermones\netiam apud Carthaginem monere me coeperant, cum talia de\nscripturis proferret, quibus resisti non facile posset. et inbecilla\nmihi responsio uidebatur istorum; quam quidem non facile\npalam promebant, sed nobis secretius, cum dicerent scripturas\nnoni testamenti falsatas fuisse a nescio quibus, qui\nIudaeorum legem inserere Christianae fidei noluerunt, atque\nipsi incorrupta exemplaria nulla proferrent. sed me maxime\ncaptum et offocatum quodam modo deprimebant corporalia cogitantem\nmoles illae, sub quibus anhelans in auram tuae ueritatis\nliquidam et simplicem respirare non poteram.\nSedulo ergo agere coeperam, propter quod ueneram,\nut docerem Romae artem rhetoricam, et prius domi congregare\naliquos, quibus et per quos innotescere coeperam. et ecce cognosco\nalia Romae fieri, quae non patiebar in Africa. nam\nre uera illas euersiones a perditis adulescentibus ibi non fieri\nmanifestatum est mihi: \"sed subito\" inquiunt \"ne mercedem\nmagistro reddant, conspirant multi adulescentes et transferunt\nse ad alium, desertores fidei et quibus prae pecuniae caritate\niustitia uilis est.\" oderat etiam istos cor meum quamuis non\nperfecto odio. quod enim ab eis passurus eram, magis\noderam fortasse quam eo, quod cuilibet inlicita faciebant.\ncerte tamen turpes sunt tales et fornicantur abs te amando\nuolatica ludibria temporum et lucrum luteum, quod cum adprehenditur\nmanum inquinat, et amplectendo mundum fugientem,\ncontemnendo te manentem et reuocantem et ignoscentem redeunti\nad te meretrici humanae animae. et nunc tales odi\nprauos et distortos, quamuis eos corrigendos diligam, ut pecuniae\ndoctrinam ipsam, quam discunt, praeferant, ei uero te\ndeum ueritatem et ubertatem certi boni et pacem castissimam.\nsed tunc magis eos pati nolebam malos propter me, quam fieri\npropter te bonos uolebam.\nItaque posteaquam missum est a Mediolanio Romam\nad praefectum urbis, ut illi ciuitati rhetoricae magister\n\n\n\n\n\n\nprouideretur inpertita etiam euectione publica, ego ipse ambiui per\neos ipsos manichaeis uanitatibus ebrios - quibus ut carerem\nibam, sed utrique nesciebamus â€” ut dictione proposita me\nprobatum praefectus tunc Symmachus mitteret. et ueni Mediolanium\nad Ambrosium episcopum, in optimis notum orbi\nterrae, pium cultorem tuum, cuius tunc eloquia strenue ministrabant\nadipem frumenti tui et laetitiam olei et sobriam\nuini ebrietatem populo tuo. ad eum autem ducebar abs te\\',\nnesciens, ut per eum ad te sciens ducerer. suscepit me paterne\nille homo dei et peregrinationem meam satis episcopaliter\ndilexit. et eum amare coepi primo quidem non tamquam\ndoctorem ueri, quod in ecclesia tua prorsus desperabam,\nsed tamquam hominem benignum in me. studiose audiebam\ndisputantem in populo, non intentione, qua debui, sed\nquasi explorans eius facundiam, utrum conueniret famae suae\nan maior minorue proflueret, quam praedicabatur, et uerbis\neius suspendebar intentus, rerum autem incuriosus et contemptor\nadstabam et delectabar sermonis suauitate, quamquam\neruditioris, minus tamen hilarescentis atque mulcentis, quam\nFausti erat, quod attinet ad dicendi modum. ceterum rerum\nipsarum nulla conparatio: nam ille per manichaeas fallacias\naberrabat, ille autem saluberrime docebat salutem. sed longe\n\n\n\n\n\n\nest a peccatoribus salus, qualis ego tunc aderam. et tamen\npropinquabam sensim et nesciens.\nCum enim non satagerem discere quae dicebat, sed\ntantum quemadmodum dicebat audire — ea mihi quippe desperanti\nad te uiam patere homini inanis cura remanserat —\nueniebant in animum meum simul cum uerbis, quae diligebam,\nres etiam, quas neglegebam. neque enim ea dirimere poteram.\net dum cor aperirem ad excipiendum, quam diserte diceret,\npariter intrabat et quam uera diceret, gradatim quidem. nam\nprimo etiam ipsa defendi posse mihi iam coeperunt uideri et\nfidem catholicam, pro qua nihil posse dici aduersus oppugnantes\nmanichaeos putaueram, iam non inpudenter asseri existimabam,\nmaxime audito uno atque altero et saepius aenigmate soluto\nde scriptis ueteribus, ubi, cum ad litteram acciperem, occidebar.\nspiritaliter itaque plerisque illorum librorum locis expositis iam\nreprehendebam desperationem meam illam dumtaxat, qua credideram\nlegem et prophetas detestantibus atque irridentibus\nresisti omnino non posse. nec tamen iam ideo mihi catholicam\nuiam tenendam esse sentiebam, quia et ipsa poterat habere\ndoctos adsertores suos, qui copiose et non absurde obiecta\n\n\n\n\n\n\nrefellerent, nec ideo iam damnandam illud, quod tenebam,\nquia defensionis partes aequabantur. ita enim catholica non\nmihi uicta uidebatur, ut nondum etiam uictrix appareret.\nTunc uero fortiter intendi animum, si quo modo possem\ncertis aliquibus documentis manichaeos conuincere falsitatis.\nquod si possem spiritalem substantiam cogitare, statim machinamenta\nilla omnia soluerentur et abicerentur ex animo meo:\nsed non poteram. uerum tamen de ipso mundi huius corpore\nomnique natura, quam sensus carnis attingeret, multo probabiliora\nplerosque sensisse philosophos magis magisque considerans\natque comparans iudicabam. itaque Academicorum\nmore, sicut existimantur, dubitans de omnibus atque inter\nomnia fluctuans manichaeos quidem relinquendos esse decreui,\nnon arbitrans eo ipso tempore dubitationis meae in illa secta\nmihi permanendum esse, cui iam nonnullos philosophos praeponebam:\nquibus tamen philosophis, quod sine salutari nomine\nChristi essent, curationem languoris animae meae conmittere\nomnino recusabam. statui ergo tamdiu esse catechumenus in\ncatholica ecclesia mihi a parentibus conmendata, donec aliquid\ncerti eluceret, quo cursum dirigerem.\nSpes mea a iuuentute mea, ubi mihi eras et quo recesseras?\nan uero non tu feceras me et discreueras me a\nquadrupedibus et uolatilibus caeli? sapientiorem me feceras,\net ambulabam per tenebras et lubricum et quaerebam te foris\na me et non inueniebam deum cordis mei; et ueneram in profundum\nmaris et diffidebam et desperabam de inuentione ueri.\niam uenerat ad me mater pietate fortis, terra marique me\nsequens et in periculis omnibus de te secura. nam et per\nmarina discrimina ipsos nautas consolabatur, a quibus rudes\nabyssi uiatores, cum perturbantur, consolari solent, pollicens\neis peruentionem cum salute, quia hoc ei tu per uisum pollicitus\neras. et inuenit me periclitantem quidem grauiter desperatione\nindagandae ueritatis, sed tamen ei cum indicassem\nnon me quidem iam esse manichaeum, sed neque catholicum\nchristianum, non, quasi inopinatum aliquid audierit, exiluit laetitia,\ncum iam secura fieret ex ea parte miseriae meae, in qua\nme tamquam mortuum resuscitandum tibi flebat et feretro cogitationis\nofferebat, ut diceres filio uiduae: iuuenis, tibi dico,\nsurge, et reuiuesceret et inciperet loqui et traderes illum\nmatri suae. nulla ergo turbulenta exultatione trepidauit cor\n\n\n\n\n\n\n\n\n\n\neius, cum audisset ex tanta parte iam factum, quod tibi cotidie\nplangebat ut fieret, ueritatem me nondum adeptum, sed\nfalsitati iam ereptum: inmo uero quia certa erat, quod restabat\nte daturum, qui totum promiseras, placidissime et pectore\npleno fiduciae respondit mihi credere se in Christo, quod, priusquam\nde hac uita emigraret, me uisura esset fidelem catholicum.\net hoc quidem mihi. tibi autem, fons misericordiarum, preces\net lacrimas densiores, ut accelerares adiutorium et inluminares\ntenebras meas, et studiosius ad ecclesiam currere et in Ambrosi\nora suspendi, ad fontem salientis aquae in uitam\naeternam. diligebat autem illum uirum sicut angelum\ndei, quod per illum cognouerat me interim ad illam ancipitem\nfluctuationem iam esse perductum, per quam transiturum me\nab aegritudine ad sanitatem intercurrente artiore periculo quasi\nper accessionem, quam criticam medici uocant, certa praesumebat.\nItaque cum ad memorias sanctorum, sicut in Africa\nsolebat, pultes et panem et merum adtulisset atque ab ostiario\nprohiberetur, ubi hoc episcopum uetuisse cognouit, tam pie\natque oboedienter amplexa est, ut ipse mirarer, quam facile\naccusatrix potius consuetudinis suae quam disceptatrix illius\n\n\n\n\n\n\nprohibitionis effecta sit. non enim obsidebat spiritum eius ninnlentia\neamque stimulabat in odium ueri amor uini, sicut\nplerosque mares et feminas, qui ad canticum sobrietatis sicut\nad potionem aquatam madidi nausiant: sed illa cum attulisset\ncanistrum cum sollemnibus epulis praegustandis atque largiendis,\nplus etiam quam unum pocillum pro suo palato satis\nsobrio temperatum, unde dignationem sumeret, non ponebat,\net si multae essent quae illo modo uidebantur honorandae\nmemoriae defunctorum, idem ipsum unum, quod ubique poneret,\ncircumferebat, quo iam non solum aquatissimo, sed etiam tepidissimo\ncum suis praesentibus per sorbitiones exiguas partiretur,\nquia pietatem ibi quaerebat, non uoluptatem. itaque\nubi conperit a praeclaro praedicatore atque antistite pietatis\npraeceptum esse ista non fieri nec ab eis qui sobrie facerent,\nne ulla occasio se ingurgitandi daretur ebriosis, et quia illa\nquasi parentalia superstitioni gentilium essent simillima, abstinuit\nse libentissime et pro canistro pleno terrenis fructibus\nplenum purgatioribus uotis pectus ad memorias martyrum afferre\ndidicerat, ut et quod posset daret egentibus et sic communicatio\ndominici corporis illic celebraretur, cuius passionis\nimitatione immolati et coronati sunt martyres. sed tamen uidetur\nmihi, domine deus meus — et ita est in conspectu tuo\nde hac re cor meum — non facile fortasse de hac amputanda\nconsuetudine matrem meam fuisse cessuram, si ab alio\n\n\n\n\n\n\nprohiberetur, quem non sicut Ambrosium diligebat. quem propter\nsalutem meam maxime diligebat, eam uero ille propter eius\nreligiosissimam conuersationem, qua in bonis operibus tam\nferuens spiritu frequentabat ecclesiam, ita ut saepe erumperet,\ncum me uideret, in eius praedicationem gratulans mihi,\nquod talem matrem haberem, nesciens, qualem illa filium, qui\ndubitabam de illis omnibus et inueniri posse uiam uitae\nminime putabam.\nNec iam ingemescebam orando, ut subuenires mihi, sed\nad quaerendum intentus et ad disserendum inquietus erat\nanimus meus ipsumque Ambrosium felicem quendam hominem\nsecundum saeculum opinabar, quem sic tantae potestates\nhonorarent: caelibatus tantum eius mihi laboriosus uidebatur.\nquid autem ille spei gereret, aduersus ipsius excellentiae temtamenta\nquid luctaminis haberet quidue solaminis in aduersis,\net occultum os eius, quod erat in corde eius, quam sapida\ngaudia de pane tuo ruminaret, nec conicere noueram nec expertus\neram. nec ille sciebat aestus meos nec foueam periculi\nmei. non enim quaerere ab eo poteram quod uolebam, sicut\nnolebam, secludentibus me ab eius aure atque ore cateruis\nnegotiosorum hominum, quorum infirmitatibus seruiebat: cum\nquibus quando non erat, quod perexiguum temporis erat, aut\ncorpus reficiebat necessariis sustentaculis aut lectione animum.\nsed cum legebat, oculi ducebantur per paginas et cor intellectum\nrimabatur, uox autem et lingua quiescebant. saepe,\n\n\n\n\n\n\ncum adessemus — non enim uetabatur quisquam ingredi aut\nei uenientem nuntiari mos erat — sic eum legentem uidimus\ntacite et aliter numquam sedentesque in diuturno silentio — quis\nenim tam intento esse oneri auderet? — discedebamus et coniectabamus\neum paruo ipso tempore, quod reparandae menti\nsuae nanciscebatur, feriatum ab strepitu causarum alienarum\nnolle in aliud auocari et cauere fortasse, ne auditore suspenso\net intento, si qua obscurius posuisset ille quem legeret, etiam\nexponere esset necesse aut de aliquibus difficilioribus dissertare\nquaestionibus atque huic operi temporibus inpensis minus quam\nuellet uoluminum euolueret, quamquam et causa seruandae\nuocis, quae illi facillime obtundebatur, poterat esse iustior tacite\nlegendi. quolibet tamen animo id ageret, bono utique ille\nuir agebat.\nSed certe mihi nulla dabatur copia sciscitandi quae cupiebam\nde tam sancto oraculo tuo, pectore illius, nisi cum aliquid\nbreuiter esset audiendum. aestus autem illi mei otiosum\neum ualde, cui refunderentur, requirebant nec umquam inueniebant.\net eum quidem in populo uerbum ueritatis recte\ntractantem omni die dominico audiebam, et magis magisque\nmihi confirmabatur omnes uersutarum calumniarum nodos, quos\nilli deceptores nostri aduersus diuinos libros innectebant, posse\ndissolui. ubi uero etiam conperi ad imaginem tuam hominem\na te factum ab spiritalibus filiis tuis, quos de matre\n\n\n\n\n\n\ncatholica per gratiam regenerasti, non sic intellegi, ut humani corporis\nforma determinatum crederent atque cogitarent, quamquam\nquomodo se haberet spiritalis substantia, ne quidem\ntenuiter atque aenigmate suspicabar, tamen gaudens erubui\nnon me tot annos aduersus catholicam fidem, sed contra carnalium\ncogitationum figmenta latrasse. eo quippe temerarius\net inpius fueram, quod ea quae debebam quaerendo discere,\naccusando dixeram. tu autem, altissime et proxime, secretissime\net praesentissime, cui membra non sunt alia maiora\net alia minora, sed ubique totus es et nusquam locorum es,\nnon es utique forma ista corporea, tamen fecisti hominem\nad imaginem tuam, et ecce ipse a capite usque ad pedes\nin loco est.\nCum ergo nescirem, quomodo haec subsisteret imago\ntua, pulsans proponerem, quomodo credendum esset, non insultans\nopponerem, quasi ita creditum esset. tanto igitur acrior\ncura rodebat intima mea, quid certi retinerem, quanto me magis\npudebat tam diu inlusum et deceptum promissione certorum\npuerili errore et animositate tam multa incerta quasi certa\ngarrisse. quod enim falsa essent, postea mihi claruit. certum\ntamen erat, quod incerta essent et a me aliquando pro certis\nhabita fuissent, cum catholicam tuam caecis contentionibus\n\n\n\n\n\n\naccusarem, etsi nondum conpertam uera docentem, non tamen\nea docentem, quae grauiter accusabam. itaque confundebar\net conuertebar et gaudebam, deus meus, quod ecclesia unica,\ncorpus unici tui, in qua mihi nomen Christi infanti est inditum,\nnon saperet infantiles nugas neque hoc haberet in doctrina sua\nsana, quod te creatorem omnium in spatium loci quamuis summum\net amplum, tamen undique terminatum membrorum humanorum\nfigura contruderet.\nGaudebam etiam, quod uetera scripta legis et prophetarum\niam non illo oculo mihi legenda proponerentur, quo antea uidebantur\nabsurda, cum arguebam tamquam ita sentientes sanc-.\ntos tuos; uerum autem non ita sentiebant. et tamquam regulam\ndiligentissime conmendaret, saepe in popularibus sermonibus\nsuis dicentem Ambrosium laetus audiebam: litter.a occidit,\nspiritus autem uiuificat, cum ea, quae ad litteram peruersitatem\ndocere uidebantur, remoto mystico uelamento spiritaliter\naperiret, non dicens quod me offenderet, quamuis ea diceret,\nquae utrum uera essent adhuc ignorarem. tenebam cor meum\nab omni adsensione timens praecipitium et suspendio magis\nnecabar. uolebam enim eorum quae non uiderem ita me certum\nfieri, ut certus essem, quod septem et tria decem sint.\nneque enim tam insanus eram, ut ne hoc quidem putarem\nposse conprehendi, sed sicut hoc, ita cetera cupiebam siue corporalia,\nquae coram sensibus meis non adessent, siue spiritalia,\nde quibus cogitare nisi corporaliter nesciebam. et sanari\n\n\n\n\n\n\ncredendo poteram, ut purgatior acies mentis meae dirigeretur\naliquo modo in ueritatem tuam semper manentem et ex nullo\ndeficientem; sed, sicut euenire assolet, ut malum medicum expertus\netiam bono timeat se conmittere, ita erat ualetudo animae\nmeae, quae utique nisi credendo sanari non poterat et,\nne falsa crederet, curari recusabat, resistens manibus tuis, qui\nmedicamenta fidei confecisti et sparsisti super morbos orbis\nterrarum et tantam illis auctoritatem tribuisti.\nEx hoc tamen quoque iam praeponens doctrinam catholicam\nmodestius ibi minimeque fallaciter sentiebam iuberi, ut\ncrederetur quod non demonstrabatur — siue esset quid, sed cui\nforte non esset, siue nec quid esset — quam illic temeraria pollicitatione\nscientiae credulitatem inrideri et postea tam multa\nfabulosissima et absurdissima, quia demonstrari non poterant,\ncredenda imperari. deinde paulatim tu, domine, manu mitissima\net misericordissima pertractans et conponens cor meum,\nconsideranti, quam innumerabilia crederem, quae non uiderem\nneque cum gererentur affuissem, sicut tam multa in historia\ngentium, tam multa de locis atque urbibus, quae non uideram,\ntam multa amicis, tam multa medicis, tam multa hominibus\naliis atque aliis, quae nisi crederentur, omnino in hac uita\\'i\nnihil ageremus, postremo quam inconcusse fixum fide retinerem,\nde quibus parentibus ortus essem, quod scire non possem,\nnisi audiendo credidissem, persuasisti mihi non qui\n\n\n\n\ncrederent libris tuis, quos tanta in omnibus fere gentibus auctoritate\nfundasti, sed qui non crederent esse culpandos nec\naudiendos esse, si qui forte mihi dicerent: unde scis illos\nlibros unius ueri et ueracissimi dei spiritu esse humano generi\nministratos?\" id ipsum enim maxime credendum erat, quoniam\nnulla pugnacitas calumniosarum quaestionum per tam\nmulta quae legeram inter se confligentium philosophorum extorquere\nmihi potuit, ut aliquando non crederem te esse quidquid\nesses, quod ego nescirem, aut administrationem rerum\nhumanarum ad te pertinere.\nSed m credebam aiiquando robustius, aliquando exilius, semper\ntamen credidi et esse te et curam nostri gerere, etiamsi ignorabam\nuel quid sentiendum esset de substantia tua uel quae\nuia duceret aut reduceret ad te. ideoque cum essemus infirmi\nad inueniendam liquida ratione ueritatem et ob hoc nobis opus\nesset auctoritate sanctarum litterarum, iam credere coeperam\nnullo modo te fuisse tributurum tam excellentem illi scripturae\nper omnes iam terras auctoritatem, nisi et per ipsam\ntibi credi et per ipsam te quaeri uoluisses. iam enim absurditatem,\nquae me in illis litteris solebat offendere, cum multa\nex eis probabiliter exposita audissem, ad sacramentorum altitudinem\nreferebam eoque mihi illa uenerabilior et sacrosancta\nfide dignior apparebat auctoritas, quo et omnibus ad legendum\nesset in promtu et secreti sui dignitatem in intellectu profundiore\nseruaret, uerbis apertissimis et humillimo genere loquendi\nse cunctis praebens et exercens intentionem eorum,\n\n\n\n\nqui non sunt leues corde, ut exciperet omnes populari sinu\net per angusta foramina paucos ad te traiceret, multo tamen\nplures, quam si nec tanto apice auctoritatis emineret nec turbas\ngremio sanctae humilitatis hauriret. cogitabam haec et\naderas mihi, suspirabam et audiebas me, fluctuabam et gubernabus\nme, ibam per uiam saeculi latam nec deserebus.\nInhiabam honoribus, lucris, coniugio, et tu inridebus.1\npatiebar in eis cupiditatibus amarissimas difficultates te propitio\ntanto magis, quanto minus sinebas mihi dulcescere quod\nnon eras tu. uide cor meum, domine, qui noluisti, ut hoc recordarer\net confiterer tibi. nunc tibi inhaereat anima mea,\nquam de uisco tam tenaci mortis exuisti. quam misera erat!\net sensum uulneris tu pungebus, ut relictis omnibus conuerteretur\nad te, qui es super omnia et sine quo nulla essent\nomnia, conuerteretur et sanaretur. quam ergo miser eram et\nquomodo egisti, ut sentirem miseriam meam die illo, quo,\ncum pararem recitare imperatori laudes, quibus plura mentirer,\net mentienti faueretur ab scientibus easque curas anhelaret\ncor meum et cogitationum tabificarum febribus aestuaret, transiens\nper quendam uicum Mediolanensem animaduerti pauperem\nmendicum iam, credo, saturum iocantem atque laetantem.\net ingemui et locutus sum cum amicis, qui mecum erant,\n\n\n\n\n\n\nmultos dolores insaniarum nostrarum, quia omnibus talibus\nconatibus nostris, qualibus tunc laborabam, sub stimulis cupiditatum\ntrahens infelicitatis meae sarcinam et trahendo exaggerans\nnihil uellemus aliud nisi ad securam laetitiam peruenire,\nquo nos mendicus ille iam praecessisset numquam illuc\nfortasse uenturos. quod enim iam ille pauculis et emendicatis\nnummulis adeptus erat, ad hoc ego tam aerumnosis anfractibus\net circuitibus ambiebam, ad laetitiam scilicet temporalis\nfelicitatis. non enim uerum gaudium habebat: sed et ego illis\nambitionibus multo falsius quaerebam. et certe ille laetabatur,\nego anxius eram, securus ille, ego trepidus. et si quisquam\npercontaretur me, utrum mallem exultare an metuere,\nresponderem: \"exultare\"; rursus si rogaret, utrum me talem\nmallem, qualis ille, an qualis ego tunc essem, me ipsum curis\ntimoribusque confectum eligerem, sed peruersitate: numquid\nueritate? neque enim eo me praeponere illi debebam, quo\ndoctior eram, quoniam non inde gaudebam, sed placere inde\nquaerebam hominibus, non ut eos docerem, sed tantum ut\nplacerem. propter et baculo disciplinae tuae confringebus\nossa mea.\nRecedant ergo ab anima mea qui dicunt ei: \"interest, unde\nquis gaudeat.\" gaudebat mendicus ille uinulentia, tu gloria.\nqua gloria, domine? quae non est in te. nam sicut uerum\ngaudium non erat, ita nec illa uera gloria et amplius uertebat\nmentem meam. et ille ipsa nocte digesturus erat\n\n\n\n\n\n\nebrietatem suam, ego cum mea dormieram et surrexeram et dormiturus\net surrecturus eram; uide quot dies! interest uero,\nunde quis gaudeat, scio, et gaudium spei fidelis inconpara-i\nbiliter distat ab illa uanitate. sed et tunc distabat inter nos:\nnimirum quippe ille felicior erat, non tantum quod hilaritate\nperfundebatur, cum ego curis euiscerarer, uerum etiam quod\nille bene optando adquisiuerat uinum, ego mentiendo quaerebam\ntyfum. dixi tunc multa in hac sententia caris meis et\\'\nsaepe aduertebam in his, quomodo mihi esset, et inueniebam\nmale mihi esse et dolebam et conduplicabam ipsum male, et\nsi quid adrisisset prosperum, taedebat adprehendere, quia paene\npriusquam teneretur auolabat.\nCongemescebamus in his qui simul amice uiuebamus,\net maxime cum Alypio et Nebridio ista conloquebar. quorum\nAlypius ex eodem quo ego eram ortus municipio, parentibus\nprimatibus municipalibus, me minor natu. nam et studuerat\napud me, cum in nostro oppido docere coepi, et postea\nCarthagini et diligebat multum, quod ei bonus et doctus\nuiderer, et ego illum propter magnam uirtutis indolem, quae\nin non magna aetate satis eminebat. gurges tamen morum\nCarthaginensium, quibus nugatoria feruent spectacula,\n\n\n\n\nabsorbuerat eum in insaniam circensium. sed cum in eo miserabiliter\nuolueretur, ego autem rhetoricam ibi professus publica\nschola uterer, nondum me audiebat ut magistrum propter quandam\nsimultatem, quae inter me et patrem eius erat exorta.\net conpereram, quod circum exitiabiliter amaret, et grauiter\nangebar, quod tantam spem perditurus uel etiam perdidisse\nmihi uidebatur. sed monendi eum et aliqua cohercitione reuocandi\nnulla erat copia uel amicitiae beniuolentia uel iure\nmagisterii. putabam enim eum de me cum patre sentire, ille\nuero non sic erat. itaque postposita in hac re patris uoluntate\nsalutare me coeperat ueniens in auditorium meum et audire\naliquid atque abire.\nSed enim de memoria mihi lapsum erat agere cum illo, ne\nuanorum ludorum caeco et praecipiti studio tam bonum interimeretur\ningenium. uerum autem, domine, tu, qui praesides\ngubernaculis omnium, quae creasti, non eum oblitus eras futurum\ninter filios tuos antistitem sacramenti tui et, ut aperte\ntibi tribueretur eius correctio, per me quidem illam sed nescientem\noperatus es. nam quodam die cum sederem loco solito\net coram me adessent discipuli, uenit, salutauit; sedit atque\nin ea quae agebantur intendit animum. et forte lectio in\nmanibus erat. quam dum exponerem et opportune mihi adhibenda\nuideretur similitudo circensium, quo illud quod\n\n\n\n\ninsinuabam et iucundius et planius fieret et cum inrisione mordaci\neorum, quos illa captiuasset insania, scis tu, deus noster,\nquod tunc de Alypio ab illa peste sanando non cogitauerim.\nat ille in se rapuit meque illud non nisi propter se dixisse\ncredidit et quod alius acciperet ad suscensendum mihi, accepit\nhonestus adulescens ad suscensendum sibi et ad me ardentius\ndiligendum. dixeras enim tu iam olim et innexueras litteris\ntuis: corripe sapientem, et amabit te. at illum ego non\ncorripueram, sed utens tu omnibus et scientibus et nescientibus\nordine quo nosti — et ille ordo iustus est — de corde et lingua\nmea carbones ardentes operatus es, quibus mentem spei bonae\nadureres tabescentem ac sanares. taceat laudes tuas qui miserationes\ntuas non considerat, quae tibi de medullis meis\nconfitentur. etenim uero ille post illa uerba proripuit se ex\nfouea tam alta, qua libenter demergebatur et cum mira uoluptate\ncaecabatur, et excussit animum forti temperantia, et\nresiluerunt omnes circensium sordes ab eo ampliusque illuc\nnon accessit. deinde patrem reluctantem euicit, ut me magistro\nuteretur: cessit ille atque concessit. et audire me rursus\nincipiens illa mecum superstitione inuolutus est amans in manichaeis\nostentationem continentiae, quam ueram et germanam\nputabat. erat autem illa uecors et seductoria, pretiosas animas\n\n\n\n\n\n\ncaptans nondum uirtutis altitudinem scientes tangere et superficie\ndecipi faciles, sed tamen adumbratae simulataeque uirtutis.\nNon sane relinquens incantatam sibi a parentibus terrenam\nuiam Romam praecesserat, ut ius disceret, et ibi gladiatorii\nspectaculi hiatu incredibili et incredibiliter abreptus\nest. cum enim auersaretur et detestaretur talia, quidam eius\namici et condiscipuli, cum forte de prandio redeuntibus peruium\nesset, recusantem uehementer et resistentem familiari uiolentia\nduxerunt in amphitheatrum crudelium et funestorum ludorum\ndiebus haec dicentem: \"si corpus meum in locum illum trahitis,\nnumquid et animum et oculos meos in illa spectacula\npotestis intendere? adero itaque absens ac sic et uos et illa\nsuperabo\". quibus auditis illi nihilo setius eum adduxerunt\nsecum, id ipsum forte explorare cupientes utram posset efficere.\nquo ubi uentum est et sedibus quibus potuerunt locati sunt,\nferuebant omnia inmanissimis uoluptatibus. ille clausis foribus\noculorum interdixit animo, ne in tanta mala procederet. atque\nutinam et aures opturasset! nam quodam pugnae casu, cum\nclamor ingens totius populi uehementer eum pulsasset, curiositate\nuictus et quasi paratus, quidquid illud esset, etiam uisum\ncontemnere et uincere, aperuit et percussus est grauiore\n\n\n\n\nuulnere in anima quam ille in corpore, quem cernere concupiuit,\nceciditque miserabilius quam ille, quo cadente factus est\nclamor: qui per eius aures intrauit et reserauit eius lumina,\nut esset, qua feriretur et deiceretur audax adhuc potius quam\nfortis animus et eo infirmior, quo de se praesumserat, qui\ndebuit de te. ut enim uidit illum sanguinem, inmanitatem\nsimul ebibit et non se auertit, sed fixit aspectum et hauriebat\nfurias et nesciebat et delectabatur scelere certaminis et cruenta\nuoluptate inebriabatur. et non erat iam ille, qui uenerat, sed\nunus de turba, ad quam uenerat, et uerus eorum socius, a\nquibus adductus erat. quid plura? spectauit, clamauit, exarsit,\nabstulit inde secum insaniam, qua stimularetur redire non tantum\ncum illis, a quibus abstractus est, sed etiam prae illis et\nalios trahens. et inde tamen manu ualidissima et misericordissima\neruisti eum tu et docuisti eum non sui habere, sed\ntui fiduciam, sed longe postea.\nVerum tamen iam hoc ad medicinam futuram in eius\nmemoria reponebatur. nam et illud, quod, cum adhuc studeret\niam me audiens apud Carthaginem et medio die cogitaret in\nforo quod recitaturus erat, sicut exerceri scholastici solent, siuisti\neum conprehendi ab aeditimis fori tamquam furem, non\narbitror aliam ob causam te permisisse, deus noster, nisi ut\nille uir tantus futurus iam inciperet discere, quam non facile\n\n\n\n\n\n\nin noscendis causis homo ab homine damnandus esset temeraria\ncredulitate. quippe ante tribunal deambulabat solus cum\ntabulis ac stilo, cum ecce adulescens quidam ex numero scholasticorum,\nfur uerus, securim clanculo apportans illo non sentiente\ningressus est ad cancellos plumbeos, qui uico argentario\ndesuper praeminent, et praecidere plumbum coepit. sono autem\nsecuris audito submurmurauerunt argentarii, qui subter erant,\net miserunt qui adprehenderent quem forte inuenissent. quorum\nuocibus auditis relicto instrumento ille discessit timens, ne cum\neo teneretur. Alypius autem, qui non uiderat intrantem, exeuntem\nsensit et celeriter uidit abeuntem et causam scire cupiens\ningressus est locum et inuentam securim stans atque\nadmirans considerabat, cum ecce illi, qui missi erant, reperiunt\neum solum ferentem ferrum, cuius sonitu exciti uenerant: tenent,\nadtrahunt, congregatis inquilinis fori tamquam furem\nmanifestum se conprehendisse gloriantur, et inde offerendus\nindiciis ducebatur.\nSed hactenus docendus fuit. statim enim, domine, adfuisti\ninnocentiae, cuius testis eras tu solus. cum enim duceretur\nuel ad custodiam uel ad supplicium, fit eis obuiam quidam\narchitectus, cuius - maxima erat cura publicarum fabricarum.\ngaudent illi eum potissimum occurrisse, cui solebant in suspicionem\nuenire ablatarum rerum, quae perissent de foro, ut\nquasi tandem iam ille cognosceret, a quibus haec fierent.\n\n\n\n\n\n\n\n\nuerum autem uiderat homo saepe Alypium in domo cuiusdam\nsenatoris, ad quem salutandum uentitabat, statimque cognitum\nmanu adprehensa semouit a turbis et tanti mali causam quaerens,\nquid gestum esset, audiuit omnesque tumultuantes, qui\naderant, et minaciter frementes iussit uenire secum. et uenerunt\nad domum illius adulescentis, qui rem conmiserat. puer\nuero erat ante ostium et tam paruus erat, ut nihil exinde domino\nsuo metuens facile posset totum indicare; cum eo quippe\nin foro fuit pedisecus. quem posteaquam recoluit Alypius, architecto\nintimauit. at ille securim demonstrauit puero quaerens\nab eo, cuius esset. qui confestim \"nostra\" inquit; deinde\ninterrogatus aperuit cetera. sic in illam domum translata causa\nconfusisque turbis, quae de illo triumphare iam coeperant, futurus\ndispensator uerbi tui et multarum in ecclesia tua causarum\nexaminator experientior instructiorque discessit.\nHunc ergo Romae inueneram, et adhaesit mihi fortissimo\nuinculo mecumque Mediolanium profectus est, ut nec me desereret\net de iure, quod didicerat, aliquid ageret secundum,\nuotum magis parentum quam suum. et ter iam adsederat\\'\nmirabili continentia ceteris, cum ille magis miraretur eos, qui\naurum innocentiae praeponerent. temtata est quoque eius in-\\',\ndoles non solum de inlecebra cupiditatis sed etiam stimulo\ntimoris. Romae adsidebat comiti largitionum Italicianarum.\nerat eo tempore quidam potentissimus senator, cuius et\n\n\n\n\nbeneficiis obstricti multi et terrori subditi erant. noluit sibi licere\nnescio quid ex more potentiae suae, quod esset per leges inlicitum;\nrestitit Alypius. promissum est praemium; inrisit animo.\npraetentae minae; calcauit mirantibus omnibus inusitatam animam,\nquae hominem tantum et innumerabilibus praestandi\nnocendique modis ingenti fama celebratum uel amicum non\noptaret uel non formidaret inimicum. ipse autem iudex, cui\nconsiliarius erat, quamuis et ipse fieri nollet, non tamen aperte\nrecusabat, sed in istum causam transferens ab eo se non permitti\nadserebat, quia et re uera, si ipse faceret, iste discederet.\nhoc solo autem paene iam inlectus erat studio litterario, ut\npretiis praetorianis codices sibi conficiendos curaret, sed consulta\niustitia deliberationem in melius uertit utiliorem iudicans\naequitatem, qua prohibebatur, quam potestatem, qua sinebatur.\nparuum est hoc; sed qui in paruo fidelis est, et in magno\nfidelis est, nec ullo modo erit inane, quod tuae ueritatis ore\nprocessit: si in iniusto mamona fideles non fuistis, uerum\nquis dabit uobis? et si in alieno fideles non fuistis,\nuestrum quis dabit uobis? talis tunc ille inhaerebat mihi\nmecumque nutabat in consilio, quisnam esset tenendus uitae\nmodus.\nNebridius etiam, qui relicta patria uicina Carthagini atque\nipsa Carthagine, ubi frequentissimus erat, relicto paterno rure\n\n\n\n\n\n\n\n\noptimo, relicta domo et non secutura matre nullam ob aliam\ncausam Mediolanium uenerat, nisi ut mecum uiueret in flagrantissimo\nstudio ueritatis atque sapientiae, pariter suspirabat\npariterque fluctuabat beatae uitae inquisitor ardens et quaestionum\ndifficillimarum scrutator acerrimus. et erant ora trium\negentium et inopiam suam sibimet inuicem anhelantium et ad\nte expectantium, ut dares eis escam in tempore opportuno.\net in omni amaritudine, quae nostros saeculares actus\nde misericordia tua sequebatur, intuentibus nobis finem, cur\nea pateremur, occurrebant tenebrae, et auersabamur gementes\net dicebamus: \"quamdiu haec?\" et hoc crebro dicebamus et\ndicentes non relinquebamus ea, quia non elucebat certum aliquid,\nquod illis relictis adprehenderemus.\nEt ego maxime mirabar satagens et recolens, quam\\'\nlongum tempus esset ab undeuicensimo anno aetatis meae,\nquo feruere coeperam studio sapientiae, disponens ea inuenta\nrelinquere omnes uanarum cupiditatum spes inanes et insanias\nmendaces. et ecce iam tricenariam aetatem gerebam in eodem\nluto haesitans auiditate fruendi praesentibus fugientibus et dissipantibus\nme, dum dico: \"cras inueniam; ecce manifestum\napparebit, et tenebo; ecce Faustus ueniet et exponet omnia.\no magni uiri Academici! nihil ad agendam uitam certi conprehendi\npotest. inmo quaeramus diligentius et non desperemus.\necce iam non sunt absurda in libris ecclesiasticis, quae\n\n\n\n\n\n\nabsurda uidebantur, et possunt aliter atque honeste intellegi. figam\npedes in eo gradu, in quo puer a parentibus positus eram,\ndonec inueniatur perspicua ueritas. sed ubi quaeretur? quando\nquaeretur? non uacat Ambrosio, non uacat legere. ubi ipsos\ncodices quaerimus? unde aut quando conparamus? a quibus\nsumimus? deputentur tempora, distribuantur horae pro salute\nanimae. magna spes oborta est: non docet catholica fides,\nquod putabamus et uani accusabamus. nefas habent docti\neius credere deum figura humani corporis terminatum. et dubitamus\npulsare, quo aperiantur cetera? antemeridianis horis\ndiscipuli occupant; ceteris quid facimus? cur non id agimus?\nsed quando salutamus amicos maiores, quorum suffragiis opus\nhabemus? quando praeparamus quod emant scholastici? quando\nreparamus nos ipsos relaxando animo ab intentione curarum?\npereant omnia et dimittamus haec uana et inania: conferamus\nnos ad solam inquisitionem ueritatis. uita misera est,\nmors incerta est; subito obrepat: quomodo hinc exibimus?\net ubi nobis discenda sunt quae hinc negleximus? ac non\npotius huius neglegentiae supplicia luenda? quid, si mors ipsa\nomnem curam cum sensu amputabit et finiet? ergo et hoc\nquaerendum. sed absit, ut ita sit. non uacat, non est inane,\nquod tam eminens culmen auctoritatis Christianae fidei toto\n\n\n\n\norbe diffunditur. numquam tanta et talia pro nobis diuinitus\nagerentur, si morte corporis etiam uita animae consumeretur.\nquid cunctamur igitur relicta spe saeculi conferre nos totos,\nad quaerendum deum et uitam beatam? sed expecta: iucunda\nsunt etiam ista, habent non paruam dulcedinem suam; non\nfacile ab eis praecidenda est intentio, quia turpe est ad ea\nrursum redire. ecce iam quantum est, ut inpetretur aliquis\nhonor. et quid amplius in his desiderandum? suppetit amicorum\nmaiorum copia: ut nihil aliud multum festinemus, uel\npraesidatus dari potest. et ducenda uxor cum aliqua pecunia,\nne sumptum nostrum grauet, et ille erit modus cupiditatis.\nmulti magni uiri et imitatione dignissimi sapientiae studio cum\nconiugibus dediti fuerunt.\"\nCum haec dicebam et alternabant hi uenti et inpellebant\nhuc atque illuc cor meum, transibant tempora, et tardabam\nconuerti ad dominum et differebam de die in diem uiuere in\nte et non differebam cotidie in memet ipso mori: amans beatam\nuitam timebam illam in sede sua et ab ea fugiens quaerebam\neam. putabam enim me miserum fore nimis, si feminae\npriuarer amplexibus, et medicinam misericordiae tuae ad eandem\ninfirmitatem sanandam non cogitabam, quia expertus non\neram, et propriarum uirium credebam esse continentiam, quarum\nmihi non eram conscius, cum tam stultus essem, ut nescirem,\nsicut scriptum est, neminem posse esse continentem,\n\n\n\n\n\n\nnisi tu dederis. utique dares, si gemitu interno pulsarem aures\ntuas et fide solida in te iactarem curam meam.\nProhibebat me sane Alypius ab uxore ducenda cantans\nnullo modo nos posse securo otio simul in amore sapientiae\nuiuere, sicut iam diu desideraremus, si id fecissem. erat enim\nipse in ea re etiam tunc castissimus, ita ut mirum esset, quia\nuel experientiam concubitus ceperat in ingressu adulescentiae\nsuae, sed non haeserat magisque doluerat et spreuerat et deinde\niam continentissime uiuebat. ego autem resistebam illi\nexemplis eorum, qui coniugati coluissent sapientiam et promeruissent\ndeum et habuissent fideliter ac dilexissent amicos.\na quorum ego granditate quidem animi longe aberam et deligatus\nmorbo carnis mortifera suauitate trahebam catenam\nmeam solui timens et quasi concusso uulnere repellens uerba\nbene suadentis tamquam manum soluentis. insuper etiam per\nme ipsi quoque Alypio loquebatur serpens et innectebat atque\nspargebat per linguam meam dulces laqueos in uia eius, quibus\nilli honesti et expediti pedes inplicarentur.\nCum enim me ille miraretur, quem non parui penderet, ita\nhaerere uisco illius uoluptatis, ut me adfirmarem, quotienscumque\ninde inter nos quaereremus, caelibem uitam nullo\nmodo posse degere atque ita me defenderem, cum illum mirantem\nuiderem, ut dicerem multum interesse inter illud, quod\nipse raptim et furtim expertus esset, quod paene iam ne\n\n\n\n\n\n\nmeminisset quidem atque ideo nulla molestia facile contemneret,\net delectationes consuetudinis meae, ad quas si accessisset honestum\nnomen matrimonii, non eum mirari oportere, cur ego\nillam uitam nequirem spernere, coeperat et ipse desiderare\nconiugium nequaquam uictus libidine talis uoluptatis, sed curiositatis.\ndicebat enim scire se cupere, quidnam esset illud,\nsine quo uita mea, quae illi sic placebat, non mihi uita, sed,\npoena uideretur. stupebat enim liber ab illo uinculo animus\nseruitutem meam et stupendo ibat in experiendi cupidinem\nuenturus in ipsam experientiam atque inde fortasse lapsurus\nin eam quam stupebat seruitutem, quoniam sponsionem uolebat\nfacere cum morte, et qui amat periculum, incidet in\nillud. neutrum enim nostrum, si quod est coniugale decus in\nofficio regendi matrimonii et suscipiendorum liberorum, ducebat\nnisi tenuiter. magna autem ex parte atque uehementer\nconsuetudo satiandae insatiabilis concupiscentiae me captum\nexcruciabat, illum autem admiratio capiendum trahebat. sic\neramus, donec tu, altissime, non deserens humum nostrum\nmiseratus miseros subuenires miris et occultis modis.\nEt instabatur inpigre, ut ducerem uxorem. iam petebam,\niam promittebatur maxime matre dante operam, quo me\niam coniugatum baptismus salutaris ablueret, quo me in dies\ngaudebat aptari et uota sua ac promissa tua in mea fide conpleri\nanimaduertebat. cum sane et rogatu meo et desiderio\nsuo forti clamore cordis abs te deprecaretur cotidie, ut ei per\n\n\n\n\n\n\nmsum ostenderes aliquid de futuro matrimonio meo, numquam\nnoluisti. et uidebat quaedam uana et phantastica, quo cogebat\ninpetus de hac re satagentis humani spiritus, et narrabat mihi\nnon cum fiducia, qua solebat, cum tu demonstrabas ei, sed\ncontemnens ea. dicebat enim discernere se nescio quo sapore,\nquem uerbis explicare non poterat, quid interesset inter reuelantem\nte et animam suam somniantem. instabatur tamen,\net puella petebatur, cuius aetas ferme biennio minus quam\nnubilis erat, et quia ea placebat, exspectabatur.\nEt multi amici agitaueramus animo et conloquentes\nac detestantes turbulentas humanae uitae molestias paene iam\nfirmaueramus remoti a turbis otiose uiuere, id otium sic moliti,\nut, si quid habere possemus, conferremus in medium unamque\nrem familiarem conflaremus ex omnibus, ut per amicitiae\nsinceritatem non esset aliud huius et aliud illius, sed quod ex\ncunctis fieret unum, et uniuersum singulorum esset et omnia\nomnium, cum uideremur nobis esse posse decem ferme homines\nin eadem societate essentque inter nos praediuites, Romanianus\nmaxime communiceps noster, quem tunc graues aestus\nnegotiorum suorum ad comitatum adtraxerant, ab ineunte aetate\nmihi familiarissimus. qui maxime instabat huic rei et magnam\nin suadendo habebat auctoritatem, quod ampla res eius multam\nceteris anteibat. et placuerat nobis, ut bini annui tamquam\nmagistratus omnia necessaria curarent ceteris quietis.\nsed posteaquam coepit cogitari, utrum hoc mulierculae sinerent,\n\n\n\n\nquas et alii nostrum iam habebant et nos habere uolebamus,\ntotum illud placitum, quod bene formabamus, dissiluit in manibus\natque confractum et abiectum est. inde ad suspiria et\ngemitus et gressus ad sequendas latas et tritas uias saeculi,\nquoniam multae cogitationes erant in corde nostro, consilium\nautem tuum manet in aeternum. ex quo consilio\nderidebus nostra et tua praeparabus nobis daturus escam in\nopportunitate et aperturus manum atque impleturus animas\nnostras benedictione.\nInterea mea peccata multiplicabantur, et auulsa a latere\nmeo tamquam inpedimento coniugii cum qua cubare solitus\neram, cor, ubi adhaerebat, concisum et uulneratum mihi\nerat et trahebat sanguinem. et illa in Africam redierat uouens\ntibi alium se uirum nescituram relicto apud me naturali ex\nilla filio meo. at ego infelix nec feminae imitator, dilationis\ninpatiens, tamquam post biennium accepturus eam quam petebam,\nquia non amator coniugii sed libidinis seruus eram, procuraui\naliam, non utique coniugem, quo tamquam sustentaretur\net perduceretur uel integer uel auctior morbus animae meae\nsatellitio perdurantis consuetudinis in regnum uxorium. nec\nsanabatur uulnus illud meum, quod prioris praecisione factum\nerat, sed post feruorem doloremque acerrimum putrescebat et\nquasi frigidius, sed desperatius dolebat.\nXYI. Tibi laus, tibi gloria, fons misericordiarum. ego fiebam\nmiserior et tu propinquior. aderat iam iamque dextera tua\n\n\n\n\n\n\nraptura me de caeno et ablutura, et ignorabam. nec me reuocabat\na profundiore uoluptatum carnalium gurgite nisi metus\nmortis et futuri indicii tui, qui per uarias quidem opiniones,\nnumquam tamen recessit de pectore meo. et disputabam cum\namicis meis Alypio et Nebridio de finibus bonorum et malorum\nEpicurum accepturum fuisse palmam in animo meo, nisi ego credidissem\npost mortem restare animae uitam et tractus meritorum,\nquod Epicurus credere noluit. et quaerebam, si essemus inmortales\net in perpetua corporis uoluptate sine ullo amissionis terrore\nuiueremus, cur non essemus beati aut quid aliud quaereremus,\nnesciens id ipsum ad magnam miseriam pertinere, quod ita\ndemersus et caecus\\' cogitare non possem lumen honestatis et\ngratis amplectendae pulchritudinis, quam non uidet oculus carnis\net uidetur ex intimo. nec considerabam miser, ex qua uena\nmihi manaret, quod ista ipsa foeda tamen cum amicis dulciter\nconferebam nec esse sine amicis poteram beatus etiam secundum\nsensum, quem tunc habebam quantalibet affluentia carnalium\nuoluptatum. quos utique amicos gratis diligebam uicissimque\nab eis me diligi gratis sentiebam. o tortuosas uias!\nuae animae meae audaci, quae sperauit, si a te recessisset,\nse aliquid melius habituram! uersa et reuersa in tergum et\nin latera et in uentrem, et dura sunt omnia, et tu solus\n\n\n\n\n\n\nrequies. et ecce ades et liberas a miserabilibus erroribus et\nconstitues nos in uia tua et consolaris et dicis: \"currite, ego\nferam et ego perducam et ibi ego feram.\"\nIam mortua erat adulescentia mea mala et nefanda, et\nibam in iuuentutem, quanto aetate maior, tanto uanitate turpior,\nqui cogitare aliquid substantiae nisi tale non poteram,\nquale per hos oculos uideri solet. non te\\'cogitabam, deus, in\nfigura corporis humani, ex quo audire aliquid de sapientia\ncoepi; semper hoc fugi et gaudebam me hoc reperire in fide\nspiritalis matris nostrae, catholicae tuae; sed quid te aliud\ncogitarem non occurrebat. et conabar cogitare te homo, et\ntalis homo, summum et solum et uerum deum, et te incorruptibilem\net inuiolabilem et inconmutabilem totis medullis\ncredebam, quia nesciens, unde et quomodo, plane tamen uidebam\net certus eram id, quod corrumpi potest, deterius esse\nquam id quod non potest, et quod uiolari non potest, incunctanter\npraeponebam uiolabili, et quod nullam patitur\n\n\n\n\n\n\nmutationem, melius esse quam id quod mutari potest. clamabat uiolenter\ncor meam aduersus omnia phantasmata mea et hoc\nuno ictu conabar abigere circumuolantem turbam inmunditiae\nab acie mentis meae: et nix dimota in ictu oculi ecce conglobata\nrursus aderat et inruebat in aspectum meam et obnubilabat\neum, ut quamuis non forma humani corporis, corpoream\ntamen aliquid cogitare cogerer per spatia locorum siue\ninfusum mundo siue etiam extra mundum per infinita diffusum,\netiam ipsum incorruptibile et inuiolabile et inconmutabile, quod\ncorruptibili et uiolabili et conmutabili praeponebam, quoniam\nquidquid priuabam spatiis talibus, nihil mihi esse uidebatur,\nsed prorsus nihil, ne inane quidem, tamquam si corpus auferatur\nloco et maneat locus omni corpore uacuatus et terreno\net humido et aerio et caelesti, sed tamen sit locus inanis tamquam\nspatiosum nihil.\nEgo itaque incrassatus corde nec mihimet ipsi uel ipse conspicuus,\nquidquid non per aliquanta spatia tenderetur uel diffunderetur\nuel conglobaretur uel tumeret uel tale aliquid caperet\naut capere posset, nihil prorsus esse arbitrabar. per\nquales enim formas ire solent oculi mei, per tales imagines\nibat cor meum, nec uidebam hanc eandem intentionem, quaillas\nipsas imagines formabam, non esse tale aliquid: quae\ntamen ipsas non formaret, nisi esset magnum aliquid.. ita\netiam te, uita uitae meae, grandem per infinita spatia undique\ncogitabam penetrare totam mundi molem et extra eam\n\n\n\n\n\n\nquaquauersum per inmensa sine termino, ut haberet te terra,\nhaberet caelum, haberent omnia et illa finirentur in te, tu\nautem nusquam. sicut autem luci solis non obsisteret aeris\ncorpus, aeris huius, qui supra terram est, quominus per eum\ntraiceretur penetrans eum non dirrumpendo aut concidendo,\nsed implendo eum totum, sic tibi putabam non solum caeli\net aeris et maris, sed etiam terrae corpus peruium et ex omnibus\nmaximis minimisque partibus penetrabile ad capiendam\npraesentiam tuam, occulta inspiratione intrinsecus et extrinsecus\nadministrante omnia, quae creasti. ita suspicabar, quia cogitare\naliud non poteram; nam falsum erat. illo enim modo\nmaior pars terrae maiorem tui partem haberet et minorem\nminor, atque ita te plena essent omnia, ut amplius tui caperet\nelephanti corpus quam passeris, quo esset isto grandius grandioremque\noccuparet locum, atque ita frustatim partibus mundi\nmagnis magnas, breuibus breues partes tuas praesentes faceres.\nnon est autem ita. sed nondum inluminaueras tenebras meas.\nSat erat mihi, domine, aduersus illos deceptos deceptores\net loquaces mutos, quoniam non ex eis sonabat uerbum tuum,\nsat erat ergo illud quod iam diu ab usque Carthagine a Nebridio\nproponi solebat et omnes, qui audiebamus, concussi\n\n\n\n\n\n\nsumus: quid erat tibi factura nescio qua gens tenebrarum,\nquam ex aduersa mole solent proponere, si tu cum ea pugnare\nnoluisses? si enim responderetur aliquid fuisse nocituram, uiolabilis\ntu et corruptibilis fores. si autem nihil ea nocere potuisse\ndiceretur, nulla afferretur causa pugnandi et ita pugnandi,\nut quaedam portio tua et membrum tuum uel proles\nde ipsa substantia tua misceretur aduersis potestatibus et non\na te creatis naturis atque in tantum ab eis corrumperetur et\nconmutaretur in deterius, ut a beatitudine in miseriam uerteretur\net egeret auxilio, quo erui purgarique posset, et hanc\nesse animam, cui tuus sermo seruienti liber et contaminatae\npurus et corruptae integer subueniret, sed et ipse corruptibilis,\nquia ex una eademque substantia. itaque si te, quidquid es,\nid est substantiam tuam, qua es, incorruptibilem dicerent, falsa\nesse illa omnia et exsecrabilia; si autem corruptibilem, id\nipsum iam falsum et prima uoce abominandum. sat erat ergo\nistuc aduersus eos omni modo euomendos a pressura pectoris,\nquia non habebant, qua exirent sine horribili sacrilegio cordis\net linguae sentiendo de te ista et loquendo.\nSed et ego adhuc, quamuis incontaminabilem et inconuertibilem\net nulla ex parte mutabilem dicerem firmeque sentirem\ndominum nostrum, deum uerum, qui fecisti non solum\nanimas nostras sed etiam corpora, nec tantum nostras animas\net corpora, sed omnes et omnia, non tenebam explicitam et\n\n\n\n\nenodatam causam mali. quaecumque tamen esset, sic eam quaerendam\nuidebam, ut non per illam constringerem deum in-,\nconmutabilem mutabilem credere, ne ipse fierem quod quaere-\\'\nbam. itaque securus eam quaerebam et certus non esse uerum\nquod illi dicerent, quos toto animo fugiebam, quia uidebam\nquaerendo, unde malum, repletos malitia, qua opinarentur tuam\npotius substantiam male pati quam suam male facere.\nEt intendebam, ut cernerem quod audiebam, liberum uoluntatis\narbitrium causam esse, ut male faceremus et rectum\niudicium tuum ut pateremur, et eam liquidam cernere non\nualebam. itaque aciem mentis de profundo educere conatus\nmergebar iterum et saepe conatus mergebar iterum atque iterum.\nsubleuabat enim me in lucem tuam, quod tam sciebam\nme habere uoluntatem quam me uiuere. itaque cum aliquid\nuellem aut nollem, non alium quam me uelle ac nolle certissimus\neram et ibi esse causam peccati mei iam iamque aduertebam.\nquod autem inuitus facerem, pati me potius quam\nfacere uidebam et id non culpam, sed poenam esse iudicabam,\nqua me non iniuste plecti, te iustum cogitans, cito fatebar.\nsed rursus dicebam: \"quis fecit me? nonne deus meus, non\ntantum bonus, sed ipsum bonum? unde igitur mihi male\nuelle et bene nolle? ut esset, cur iuste poenas luerem? quis\nin me hoc posuit et inseuit mihi plantarium amaritudinis, cum\ntotus fierem a dulcissimo deo meo? si diabolus auctor, unde\nipse diabolus? quod si et ipse peruersa uoluntate ex bono\n\n\n\n\nangelo diabolus factus est, unde et in ipso uoluntas mala, qua\ndiabolus fieret, quando totus angelus a conditore optimo factus\nesset?\" his cogitationibus deprimebar iterum et suffocabar,\nsed non usque ad illum infernum subducebar erroris, ubi nemo\ntibi confitetur, dum tu potius mala pati quam homo facere\nputator.\nSic enim nitebar inuenire cetera, ut iam inueneram\nmelius esse incorruptibile quam corruptibile, et ideo te, quidquid\nesses, esse incorruptibilem confitebar. neque enim ulla\nanima umquam potuit poteritue cogitare aliquid, quod sit te\nmelius, qui summum et optimum bonum es. cum autem uerissime\natque certissime incorruptibile corruptibili praeponatur,\nsicut ego iam praeponebam, poteram iam cogitatione aliquid\nadtingere, quod esset melius deo meo, nisi tu esses incorruptibilis.\nubi igitur uidebam incorruptibile corruptibili esse praeferendum,\nibi te quaerere debebam atque inde aduertere, ubi\nsit malum, id est unde sit ipsa corruptio, qua uiolari substantia\ntua nullo modo potest. nullo enim prorsus uiolat corruptio\ndeum nostrum, nulla uoluntate, nulla necessitate, nullo\ninprouiso casu, quoniam ipse est deus et quod sibi uult, bonum\nest et ipse est idem bonum; corrumpi autem non est bonum.\nnec cogeris inuitus ad aliquid, quia uoluntas tua non est maior\nquam potentia tua. esset autem maior, si te ipso tu ipse\n\n\n\n\n\n\n\n\n\n\nmaior esses: uoluntas enim et potentia dei deus ipse est. quid\ninprouisum tibi, qui nosti omnia? et nulla natura est, nisi\nquia nosti eam. et ut quid multa dicimus, cur non sit corruptibilis\nsubstantia, quae deus est, quando, si hoc esset, non\nesset deus? .\nEt quaerebam, unde malum, et male quaerebam et in\nipsa inquisitione mea non uidebam malum. et constituebam\nin conspectu spiritus mei uniuersam creaturam, quidquid in\nea cernere possumus, sicuti est terra et mare et aer et sidera\net arbores et animalia mortalia, et quidquid in ea non uidemus,\nsicut firmamentum caeli insuper et omnes angelos et\ncuncta spiritalia eius, sed etiam ipsa, quasi corpora essent,\nlocis et locis ordinata, ut imaginatio mea; et feci unam massam\ngrandem distinctam generibus corporum creaturam tuam,\nsiue re uera quae corpora erant, siue quae ipse pro spiritibus\nfinxeram, et eam feci grandem, non quantum erat, quod scire\nnon poteram, sed quantum libuit, undiqueuersum sane finitam,\nte autem, domine, ex omni parte ambientem et penetrantem\neam, sed usquequaque infinitum, tamquam si mare esset ubique\net undique per inmensa infinitum solum mare et haberet\nintra se spongiam quamlibet magnam, sed finitam tamen, plena\nesset utique spongia illa ex omni sua parte ex inmenso mari:\nsic creaturam tuam finitam te infinito plenam putabam et dicebam:\n\"ecce deus et ecce quae creauit deus, et bonus deus\n\n\n\n\natque his ualidissime longissimeque praestantior; sed tamen\nbonus bona creauit: et ecce quomodo ambit atque implet ea?\nubi ergo malum et unde et qua huc inrepsit? quae radix\neius et quod semen eius? an omnino non est? cur ergo timemus\net cauemus quod non est? aut si inaniter timemus,\ntimor ipse malum est, quo incassum stimulatur et excruciatur\ncor, et tanto grauius malum, quanto non est, quod timeamus,\net timemus. idcirco aut est malum, quod timemus, aut hoc\nmalum est, quia timemus. unde est igitur, quia deus fecit\nhaec omnia bonus bona? maius quidem et summum bonum\nminora fecit bona, sed tamen et creans et creata bona sunt\nomnia. unde est malum? an unde fecit ea, materies aliqua\nmala erat, et formauit atque ordinauit eam, sed reliquit aliquid\nin illa, quod in bonum non conuerteret? cur et hoc? an inpotens\nerat totam uertere et conmutare, ut nihil mali remaneret,\ncum sit omnipotens? postremo cur inde aliquid facere uoluit\nac non potius eadem omnipotentia fecit, ut nulla esset omnino?\naut uero exsistere poterat contra eius uoluntatem? aut si\naeterna erat, cur tam diu per infinita retro spatia temporum\nsic eam siuit esse ac tanto post placuit aliquid ex ea facere?\naut iam, si aliquid subito uoluit agere, hoc potius ageret omnipotens,\nut illa non esset atque ipse solus esset totum uerum\net summum et infinitum bonum? aut si non erat bene, ut\nnon aliquid boni etiam fabricaretur et conderet qui bonus erat,\nilla sublata et ad nihilum redacta materie, quae mala erat,\nbonam ipse institueret, unde omnia crearet? non enim esset\n\n\n\n\n\n\nomnipotens, si condere non posset aliquid boni, nisi ea quam\nnon ipse condiderat adiuuaretur materia\". talia uoluebam pectore\nmisero, ingrauidato curis mordacissimis de timore mortis\net non inuenta ueritate; stabiliter tamen haerebat in corde\nmeo in catholica ecclesia fides Christi tui, domini et saluatoris\nnostri, in multis quidem adhuc informis et praeter doctrinae\nnormam fluitans, sed tamen non eam relinquebat animus, inmo\nin dies magis magisque inhibebat.\nIam etiam mathematicorum fallaces diuinationes et inpia\ndeliramenta reieceram. confiteantur etiam hinc tibi de intimis\nuisceribus animae meae miserationes tuae, deus meus!\ntu enim, tu omnino — nam quis alius a morte omnis erroris\nreuocat nos nisi uita, quae mori nescit, et sapientia mentes\nindigentes inluminans, nullo indigens lumine, qua mundus administratur\nusque ad arborum uolatica folia? — tu procurasti\nperuicaciae meae, qua obluctatus sum Yindiciano acuto seni\net Nebridio adulescenti mirabilis animae, illi uehementer adfirmanti,\nhuic cum dubitatione quidem aliqua, sed tamen crebro\ndicenti non esse illam artem futura praeuidendi, coniecturas\nautem hominum habere saepe uim sortis et multa dicendo\ndici pleraque uentura nescientibus eis, qui dicerent, sed\nin ea non tacendo incurrentibus, procurasti tu ergo hominem\namicum, non quidem segnem consultatorem mathematicorum\n\n\n\n\nnec eas litteras bene callentem, sed, ut dixi, consultorem cariosum\net tamen scientem aliquid, quod a patre suo se audisse\ndicebat: quod quantum ualeret ad illius artis opinionem euertendam,\nignorabat. is ergo uir nomine Firminus, liberaliter\ninstitutus et excultus eloquio, cum me tamquam carissimum\nde quibusdam suis rebus, in quas saecularis spes eius intumuerat,\nconsuleret, quid mihi secundum suas quas constellationes\nappellant uideretur, ego autem, qui iam de hac re\nin Nebridii sententiam flecti coeperam, non quidem abnuerem\nconicere ac dicere quod nutanti occurrebat, sed tamen subicerem\nprope iam esse mihi persuasum ridicula illa esse et\ninania, tum ille mihi narrauit patrem suum fuisse librorum\ntalium curiosissimum et habuisse amicum aeque illa simulque\nsectantem. qui pari studio et conlatione flagrabant in eas\nnugas igne cordis sui, ita ut mutorum quoque animalium, si\nquae domi parerent, obseruarent momenta nascentium atque\nad ea caeli positionem notarent, unde illius quasi artis experimenta\ncolligerent. itaque dicebat audisse se a patre suo, quod\ncum eundem Firminum praegnans mater esset, etiam illius\npaterni amici famula quaedam pariter utero grandescebat.\nquod latere non potuit dominum, qui etiam canum suarum\npartus examinatissima diligentia nosse curabat; atque ita factum\nesse, ut cum iste coniugis, ille autem ancillae dies et horas\nminutioresque horarum articulos cautissima obseruatione\n\n\n\n\nnumerarent, enixae essejit ambae simul, ita ut easdem constellationes\nusque ad easdem minutias utrique nascenti facere cogerentur,\niste filio, ille seruulo. nam cum mulieres parturire\ncoepissent, indicauerunt sibi ambo, quid sua cuiusque domo\nageretur, et parauerunt quos ad se inuicem mitterent, simul\nut natum quod parturiebatur esset cuique nuntiatum: quod\ntamen ut continuo nuntiaretur, tamquam in regno suo facile\neffecerant. atque ita qui ab alterutro missi sunt, tam ex\nparibus domorum interuallis sibi obuiam factos esse dicebat,\nut aliam positionem siderum aliasque particulas momentorum\nneuter eorum notare sineretur: et tamen Firminus amplo apud\nsuos loco natus dealbatiores uias saeculi cursitabat, augebatur\ndiuitiis, sublimabatur honoribus, seruus autem ille conditionis\niugo nullatenus relaxato dominis seruiebat ipso indicante, qui\nnouerat eum.\nHis itaque auditis et creditis-talis quippe narrauerat—omnis\nilla reluctatio mea soluta concidit, et primo Firminum ipsum\nconatus sum ab illa curiositate reuocare, cum dicerem, constellationibus\neius inspectis ut uera pronuntiarem, debuisse\nme utique uidere ibi parentes inter suos esse primarios, nobilem\nfamiliam propriae ciuitatis, natales ingenuos, honestam\neducationem liberalesque doctrinas; at si me ille seruus ex\neisdem constellationibus — quia et illius ipsae essent — consuluisset,\nut eidem quoque uera proferrem, debuisse me rursus ibi\n\n\n\n\nuidere abiectissimam familiam, conditionem seruilem et cetera\nlonge a prioribus aliena longeque distantia. unde autem fieret,\nut eadem inspiciens diuersa dicerem, si uera dicerem — si\nautem eadem dicerem, falsa dicerem - inde certissime colligi\nea, quae uera consideratis constellationibus dicerentur, non\narte dici, sed sorte, quae autem falsa, non artis inperitia, sed\nsortis mendacio.\nHinc autem accepto aditu ipse mecum talia ruminando, ne\nquis eorundem deiirorum, qui talem quaestum sequerentur,\nquos iam iamque inuadere atque inrisos refellere cupiebam,\nmihi ita resisteret, quasi aut Firminus mihi aut illi pater falsa\nnarrauerit, intendi considerationem in eos qui gemini nascuntur,\nquorum plerique ita post inuicem funduntur ex utero, ut\nparuum ipsum temporis interuallum, quantamlibet uim in rerum\nnatura habere contendant, colligi tamen humana obseruatione\nnon possit litterisque signari omnino non ualeat, quas\nmathematicus inspecturus est, ut uera pronuntiet. et non erunt\nuera, quia easdem litteras inspiciens eadem debuit dicere\nde Esau et Iacob; sed non eadem utrique acciderunt. falsa\nergo diceret aut, si uera diceret, non eadem diceret: at eadem\ninspiceret. non ergo arte, sed sorte uera diceret. tu enim,\n-domine, iustissime moderator uniuersitatis, consulentibus consultisque\nnescientibus occulto instinctu agis, ut, dum quisque\nconsulit, hoc audiat, quod eum oportet audire occultis meritis\n\n\n\n\nanimarum ex abysso iusti iudicii tui. cui non dicat homo: \"quid\nest hoc?\" \"ut quid hoc?\" non dicat, non dicat; homo est enim.\nIam itaque me, adiutor meus, illis uinculis solueras, et quaerebam, unde malum, et non erat exitus. sed me non\nsinebas ullis fluctibus cogitationis auferri ab ea fide, qua credebam\net esse te et esse inconmutabilem substantiam tuam\net esse de hominibus curam et iudicium tuum et in Christo,\nfilio tuo, domino nostro, atque scripturis sanctis, quas ecclesiae\ntuae catholicae conmendaret auctoritas, uiam te posuisse\nsalutis humanae ad eam uitam, quae post hanc mortem futura\nest. his itaque saluis atque inconcusse roboratis in animo\nmeo quaerebam aestuans, unde sit malum. quae illa tormenta\nparturientis cordis mei, qui gemitus, deus meus! et ibi erant\naures tuae nesciente me. et cum in silentio fortiter quaererem,\nmagnae uoces erant ad misericordiam tuam, tacitae contritiones\nanimi mei. tu sciebas, quid patiebar, et nullus hominum.\nquantum enim erat, quod inde digerebatur per linguam\nmeam in aures familiarissimorum meorum! numquid\ntumultus animae meae, cui nec tempora nec os meum sufficiebat,\nsonabat eis? totum tamen ibat in auditum tuum, quod rugiebam a gemitu cordis mei, et ante te erat desiderium\nmeum et lumen oculorum meorum non erat\nmecum. intus enim erat, ego autem foris, nec in loco illud.\nat ego intendebam in ea, quae locis continentur, et non ibi\ninueniebam locum ad requiescendum, nec recipiebant me ista, 25\n\n\n\n\n\n\nut dicerem: \"at est et bene est,\" nec dimittebant redire, ubi\nmihi satis esset bene. superior enim eram istis, te uero inferior,\net tu gaudium uerum mihi subdito tibi et tu mihi subieceras\nquae infra me creasti. et hoc erat rectum temperamentum\net media regio salutis meae, ut manerem ad imaginem\ntuam et tibi seruiens dominarer corpori. sed cum superbe\ncontra te surgerem et currerem aduersus dominum in ceruice\ncrassa scuti mei,. etiam ista infima supra me facta\nsunt et premebant, et nusquam erat laxa-mentum et respiramentum.\nipsa occurrebant undique aceruatim et conglobatim\ncernenti, cogitanti autem imagines corporum ipsae opponebantur\nredeunti, quasi diceretur: \"quo is, indigne et sordide?\"\net haec de uulnere meo creuerant, quia humiliasti tamquam\nuulneratum superbum, et tumore meo separabar\nabs te et nimis inflata facies claudebat oculos meos.\nTu uero, domine, in aeternum manes et non in\naeternum irasceris nobis, quoniam miseratus es terram\net cinerem, et placuit in conspectu tuo reformare deformia\nmea. et stimulis internis agitabus me, ut inpatiens essem,\ndonec mihi per interiorem aspectum certus esses. et residebat\ntumor meus ex occulta manu medicinae tuae aciesque conturbata\net contenebrata mentis meae acri collyrio salubrium\ndolorum de die in diem sanabatur.\nEt primo uolens ostendere mihi, quam resistas\nsuperbis, humilibus autem des gratiam et quanta misericordia\ntua demonstrata sit hominibus uia humilitatis, quod\nuerbum caro factum est et habitauit inter homines, procurasti\nmihi per quendam hominem inmanissimo tyfo turgidum\nquosdam Platonicorum libros ex graeca lingua in latinum\nuersos, et ibi legi non quidem his uerbis, sed hoc idem omnino\nmultis et multiplicibus suaderi rationibus, quod in principio\nerat uerbum et uerbum erat apud deum et deus erat\nuerbum: hoc erat in principio apud deum; omnia per\nipsum facta sunt, et sine ipso factum est nihil, quod\nfactum est; in eo uita est, et uita erat lux hominum;\net lux in tenebris lucet, et tenebrae eam non conprehenderunt;\net quia hominis anima, quampis testimonium\nperhibeat de lumine, non est tamen ipsa lumen, sed uerbum,\ndeus ipse, est lumen uerum, quod inluminat omnem\nhominem uenientem in hunc mundum; et quia in hoc\nmundo erat, et mundus per eum factus est, et mundus\neum non cognouit. quia uero in sua propria uenit\net sui eum non receperunt, quotquot autem receperunt\neum, dedit eis potestatem filios dei fieri credentibus\nin nomine eius, non ibi legi.\nItem legi ibi, quia uerbum, deus, non ex carne, non ex san-\\'\nguine neque ex uoluntate uiri neque ex uoluntate carnis, sed\n\n\n\n\n\n\nex deo natus est; sed quia uerbum caro factus est et habitauit\nin nobis, non ibi legi. indagaui quippe in illis litteris\nuarie dictum et in multis modis, quod sit filius in forma\npatris non rapinam arbitratus esse aequalis deo, quia\nnaturaliter id ipsum est, sed quia semet ipsum exinaniuit\nformam serui accipiens, in similitudinem hominum\nfactus et habitu inuentus ut homo, humiliauit se factus\noboediens usque ad mortem, mortem autem crucis:\npropter quod deus eum exaltauit a mortuis et donauit\nei nomen, quod est super omne nomen, ut in nomine\nIesn omne genu flectatur caelestium, terrestrium et\ninfernorum et omnis lingua confiteatur, quia dominus\nIesus irr gloria est dei patris non habent illi libri.\nquod autem ante omnia tempora et supra omnia tempora inconmutabiliter\nmanet unigenitus filius tuus coaeternus tibi et\nquia de plenitudine eius accipiunt animae, ut beatae sint,\net quia participatione manentis in se sapientiae renouantur,\nut sapientes sint, est ibi; quod autem secundum tempus\npro inpiis mortuus est et filio unico tuo non pepercisti,\nsed pro nobis omnibus tradidisti eum non est ibi.\nabscondisti enim haec a sapientibus et reuelasti ea\nparuulis, ut uenirent ad eum laborantes et onerati et\nreficeret eos, quoniam mitis est et humilis corde, et\ndirigit mites in indicio et docet mansuetos uias suas\n\n\n\n\n\n\nuidens humilitatem nostram et laborem nostrum et dimittens\nomnia peccata nostra. qui autem cothurno tamquam\ndoctrinae sublimioris elati non audiunt dicentem: disciteame,\nquoniam mitis sum et humilis corde, et inuenietis\nrequiem animabus uestris, etsi cognoscunt deum, non\nsicut deum glorificant aut gratias agunt, sed euanescunt\nin cogitationibus suis et obscuratur insipiens\ncor eorum; dicentes se esse sapientes stulti fiunt.\nEt ideo legebam ibi etiam inmutatam gloriam incorruptionis\ntuae in idola et uaria simulacra, in similitudinem\nimaginis corruptibilis hominis et uolucrum et quadrupedum\net serpentium, uidelicet Aegyptium cibum,\nquo Esau perdidit primogenita sua, quoniam caput quadrupedis\npro te honorauit populus primogenitus, conuersus corde\nin Aegyptum et curuans imaginem tuam, animam suam, ante\nimaginem uituli manducantis foenum. inueni haec ibi et\nnon manducaui. placuit enim tibi, domine, auferre opprobrium\ndiminutionis ab lacob, ut maior seruiret minori, et uocasti\ngentes in hereditatem tuam. et ego ad te ueneram ex gentibus\net intendi in aurum, quod ab Aegypto uoluisti ut auferret\npopulus tuus, quoniam tuum erat, ubicumque erat. et dixisti\nAtheniensibus per apostolum tuum, quod in te uiuimus\net mouemur et sumus, sicut et quidam secundum eos dixerunt,\net utique inde erant illi libri. et non adtendi in idola\n\n\n\n\n\n\nAegyptiorum, quibus de auro tuo ministrabant, qui transmutauerunt\nueritatem dei in mendacium et coluerunt\net seruierunt creaturae potius quam creatori.\nEt inde admonitus redire ad memet ipsum intrani in\nintima mea duce te et potui, quoniam factus es adiutor\nmeus. intraui et uidi qualicumque oculo animae meae supra\neundem oculum animae meae, supra mentem meam lucem\ninconmutabilem, non hanc uulgarem et conspicuam omni carni\nnec quasi ex eodem genere grandior erat, tamquam si ista\nmulto multoque clarius claresceret totumque occuparet magnitudine.\nnon hoc illa erat, sed aliud, aliud ualde ab istis omnibus.\nnec ita erat supra mentem meam, sicut oleum super\naquam nec sicut caelum super terram, sed superior, quia ipsa\nfecit me, et ego inferior, quia factus ab ea. qui nouit ueritatem,\nnouit eam, et qui nouit eam, nouit aeternitatem. caritas\nnouit eam. o aeterna ueritas et uera caritas et cara aeternitas!\ntu es deus meus, tibi suspiro die ac nocte. et cum te primum\ncognoui, tu assumsisti me, uf uiderem esse, quod uiderem,\net nondum me esse, qui uiderem. et reuerberasti infirmitatem\naspectus mei radians in me uehementer, et contremui\namore et horrore: et inueni longe me esse a te in regione\ndissimilitudinis, tamquam audirem uocem tuam de excelso:\n\"cibus sum grandium: cresce et manducabis me. nec tu me\nin te mutabis sicut cibum carnis tuae, sed tu mutaberis in\nme.\" et cognoui, quoniam pro iniquitate erudisti\n\n\n\n\n\n\nhominem et tabescere fecisti sicut araneam animam meam,\net dixi: \"numquid nihil est ueritas, quoniam neque per finita\nneque per infinita locorum spatia diffusa est?\" et clamasti de\nlonginquo: ego sum qui sum. et audiui, sicut auditur in\ncorde, et non erat prorsus, unde dubitarem faciliusque dubitarem\nuiuere me quam non esse. ueritatem, quae per ea,\nquae facta sunt, intellecta conspicitur.\nEt inspexi cetera infra te et uidi nec omnino esse nee\nomnino non esse: esse quidem, quoniam abs te sunt, non esse autem,\nquoniam id quod es non sunt. id enim uere est, quod\ninconrautabiliter manet. mihi autem inhaerere deo bonum\nest, quia, si non manebo in illo, nec in me potero. ille autem\nin se manens innouat omnia; et dominus meus es,\nquoniam bonorum meorum non eges.\nEt manifestatum est mihi, quoniam bona sunt, quae\ncorrumpuntur, quae neque si summa bona essent, corrumpi\npossent, neque nisi bona essent, corrumpi possent, quia, si\nsumma bona essent, incorruptibilia essent, si autem nulla\nbona essent, quid in eis conrumperetur non esset. nocet enim\ncorruptio et, nisi bonum minueret, non noceret. aut igitur nihil nocet corruptio, quod fieri non potest, aut, quod certissimum\nest, omnia, quae corrumpuntur, priuantur bono. si autem\nomni bono priuabuntur, omnino non erunt. si enim erunt et\ncorrumpi iam non poterunt, meliora erunt, quia incorruptibiliter\npermanebunt. et quid monstrosius quam ea dicere\n\n\n\n\n\n\nomni bono amisso facta meliora? ergo si omni bono priuabuntnr,\nomnino nulla erunt: ergo quamdiu sunt, bona sunt.\nergo quaecumque sunt, bona sunt, malumque illud, quod quaerebam\nunde esset, non est substantia, quia, si substantia esset,\nbonum esset. aut enim esset incorruptibilis substantia, magnum\nutique bonum, aut substantia corruptibilis esset, quae\nnisi bona esset, corruptibilis non esset. itaque uidi et manifestatum\nest mihi, quia omnia bona tu fecisti et prorsus nullae\nsubstantiae sunt, quas tu non fecisti. et quoniam non aequalia\nomnia fecisti, ideo sunt omnia, quia singula bona sunt et simul\nomnia ualde bona, quoniam fecit deus noster omnia\nbona ualde.\nEt tibi omnino non est malum, non solum tibi sed\nnec uniuersae creaturae tuae, quia extra non est aliquid, quod\ninrumpat et corrumpat ordinem, quem inposuisti ei. in partibus\nautem eius quaedam quibusdam quia non conueniunt,\nmala putantur; et eadem ipsa non conueniunt aliis et bona\nsunt et in semet ipsis bona sunt. et omnia haec, quae sibimet\ninuicem non conueniunt, conueniunt inferiori parti rerum, quam\nterram dicimus, habentem caelum suum nubilosum atque uentosum\ncongruum sibi. et absit, ut dicerem iam: \"non essent\nista\", quia etsi sola ista cernerem, desiderarem quidem meliora,\nsed iam etiam de solis istis laudare te deberem, quoniam laudandum\nte ostendunt de terra dracones et omnes abyssi,\n\n\n\n\n\n\nignis, grajado, nix, glacies, spiritus tempestatis, quae\nfaciunt uerbum tuum, montes et omnes colles, ligna\nfructifera et omnes cedri, bestiae et omnia pecora,\nreptilia et uolatilia pennata; reges terrae et omnes\npopuli, principes et omnes iudices terrae, iuuenes et\nuirgines, seniores cum iunioribus laudent nomen tuum.\ncum uero etiam de caelis te laudent, laudent te, deus noster,\nin excelsis omnes angeli tui, omnes uirtutes tuae,\nsol et luna, omnes stellae et lumen, caeli caelorum\net aquae, quae super caelos sunt, laudent nomen tuum:\nnon iam desiderabam meliora, quia omnia cogitabam, et meliora\nquidem superiora quam inferiora, sed meliora omnia quam\nsola superiora indicio saniore pendebam.\nNon est sanitas eis, quibus displicet aliquid creaturae\ntuae, sicut mihi non erat, cum displicerent multa, quae fecisti.\net quia non audebat anima mea, ut ei displiceret deus meus,\nnolebat esse tuum quidquid ei displicebat. et inde ierat in\nopinionem duarum substantiarum et non requiescebat et aliena\nloquebatur. et inde rediens fecerat sibi deum per infinita\nspatia locorum omnium et eum putauerat esse te et eum collocauerat\nin corde suo et facta erat rursus templum idoli sui\nabominandum tibi. sed posteaquam fouisti caput nescientis et\nclausisti oculos meos, ne uiderent uanitatem, cessaui de\nme paululum, et consopita est insania mea; et euigilaui in te\net uidi te infinitum aliter, et uisus iste non a carne trahebatur.\nEt respexi alia et uidi tibi debere quia sunt et in te\ncuncta finita, sed aliter, non quasi in loco, sed quia tu es\nomnitenens manu ueritate, et omnia uera sunt, in quantum\nsunt, nec quicquam est falsitas, nisi cum putatur esse quod\nnon est. et uidi, quia non solum locis sua quaeque suis\nconueniunt sed etiam temporibus et quia tu, qui solus aeternus\nes, non post innumerabilia spatia temporum coepisti operari,\nquia omnia spatia temporum, quae praeterierunt et quae praeteribunt,\nnec abirent nec uenirent nisi te operante et manente.\nEt sensi expertus non esse mirum, quod palato non\nsano poena est et panis, qui sano suauis est, et oculis aegris\nodiosa lux, quae puris amabilis. et iustitia tua displicet iniquis,\nnedum uipera et uermiculus, quae bona creasti, apta\ninferioribus creaturae tuae partibus, quibus et ipsi iniqui apti\nsunt, quanto dissimiliores sunt tibi, apti autem superioribus,\nquanto similiores fiunt tibi. et quaesiui, quid esset iniquitas,\net non inueni substantiam, sed a summa substantia, te deo,\ndetortae in infima uoluntatis peruersitatem proicientis intima\nsua et tumescentis foras.\nEt mirabar, quod iam te amabam, non pro te phantasma,\net non stabam frui deo meo, sed rapiebar ad te decore\ntuo moxque diripiebar abs te pondere meo et ruebam in\nista cum gemitu; et pondus hoc consuetudo carnalis. sed\n\n\n\n\n\n\n\n\n\n\nmecum erat memoria tui, neque ullo modo dubitabam esse\ncui cohaererem, sed nondum me esse, qui cohaererem, quoniam\ncorpus, quod corrumpitur, adgrauat animam et\ndeprimit terrena inhabitatio sensum multa cogitantem,\neramque certissimus, quod inuisibilia tua a constitutione\nmundi per ea quae facta sunt intellecta conspiciuntur,\nsempiterna quoque uirtus et diuinitas tua.\nquaerens enim, unde adprobarem pulchritudinem corporum siue\ncaelestium siue terrestrium et quid mihi praesto esset integre\nde mutabilibus iudicanti et dicenti: \"hoc ita esse debet, illud\nnon ita\", hoc ergo quaerens, unde iudicarem, cum ita iudicarem,\ninueneram inconmutabilem et ueram ueritatis aeternitatem\nsupra mentem meam conmutabilem. atque ita gradatim\na corporibus ad sentientem per corpus animam atque inde ad\neius interiorem uim, cui sensus corporis exteriora nuntiaret,\net quousque possunt bestiae, atque inde rursus ad ratiocinantem\npotentiam, ad quam refertur indicandum quod sumitur a\nsensibus corporis; quae se quoque in me conperiens mutabilem\nerexit se ad intellegentiam suam et abduxit cogitationem a consuetudine,\nsubtrahens se contradicentibus turbis phantasmatum,\nut inueniret, quo lumine aspargeretur, cum sine ulla dubitatione\nclamaret inconmutabile praeferendum esse mutabili,\nunde nosset ipsum inconmutabile — quod nisi aliquo modo nosset,\nnullo modo illud mutabili certa praeponeret — et peruenit\n\n\n\n\n\n\nad id, quod est in ictu trepidantis aspectus. tunc uero inuisibilia\ntua per ea quae facta sunt intellecta conspexi,\nsed aciem figere non eualui et repercussa infirmitate redditus\nsolitis non mecum ferebam nisi amantem memoriam et quasi\nolefacta desiderantem, quae comedere nondum possem.\nEt quaerebam uiam conparandi roboris, quod esset\nidoneum ad fruendum te, nec inueniebam, donec amplecterer\nmediatorem dei et hominum, hominem Christum Iesum,\nqui est super omnia deus benedictus in saecula,\nuocantem et dicentem: ego sum uia ueritatis et uita, et\ncibum, cui capiendo inualidus eram, miscentem carni, quoniam\nuerbum caro factum est, ut infantiae nostrae lactesceret\nsapientia tua, per quam creasti omnia. non enim tenebam\ndeum meum Iesum humilis humilem nec cuius rei magistra\nesset eius infirmitas noueram. uerbum enim tuum, aeterna\nueritas, superioribus creaturae tuae partibus supereminens subditos\nerigit ad se ipsam, in inferioribus autem aedificauit sibi\nhumilem domum de limo nostro, per quam subdendos deprimeret\na se ipsis et ad se traiceret, sanans tumorem et nutriens\namorem, ne fiducia sui progrederentur longius, sed potius\ninfirmarentur uidentes ante pedes suos infirmam diuinitatem\nex participatione tunicae pelliciae nostrae et lassi prosternerentur\nin eam, illa autem surgens leuaret eos.\nEgo uero aliud putabam tantumque sentiebam de\ndomino Christo meo, quantum de excellentis sapientiae uiro,\ncui nullus posset aequari, praesertim quia mirabiliter natus\nex uirgine ad exemplum contemnendorum temporalium prae\nadipiscenda immortalitate diuina pro nobis cura tantam auctoritatem\nmagisterii meruisse uidebatur. quid autem sacramenti\nhaberet uerbum caro factum, ne suspicari quidem poteram.\ntantum cognoueram ex his, quae de illo scripta traderentur,\nquia manducauit et bibit, dormiuit, ambulauit, exhilaratus est,\ncontristatus est, sermocinatus est, non haesisse carnem illam\nuerbo tuo nisi cum anima et mente humana. nouit hoc omnis,;\nqui nouit incommutabilitatem uerbi tui, quam ego iam noue- j\nram, quantum poteram, nec omnino quicquam inde dubitabam.\netenim nunc monere membra corporis per uoluntatem, nunc\nnon mouere, nunc aliquo affectu affici, nunc non affici, nunc\nproferre per signa sapientes sententias, nunc esse in silentio\npropria sunt mutabilitatis animae et mentis. quae si falsa de\nillo scripta essent, etiam omnia periclitarentur mendacio neque\nin illis litteris ulla fidei salus generi humano remaneret.\nquia itaque uera scripta sunt, totum hominem in Christo\nagnoscebam, non corpus tantum hominis aut cum corpore\nsine mente animum, sed ipsum hominem, non persona ueritatis,\nsed magna quadam naturae humanae excellentia et perfectiore\nparticipatione sapientiae praeferri ceteris arbitrabar.\n\n\n\n\n\n\nAlypius autem deum carne indutum ita putabat credi Ä… catholicis,\nut praeter deum et carnem non esset in Christo anima,\nmentemque hominis non existimabat in eo praedicari. et quoniam\nbene persuasum tenebat ea, quae de illo memoriae mandata\nsunt, sine uitali et rationali creatura non fieri, ad ipsam\nChristianam fidem pigrius mouebatur. sed postea haereticorum\nApollinaristarum hunc errorem esse cognoscens catholicae\nfidei conlaetatus et contemperatus est. ego autem aliquanto\nposterius didicisse me fateor, in eo quod uerbum\ncaro factum est quomodo catholica ueritas a Fotini falsitate\ndirimatur. inprobatio quippe haereticorum facit eminere, quid\necclesia tua sentiat et quid habeat sana doctrina. oportuit\nenim et haereses esse, ut probati manifesti fierent\ninter infirmos.\nSed tunc lectis Platonicorum illis libris posteaquam\ninde admonitus quaerere incorpoream ueritatem inuisibilia\ntua per ea quae facta sunt intellecta conspexi et repulsus\nsensi, quid per tenebras animae meae contemplari non\nsinerer, certus esse te et infinitum esse nec tamen per locos\nfinitos infinitosue diffundi et uere te esse, qui semper idem\nipse esses, ex nulla parte nulloque motu alter aut aliter,\ncetera uero ex te esse omnia, hoc solo firmissimo documento,\n\n\n\n\n\n\nquia sunt, certus quidem in istis eram, nimis tamen infirmus\nad fruendum te. garriebam plane quasi peritus et, nisi in\nChristo, saluatore nostro, uiam tuam quaererem, non peritus,\nsed periturus essem. iam enim coeperam uelle uideri sapiens\nplenus poena mea et non flebam, insuper autem inflabar\nscientia. ubi enim erat illa aedificans caritas a fundamento\nhumilitatis, quod est Christus Iesus? aut quando illi libri me\ndocerent eam? in quos me propterea, priusquam scripturas\ntuas considerarem, credo uoluisti incurrere, ut inprimeretur\nmemoriae meae, quomodo ex eis affectus essem et, cum\npostea in libris. tuis mansuefactus essem et curantibus digitis\ntuis contrectarentur uulnera mea, discernerem atque distinguerem,\nquid interesset inter praesumptionem et confessionem,\ninter uidentes, quo eundum sit, nec uidentes qua, et uiam\nducentem ad beatificam patriam non tantum cernendam sed\net habitandam. nam si primo sanctis tuis litteris informatus\nessem et in earum familiaritate obdulcuisses mihi et post in\nilla uolumina incidissem, fortasse aut abripuissent me a solidamento\npietatis, aut si in affectu quem salubrem inbiberam\nperstitissem, putarem etiam ex illis libris eum posse concipi,\nsi eos solos quisque didicisset.\nItaque auidissime arripui uenerabilem stilum spiritus\ntui et prae ceteris apostolum Paulum, et perierunt illae quaestiones,\nin quibus mihi aliquando uisus est aduersari sibi et\n\n\n\n\n\n\nnon congruere testimoniis legis et prophetarum textus sermonis\neius, et apparuit mihi una facies eloquiorum castorum,\net exultare cum tremore didici. et coepi et inueni quidquid\nillae uerum legeram, hac cum conmendatione gratiae\ntuae dici, ut qui uidet non sic glorietur, quasi non acceperit,\nnon solum quod uidet, sed etiam ut uideat — quid enim\nhabet quod non accepit? — et ut te, qui es semper idem,\nnon solum admoneatur ut uideat, sed etiam sanetur ut teneat,\net qui de longinquo uidere non potest, uiam tamen ambulet,\nqua ueniat et uideat et teneat, quia, etsi condelectetur homo\nlegi dei secundum interiorem hominem, quid faciet de\nalia lege in membris suis repugnante legi mentis suae\net se captiuum ducente in lege peccati, quae est in\nmembris eius? quoniam iustus es, domine; nos autem\npeccauimus, inique fecimus, inpie gessimus, et granata\nest super nos manus tua, et iuste traditi sumus antiquo\npeccatori, praeposito mortis, quia persuasit uoluntati nostrae\nsimilitudinem uoluntatis suae, qua in ueritate tua non stetit.\nquid faciet miser homo? quis eum liberabit de corpore\nmortis huius nisi gratia tua per Iesum Christum\ndominum nostrum, quem genuisti coaeternum et creasti in\nprincipio uiarum tuarum, in quo princeps huius mundi\nnon inuenit quicquam morte dignum, et occidit eum; et\n\n\n\n\n\n\neuacuatum est chirografum, quod erat contrarium nobis?\nhoc illae litterae non habent. non habent illae paginae uultum\npietatis illius, lacrimas confessionis, sacrificium tuum,\nspiritum contribulatum, cor contritum et humiliatum,\npopuli salutem, sponsam ciuitatem, arram spiritus sancti,\npoculum pretii nostri. nemo ibi cantat: nonne deo subdita\nerit anima mea? ab ipso enim salutare meum: etenim\nipse deus meus et salutaris meus, susceptor meus:\nnon mouebor amplius. nemo ibi audit uocantem: uenite\nad me, qui laboratis. dedignantur ab eo discere, quoniam\nmitis est et humilis corde. abscondisti enim haec a\nsapientibus et prudentibus et reuelasti ea paruulis.\net aliud est de siluestri cacumine uidere patriam pacis et\niter ad eam non inuenire et frustra conari per inuia circum\nobsidentibus et insidiantibus fugitiuis desertoribus cum principe\nsuo leone et dracone, et aliud tenere uiam illuc ducentem\ncura caelestis imperatoris munitam, ubi non latrocinantur\nqui caelestem militiam deseruerunt; uitant enim eam sicut\nsupplicium. haec mihi inuiscerabantur miris modis, cum minimum\napostolorum tuorum legerem, et consideraueram opera\ntua et expaueram.\nDeus mens, recorder in gratiarum actione tibi et confitear\nmisericordias tuas super me. perfundantur ossa mea\ndilectione tua et dicant: domine, quis similis tibi? dirrupisti\nuincula mea: sacrificem tibi sacrificium laudis.\nquomodo dirrupisti ea, narrabo, et dicent omnes, qui adorant\nte, cum audient haec: \"benedictus dominus in caelo et in terra;\nmagnum et mirabile nomen eius.\" inhaeserant praecordiis meis\nuerba tua, et undique circumuailabar abs te. de uita tua\naeterna certus eram, quamuis eam in aenigmate et quasi\nper speculum uideram; dubitatio tamen omnis de incorruptibili\nsubstantia, quod ab illa esset omnis substantia, ablata\nmihi erat, nec certior de te, sed stabilior in te esse\ncupiebam. de mea uero temporali uita nutabant omnia et mundandum\nerat cor a fermento ueteri; et placebat uia ipse saluator\net ire per eius angustias adhuc pigebat. et inmisisti\nin mentem meam uisumque est bonum in conspectu meo pergere\nad Simplicianum, qui mihi bonus apparebat seruus tuus\net lucebat in eo gratia tua. audieram etiam, quod a iuuentute\nsua deuotissime tibi uiueret; iam uero tunc senuerat et longa\naetate in tam bono studio sectandae uiae tuae multa expertus,\nmulta edoctus mihi uidebatur: et uere sic erat. unde mihi\nut proferret uolebam conferenti secum aestus meos, quis esset\naptus modus sic affecto, ut ego eram, ad ambulandum in uia tua.\nVidebam enim plenam ecclesiam, et alius sic ibat, alius\nautem sic. mihi autem displicebat, quod agebam in saeculo,\net oneri mihi erat ualde non iam inflammantibus cupiditatibus,\nut solebant, spe honoris et pecuniae ad tolerandam illam seruitutem\ntam grauem. iam enim me illa non delectabant prae\ndulcedine tua et decore domus tuae, quam dilexi, sed adhuc\ntenaciter alligabar ex femina, nec me prohibebat apostolus\nconiugari, quamuis exhortaretur ad melius maxime uolens\nomnes homines sic esse, ut ipse erat. sed ego infirmior eligebam\nmolliorem locum et propter hoc unum uoluebar in\nceteris languidus et tabescens curis marcidis, quod et in aliis\nrebus, quas nolebam pati, congruere cogebar uitae coniugali,\ncui deditus obstringebar. audieram ex ore ueritatis esse spadones,\nqui se ipsos absciderunt propter regnum caelorum;\nsed, qui potest, inquit, capere, capiat. uani\nsunt certe omnes homines, quibus non inest dei scientia,\nnec de his, quae uidentur bona, potuerunt inuenire\neum qui est. at ego iam non eram in illa uanitate;\ntranscenderam eam et contestante uniuersa creatura inueneram\nte creatorem nostrum et uerbum tuum apud te deum,\ntecumque unum deum, per quod creasti omnia. et est aliud\ngenus inpiorum, qui cognoscentes deum non sicut deum\nglorificauerunt aut gratias egerunt. in hoc quoque in-\\'\ncideram, et dextera tua suscepit me et inde ablatum\n\n\n\n\n\n\nposuisti, ubi conualescerem, quia dixisti homini: ecce pietas\nest sapientia et: noli uelle uideri sapiens, quoniam dicentes\nse esse sapientes stulti facti sunt. et inueneram\niam bonam margaritam, et uenditis omnibus, quae haberem,\nemenda erat, et dubitabam.\nPerrexi ergo ad Simplicianum, patrem in accipienda\ngratia tunc episcopi Ambrosii et quem uere ut patrem diligebat.\nnarraui ei circuitus erroris mei. ubi autem conmemoraui\nlegisse me quosdam libros Platonicorum, quos Victorinus\nquondam rhetor urbis Romae, quem christianum defunctum\nesse audieram, in latinam linguam transtulisset, gratulatus\nest mihi, quod non in aliorum philosophorum scripta incidissem\nplena fallaciarum et deceptionum secundum elementa\nhuius mundi, in istis autem omnibus modis insinuari deum\net eius uerbum. deinde, ut me exhortaretur ad humilitatem\nChristi sapientibus absconditam et reuelatam paruulis, Victorinum\nipsum recordatus est, quem, Romae cum esset, familiarissime\nnouerat, deque illo mihi narrauit quod non silebo.\nhabet enim magnam laudem gratiae tuae confitendam tibi,\nquemadmodum ille doctissimus senex et omnium liberalium\ndoctrinarum peritissimus quique philosophorum tam multa legerat\net diiudicauerat, doctor tot nobilium senatorum, qui\netiam ob insigne praeclari magisterii, quod ciues huius mundi\neximium putant, statuam Romano foro meruerat et acceperat,\n\n\n\n\n\n\n\n\nusque ad illam aetatem venerator idolorum sacrorumque sacrilegorum 1oparticeps, quibus tunc tota fere Romana nobilitas inflata spirabat prodigia iam et omnigenum deum monstra et Anubem latratorem, quae aliquando\n\ncontra Neptunum et Venerem contraque Minervam\n\ntela tenuerant et a se victis iam Roma supplicabat, quae iste senex Victorinus tot annos ore terricrepo defensitaverat, non erubuerit esse puer Christi tui et infans fontis tui subiecto collo ad humilitatis iugum et edomita fronte ad crucis opprobrium.\nO domine, domine, qui inclinasti caelos et descendisti, tetigisti montes et fumigaverunt, quibus modis te insinuasti illi pectori? legebat, sicut ait Simplicianus, sanctam scripturam omnesque christianas litteras investigabat studiosissime et perscrutabatur et dicebat Simpliciano non palam, sed secretius et familiarius: \"noveris iam me esse christianum\". et respondebat ille: „non credam nec deputabo te inter christianos, nisi in ecclesia Christi videro\". ille autem inridebat dicens: „ergo parietes faciunt christianos?\"\n\net hoc saepe dicebat, iam se esse christianum, et Simplicianus illud saepe respondebat et saepe ab illo parietum inrisio repetebatur. amicos enim suos reverebatur offendere, superbos daemonicolas, quorum ex culmine\n\n\n\n.\n\n\n\n\nculmine Babylonicae dignitatis quasi ex cedris Libani, quas\nnondum contriuerat dominus, grauiter ruituras in se inimicitias\narbitrabatur. sed posteaquam legendo et inhiando hausit firmitatem\ntimuitque negari a Christo coram angelis sanctis, si eum\ntimeret coram hominibus confiteri, reusque sibi magni criminis\nadparuit erubescendo de sacramentis humilitatis uerbi tui et\nnon erubescendo de sacris sacrilegis superborum daemoniorum,\nquae imitator superbus acceperat, depuduit uanitati et erubuit\nueritati subitoque et inopinatus ait Simpliciano, ut ipse narrato:\n\"eamus in ecclesiam: Christianus nolo fieri\". at ille non\nse capiens laetitia perrexit cum eo. ubi autem imbutus est\nprimis instructionis sacramentis, non multo post nomen dedit,\nut per baptismum regeneraretur mirante Roma, gaudente ecclesia.\nsuperbi uidebant et irascebantur, dentibus suis stridebant et\ntabescebant: seruo autem tuo dominus deus erat spes eius\net non respiciebat in uanitates et insanias mendaces.\nDenique ut uentum est ad horam profitendae fidei, quae\nuerbis certis conceptis retentisque memoriter de loco eminentiore\nin conspectu populi fidelis Romae reddi solet ab eis, qui\naccessuri sunt ad gratiam tuam, oblatum esse dicebat Victorino\na presbyteris, ut secretius redderet, sicut nonnullis, qui\nuerecundia trepidaturi uidebantur, offerri mos erat; illum autem\n\n\n\n\n\n\n\n\n\nmaluisse salutem suam in conspectu sanctae multitudinis profiteri.\nnon enim erat salus, quam docebat, in rhetorica et\ntamen eam publice professus erat. quanto minus ergo uereri\ndebuit mansuetum gregem tuum pronuntians uerbum tuum,\nqui non uerebatur in uerbis suis turbas insanorum? itaque\nubi ascendit, ut redderet, omnes sibimet inuicem, quisque ut\neum nouerat, instrepuerunt nomen strepitu gratulationis. quis\nautem ibi non eum nouerat? et sonuit presso sonitu per ora\ncunctorum conlaetantium: \"Victorinus, Victorinus\". cito sonuerunt\nexultatione, quia uidebant eum, et cito siluerunt intentione,\nut audirent eum. pronuntiauit ille fidem ueracem praeclara\nfiducia, et uolebant eum omnes rapere intro in cor suum.\net rapiebant amando et gaudendo: hae rapientium manus erant.\nDeus bone, quid agitur in homine, ut plus gaudeat de\nsalute desperatae animae et de maiore periculo liberatae, quam\nsi spes ei semper affuisset aut periculum minus fuisset? etenim\ntu quoque, misericors pater, plus gaudes de uno paenitente\nquam de nonaginta nouem iustis, quibus non opus\nest paenitentia. et nos cum magna iucunditate audimus,\ncum audimus quam exsultantibus pastoris umeris reportetur\nouis, quae errauerat, et drachma referatur in thesauros tuos\n\n\n\n\n\n\nconlaetantibus uicinis mulieri, quae inuenit, et lacrimas excutit\ngaudium sollemnitatis domus tuae, cum legitur in domo tua\nde minore filio tuo, quoniam mortuus fuerat et reuixit,\nperierat et inuentus est. gaudes quippe in nobis et in\nangelis tuis sancta caritate sanctis. nam tu semper idem, quia\nea quae non semper nec eodem modo sunt eodem modo semper\nnosti omnia.\nQuid ergo agitur in anima, cum amplius delectatur inuentis\naut redditis rebus, quas diligit, quam si eas semper habuisset?\ncontestantur enim et cetera et plena sunt omnia testimoniis\nclamantibus: \"ita est\". triumphat uictor imperator et non\nuicisset, nisi pugnauisset, et quanto maius periculum fuit in\nproelio, tanto est gaudium maius in triumpho. iactat tempestas\nnauigantes minaturque naufragium; omnes futura morte\npallescunt: tranquillatur caelum et mare, et exultant nimis,\nquoniam timuerunt nimis. aeger est carus et uena eius malum\nrenuntiat; omnes, qui eum saluum cupiunt, aegrotant\nsimul animo: fit ei recte et nondum ambulat pristinis uiribus,\net fit iam tale gaudium, quale non fuit, cum antea saluus et\nfortis ambularet. easque ipsas uoluptates humanae uitae etiam\nnon inopinatis et praeter uoluntatem inruentibus, sed institutis\net uoluntariis molestiis homines adquirunt. edendi et bibendi\nuoluptas nulla est, nisi praecedat esuriendi et sitiendi molestia.\net ebriosi quaedam salsiuscula comedunt, quo fiat molestus\nardor, quem dum exstinguit potatio, fit delectatio. et institutum\nest, ut iam pactae sponsae non tradantur statim, ne uile habeat\nmaritus datam, quam non suspirauerit sponsus dilatam.\nHoc in turpi et exsecranda laetitia, hoc in ea quae concessa\net licita est, hoc in ipsa sincerissima honestate amicitiae, hoc\nin eo qui mortuus erat et reuixit, perierat et inuentus\nest: ubique maius gaudium molestia maiore praeceditur. quid\nest hoc, domine deus meus, cum tu aeternum tibi, tu ipse sis\ngaudium, et quaedam de te circa te semper gaudeant? quid\nest, quod haec rerum pars alternat defectu et profectu, offensionibus\net conciliationibus? an is est modus earum et tantum\ndedisti eis, cum a summis caelorum usque ad ima terrarum,\nab initio usque in finem saeculorum, ab angelo usque ad uermiculum,\na motu primo usque ad extremum omnia genera\nbonorum et omnia iusta opera tua suis quaeque sedibus locaresl\net suis quaeque temporibus ageres? ei mihi, quam excelsus j\nes in excelsis et quam profundus in profundis! et nusquam\nrecedis, et uix redimus ad te.\nAge, domine, fac excita et reuoca nos, accende et rape,\nfragra, dulcesce: amemus, curramus. nonne multi ex profun- 1\ndiore tartaro caecitatis quam Victorinus redeunt ad te et accedunt\net inluminantur recipientes lumen, quod si qui recipiunt,\naccipiunt a te potestatem, ut filii tui fiant? sed si minus noti\nsunt populis, minus de illis gaudent etiam qui nouerunt eos.\nquando enim cum multis gaudetur, et in singulis uberius est\ngaudium, quia feruefaciunt se et inflammantur ex alterutro.\ndeinde, quod multis noti, multis sunt auctoritati ad salutem 1\net multis praeeunt secuturis, ideoque multum de illis et qui\n\n\n\n\n\n\neos praecesserunt laetantur, quia non de solis laetantur. absit\nenim, ut in tabernaculo tuo prae pauperibus accipiantur personae\ndiuitum aut prae ignobilibus nobiles, quando potius infirma\nmundi elegisti, ut confunderes fortia, et ignobilia\nhuius mundi elegisti et contemtibilia et ea quae\nnon sunt, tamquam sint, ut ea quae sunt euacuares.\net tamen idem ipse minimus apostolorum tuorum, per cuius\nlinguam tua ista uerba sonuisti, cum Paulus pro consule\nper eius militiam debellata superbia sub lene iugum Christi\ntui missus esset regis magni prouincialis effectus, ipse quoque\nex priore Saulo Paulus uocari amauit ob tam magnae insigne\nuictoriae. plus enim hostis uincitur in eo, quem plus tenet et\nde quo plures tenet. plus autem superbos tenet nomine\nnobilitatis et de his plures nomine auctoritatis. quanto igitur\ngratius cogitabatur Victorini pectus, quod tam inexpugnabile\nreceptaculum diabolus obtinuerat, Victorini lingua, quo telo\ngrandi et acuto multos peremerat, abundantius exultare oportuit\nfilios tuos, quia rex noster alligauit fortem, et uidebant\nuasa eius erepta mundari et aptari in honorem tuum et fieri\nutilia domino ad omne opus bonum.\nSed ubi mihi homo tuus Simplicianus de Victorino ista\nnarrauit, exarsi ad imitandum: ad hoc enim et ille narrauerat.\n\n\n\n\n\n\n\n\n\n\nposteaquam uero et illud addidit, quod imperatoris Iuliani temporibus\nlege data prohibiti sunt christiani docere litteraturam\net oratoriam — quam legem ille amplexus loquacem scholam\ndeserere maluit quam uerbum tuum, quo linguas infantium\nfacis disertas — non mihi fortior quam felicior uisus est, quia\ninuenit occasionem uacandi tibi. cui rei ego suspirabam ligatus\nnon ferro alieno, sed mea ferrea uoluntate. uelle meum tenebat\ninimicus et inde mihi catenam fecerat et constrinxerat me.\nquippe uoluntate peruersa facta est libido, et dum seruitur\nlibidini, facta est consuetudo, et dum consuetudini non resistitur,\nfacta est necessitas. quibus quasi ansulis sibimet innexis —\nunde catenam appellaui — tenebat me obstrictum dura seruitus.\nuoluntas autem noua, quae mihi esse coeperat, ut te gratis\ncolere fruique te uellem, deus, sola certa iucunditas, nondum\nerat idonea ad superandam priorem uetustate roboratam. ita\nduae uoluntates meae, una uetus, alia noua, illa carnalis, illa\nspiritalis, confligebant inter se atque discordando dissipabant\nanimam meam.\nSic intellegebam me ipso experimento id quod legeram, quomodo\ncaro concupisceret aduersus spiritum et spiritus\naduersus carnem, ego quidem in utroque, sed magis ego\nin eo, quod in me approbabam quam in eo, quod in me improbabam.\nibi enim magis iam non ego, quia ex magna parte\nid patiebar inuitus quam faciebam nolens. sed tamen consuetudo\naduersus me pugnacior ex me facta erat, quoniam\nnolens quo nollem perueneram. et quis iure contradiceret,\n\n\n\n\n\n\ncum peccantem iusta poena sequeretur? et non erat iam illa\nexcusatio, qua uideri mihi solebam propterea me nondum contemto\nsaeculo seruire tibi, quia incerta mihi esset perceptio\nueritatis: iam enim et ipsa certa erat. ego autem adhuc\nterra obligatus militare tibi recusabam et inpedimentis omnibus\nsic timebam expediri, quemadmodum inpediri timendum est.\nIta sarcina saeculi, uelut somno assolet, dulciter premebar,\net cogitationes, quibus meditabar in te, similes erant conatibus\nexpergisci uolentium, qui tamen superati soporis altitudine\nremerguntur. et sicut nemo est, qui dormire semper uelit,\nomniumque sano iudicio uigilare praestat. differt tamen plerumque\nhomo somnum excutere, cum grauis torpor in membris\nest, eumque iam displicentem carpit libentius, quamuis\nsurgendi tempus aduenerit: ita certum habebam esse melius\ntuae caritati me dedere quam meae cupiditati cedere; sed\nillud placebat et uincebat, hoc libebat et uinciebat. non enim\nerat quod tibi responderem dicenti mihi : surge qui dormis\net exsurge a mortuis, et inluminabit te Christus, et\nundique ostendenti uera te dicere, non erat omnino, quid responderem\nueritate conuictus, nisi tantum uerba lenta et somnolenta:\n\"modo\", \"ecce modo\", \"sine paululum\". sed \"modo\net modo\" non habebat modum et \"sine paululum\" in longum\nibat. frustra condelectabatur legi tuae secundum\n\n\n\n\n\n\n\n\ninteriorem hominem, eum alia lex in membris meis repugnaret\nlegi mentis meae et captiuum me duceret in lege peccati,\nquae in membris meis erat. lex enim peccati est\nuiolentia consuetudinis, qua trahitur et tenetur etiam inuitus\nanimus eo merito, quo in eam uolens inlabitur. miserum ergo\nme quis liberaret de corpore mortis huius nisi gratia\ntua per Iesum Christum, dominum nostrum?\nEt de uinculo quidem desiderii concubitus, quo artissimo\ntenebar, et saecularium negotiorum seruitute quemadmodum\nexemeris narrabo et confitebor nomini tuo, domine, adiutor\nmeus et redemptor meus. agebam solita crescente anxitudine\net cotidie suspirabam tibi, frequentabam ecclesiam tuam,\nquantum uacabat ab eis negotiis, sub quorum pondere gemebam.\nmecum erat Alypius otiosus ab opere iuris peritorum\npost assessionem tertiam, expectans, quibus iterum consilia\nuenderet, sicut ego uendebam dicendi facultatem, si qua docendo\npraestari potest. Nebridius autem amicitiae nostrae cesserat,\nut omnium nostrum familiarissimo Yerecundo, Mediolanensi\net ciui et grammatico, subdoceret, uehementer desideranti\net familiaritatis iure flagitanti de numero nostro fidele\nadiutorium, quo indigebat nimis. non itaque Nebridium cupiditas\nconmodorum eo traxit — maiora enim posset, si uellet,\nde litteris agere — sed officio beniuolentiae petitionem nostram\ncontemnere noluit amicus dulcissimus et mitissimus. agebat\nautem illud prudentissime cauens innotescere personis\n\n\n\n\n\n\nsecundum hoc saeculum maioribus, deuitans in eis omnem inquietudinem\nanimi, quem uolebat habere liberum et quam multis\nposset horis feriatum ad quaerendum aliquid uel legendum uel\naudiendum de sapientia.\nQuodam igitur die — non recolo causam, qua erat absens Nebridius\n— cum ecce ad nos domum uenit ad me et Alypium\nPonticianus quidam, ciuis noster, in quantum Afer, praeclare\nin palatio militans: nescio quid a nobis uolebat. et consedimus,\nut conloqueremur. et forte supra mensam lusoriam,\nquae ante nos erat, adtendit codicem: tulit, aperuit, inuenit\napostolum Paulum, inopinate sane; putauerat enim aliquid de\nlibris, quorum professio me conterebat. tum uero arridens\nmeque intuens gratulatorie miratus est, quod eas et solas prae\noculis meis litteras repente conperisset. Christianus quippe et\nfidelis erat et saepe tibi, deo nostro, prosternebatur in ecclesia\ncrebris et diuturnis orationibus. cui ego cum indicassem illis\nme scripturis curam maximam inpendere, ortus est sermo ipso\nnarrante de Antonio Aegyptio monacho, cuius nomen excellenter\nclarebat apud seruos tuos, nos autem usque in illam\nhoram latebat. quod ille ubi conperit, inmoratus est in eo\nsermone insinuans tantum uirum ignorantibus et admirans\neandem nostram ignorantiam. stupebamus autem audientes\ntam recenti memoria et prope nostris temporibus testatissima\nmirabilia tua in fide recta et catholica ecclesia. omnes mirabamur,\net nos, quia tam magna erant, et ille, quia inaudita\nnobis erant.\nInde sermo eius deuolutus est ad monasteriorum greges et\nmores suaueolentiae tuae et ubera deserta heremi, quorum nos\nnihil sciebamus. et erat monasterium Mediolanii plenum bonis\nfratribus extra urbis moenia sub Ambrosio nutritore, et non\nnoueramus. pertendebat ille et loquebatur adhuc, et nos intenti\ntacebamus. unde incidit, ut diceret nescio quando se et\ntres alios contubernales suos, nimirum apud Treueros, cum\nimperator pomeridiano circensium spectaculo teneretur, exisse\ndeambulatum in hortos muris contiguos atque illic, ut forte\ncombinati spatiabantur, unum secum seorsum et alios duos\nitidem seorsum pariterque digressos; sed illos uagabundos inruisse\nin quandam casam, ubi habitabant quidam serui tui\nspiritu pauperes, qualium est regnum caelorum, et inuenisse\nibi codicem, in quo scripta erat uita Antonii. quamlegere\ncoepit unus eorum et mirari et accendi et inter legendum\nmeditari arripere talem uitam et relicta militia saeculari\nseruire tibi. erant autem ex eis, quos dicunt agentes in rebus.\ntum subito repletus amore sancto et sobrio pudore iratus sibi\nconiecit oculos in amicum et ait illi: \"dic, quaeso te, omnibus\nistis laboribus nostris quo ambimus peruenire? quid quaerimus?\ncuius rei causa militamus? maiorne esse poterit spes\nnostra in palatio, quam ut amici imperatoris simus? et ibi\nquid non fragile plenumque periculis? et per quot pericula\nperuenitur ad grandius periculum? et quando istuc erit?\n\n\n\n\n\n\namicus autem dei, si noluero, ecce nunc fio\". dixit hoc et turbidus\nparturitione nouae uitae reddidit oculos paginis: et legebat\net mutabatur intus, ubi tu uidebas, et exuebatur mundo\nmens eius, ut mox apparuit. namque dum legit et noluit\nfluctus cordis sui, infremuit aliquando et discreuit decreuitque\nmeliora iamque tuus ait amico suo: \"ego iam abrupi me ab\nilla spe nostra et deo seruire statui et hoc ex hac hora, in\nhoc loco aggredior. te si piget imitari, noli aduersari\". respondit\nille adhaerere se socium tantae mercedis tantaeque\nmilitiae. et ambo iam tui aedificabant turrem sumptu idoneo\nrelinquendi omnia sua et sequendi te. tum Ponticianus et qui\ncum eo per alias horti partes deambulabant, quaerentes eos\ndeuenerunt in eundem locum et inuenientes admonuerunt, ut\nredirent, quod iam declinasset dies. at illi narrato placito et\nproposito suo, quoque modo in eis talis uoluntas orta est atque\nfirmata petiuerunt, ne sibi molesti essent, si adiungi recusarent.\nisti autem nihil mutati a pristinis fleuerunt se tamen,\nut dicebat, atque illis pie congratulati sunt et conmendauerunt\nse orationibus eorum et trahentes cor in terra abierunt in palatium,\nilli autem affigentes cor caelo manserunt in casa. et\nhabebant ambo sponsas: quae posteaquam hoc audierunt, dicauerunt\netiam ipsae uirginitatem tibi.\nNarrabat haec Ponticianus. tu autem, domine, inter\nuerba eius retorquebus me ad me ipsum, auferens me a dorso\nmeo, ubi me posueram, dum nollem me adtendere, et constituebas\nme ante faciem meam, ut uiderem, quam turpis\nessem, quam distortus et sordidus, maculosus et ulcerosus.\net uidebam et horrebam, et quo a me fugerem non erat. et\nsi conabar a me auertere aspectum, narrabat ille quod narrabat,\net tu me rursus opponebus mihi et inpingebus me in\noculos meos, ut inuenirem iniquitatem et odissem. noueram\neam, sed dissimulabam et cohibebam et obliuiscebar.\nTunc uero quanto ardentius amabam illos, de quibus audie- bam salubres affectus, quod se totos tibi sanandos dederant,\ntanto exsecrabilius me conparatum eis oderam. quoniam multi\nmei anni mecum effluxerant — forte duodecim anni — ex quo\nab undeuicensimo anno aetatis meae lecto Ciceronis Hortensio\nexcitatus eram studio sapientiae et differebam contemta felicitate\nterrena ad eam inuestigandam uacare, cuius non inuentio,\nsed uel sola inquisitio iam praeponenda erat etiam\ninuentis thesauris regnisque gentium et ad nutum circumfluentibus\ncorporis uoluptatibus. at ego adulescens miser ualde,\nmiserior in exordio ipsius adulescentiae, etiam petieram a te\ncastitatem et dixeram: \"da mihi castitatem et continentiam, sed\nnoli modo\". timebam enim, ne me cito exaudires et cito\n\n\n\n\n\n\nsanares a morbo concupiscentiae, quem malebam expleri quam\nexstingui. et ieram per uias prauas superstitione sacrilega,\nnon quidem certus in ea, sed quasi praeponens eam ceteris,\nquae non pie quaerebam, sed inimice oppugnabam.\nEt putaueram me propterea differre de die in diem contemta\nspe saeculi te solum sequi, quia non mihi apparebat\ncertum aliquid, quo dirigerem cursum meum. et uenerat dies,\nquo nudarer mihi et increparet in me conscientia mea: \"ubi\nest lingua mea? nempe tu dicebas propter incertum uerum\nnolle te abicere sarcinam uanitatis. ecce iam certum est, et\nilla te adhuc premit umerisque liberioribus pinnas recipiunt,\nqui neque ita in quaerendo adtriti sunt nec decennio et amplius\nista meditati\". ita rodebar intus et confundebar pudore\nhorribili uehementer, cum Ponticianus talia loqueretur. terminato\nautem sermone et causa, qua uenerat, abiit ille, et ego\nad me. quae non in me dixi? quibus sententiarum uerberibus\nnon flagellaui animam meam, ut sequeretur me conantem\npost te ire? et renitebatur, recusabat et non se excusabat.\nconsumpta erant et conuicta argumenta omnia: remanserat\nmuta trepidatio et quasi mortem formidabat restringi a fluxu\nconsuetudinis, quo tabescebat in mortem.\nTum in illa grandi rixa interioris domus meae, quam\nfortiter excitaueram cum anima mea in cubiculo nostro, corde\n\n\n\n\n\n\nmeo, tam uultu quam mente turbatus inuado Alypium, exclamo:\n\"quid patimur? quid est hoc, quod audisti? surgunt\nindocti et caelum rapiunt, et nos cum doctrinis nostris ecce\nubi uolutamur in carne et sanguine! an quia praecesserunt,\npudet sequi et non pudet nec saltem sequi?\" dixi nescio qua\ntalia, et abripuit me ab illo aestus meus, cum taceret attonitus\nme intuens. neque enim solita sonabam. plus loquebantur\nanimum meum frons, genae, oculi, color, modus uocis quam\nuerba, quae promebam. hortulus quidam erat hospitii nostri,\nquo nos utebamur sicut tota domo: nam hospes ibi non habitabat,\ndominus domus. illuc me abstulerat tumultus pectoris,\nubi nemo impediret ardentem litem, quam mecum aggressus\neram, donec exiret qua tu sciebas, ego autem non: sed tantum\ninsanibam salubriter et moriebar uitaliter, gnarus, quid\nmali essem, et ignarus, quid boni post paululum futurus essem.\nabscessi ergo in hortum et Alypius pedem post pedem. neque\nenim secretum meum non erat, ubi ille aderat. et quando\nme sic affectum desereret? sedimus quantum potuimus remoti\nab aedibus. ego fremebam spiritu indignans indignatione turbulentissima,\nquod non irem in placitum et pactum tecum,\ndeus meus, in quod eundum esse omnia ossa mea clamabant\net in caelum tollebant laudibus: et non illuc ibatur\n\n\n\n\n\n\nnauibus aut quadrigis aut pedibus, quantum saltem de domo\nin eum locum ieram, ubi sedebamus. nam non solum ire\nuerum etiam peruenire illuc nihil erat aliud quam uelle ire,\nsed uelle fortiter et integre, non semisauciam hac atque hac\nuersare et iactare uoluntatem parte adsurgente cum alia parte\ncadente luctantem.\nDenique tam multa faciebam corpore in ipsis cunctationis\naestibus, quae aliquando nolunt homines et non ualent, si aut\nipsa membra non habeant aut ea uel conligata uinculis uel .\nresoluta languore uel quoquo modo impedita sint. si uulsi\ncapillum, si percussi frontem, si consertis digitis amplexatus\nsum genu, quia uolui, feci. potui autem uelle et non facere,\nsi mobilitas membrorum non obsequeretur. tam multa ergo\nfeci, ubi non hoc erat uelle quod posse: et non faciebam,\nquod et inconparabili affectu amplius mihi placebat et mox,\nut uellem, possem, quia mox, ut uellem, utique uellem. ibi\nenim facultas ea, quae uoluntas, et ipsum uelle iam facere\nerat; et tamen non fiebat, faciliusque obtemperabat corpus\ntenuissimae uoluntati animae, ut ad nutum membra mouerentur,\nquam ipsa sibi anima ad uoluntatem suam magnam\nin sola uoluntate perficiendam.\nYnde hoc monstrum? et quare istuc? luceat misericordia\n\ntua, et interrogem, si forte mihi respondere possint\nlatebrae poenarum hominum et tenebrosissimae contritiones\n216 filiorum Adam. unde hoc monstrum? et quare istuc? imperat\n\n\n\n\nanimus corpori, et paretur statim: imperat animus sibi, et resistitur.\nimperat animus, ut moueatur manus, et tanta est\nfacilitas, ut uix a seruitio discernatur imperium: et animus\nanimus est, manus autem corpus est. imperat animus, ut uelit\nanimus, nec alter est nec facit tamen. unde hoc monstrum?\net quare istuc? imperat, inquam, ut uelit, qui non imperaret,\nnisi uellet, et non facit quod imperat. sed non ex toto uult:\nnon ergo ex toto imperat. nam in tantum imperat, in quan-\n- tum uult, et in tantum non fit quod imperat, in quantum non\nuult, quoniam uoluntas imperat, ut sit uoluntas, nec alia, sed\nipsa. non itaque plena imperat; ideo non est quod imperat.\nnam si plena esset, nec imperaret ut esset, quia iam esset.\nnon igitur monstrum partim uelle, partim nolle, sed aegritudo\nanimi est, quia non totus assurgit ueritate subleuatus, consuetudine\npraegrauatus. et ideo sunt duae uoluntates, quia\nuna earum tota non est et hoc adest alteri, quod deest alteri.\nPereant a facie tua, deus, sicuti pereunt, uaniloqui\net mentis seductores, qui cum duas uoluntates in deliberando\nanimaduerterint, duas naturas duarum mentium esse\nasseuerant, unam bonam, alteram malam. ipsi uere mali sunt,\ncum ista mala sentiunt, et idem ipsi boni erunt, si uera senserint\nuerisque consenserint, ut dicat eis apostolus tuus: fuistis\naliquando tenebrae, nunc autem lux in domino. illi\nenim dum uolunt esse lux non in domino, sed in se ipsis,\nputando animae naturam hoc esse, quod deus est, ita facti\n\n\n\n\n\n\nsunt densiores tenebrae, quoniam longius a te recesserunt horrenda\narrogantia, a te, uero lumine inluminante omnem hominem\nuenientem in hunc mundum. adtendite, quid\ndicatis, et erubescite et accedite ad eum et inluminamini,\net uultus uestri non erubescent. ego cum deliberabam,\nut seruirem domino deo meo, sicut diu disposueram, ego eram,\nqui uolebam, ego, qui nolebam; ego eram. nec plene uolebam\nnec plene nolebam. ideo mecum contendebam et dissipabar a\nme ipso, et ipsa dissipatio me inuito quidem fiebat, nec tamen\nostendebat naturam mentis alienae, sed poenam meae. et ideo\nnon iam ego operabar illam, sed quod habitat in me peccatum\nde supplicio liberioris peccati, quia eram filius Adam.\nNam si tot sunt contrariae naturae, quot uoluntates sibi\nresistunt, non iam duae, sed plures erunt. si deliberet quisquam,\nutrum ad conuenticulum eorum pergat an ad theatrum,\nclamant isti: \"ecce duae naturae, una bona hac ducit, altera\nmala illae redducit. nam unde ista cunctatio sibimet aduersantium\nuoluntatum?\" ego autem dico ambas malas, et quae\nad illos ducit et quae ad theatrum redducit. sed non credunt\nnisi bonam esse, qua itur ad eos. quid? si ergo quisquam\nnoster deliberet et secum altercantibus duabus uoluntatibus\nfluctuet, utrum ad theatrum pergat an ad ecclesiam nostram,\nnonne et isti quid respondeant fluctuabunt? aut enim\n\n\n\n\n\n\nfatebuntur, quod nolunt, bona uoluntate pergi in ecclesiam nostram,\nsicut in eam pergunt qui sacramentis eius imbuti sunt atque\ndetinentur, aut duas malas naturas et duas malas mentes in\nuno homine confligere putabunt, et non erit uerum quod solent\ndicere, unam bonam, alteram malam, aut conuertentur ad uerum\net non negabunt, cum quisque deliberat, animam unam diuersis\nuoluntatibus aestuare.\nIam ergo non dicant, cum duas uoluntates in homine uno\naduersari sibi sentiunt, duas contrarias mentes de duabus contrariis\nsubstantiis et de duobus contrariis principiis contendere,\nunam bonam, alteram malam. nam tu, deus uerax, inprobas\neos et redarguis atque conuincis eos, sicut in utraque mala\nuoluntate, cum quisque deliberat, utrum hominem ueneno\ninterimat an ferro, utrum fundum alienum illum an illum\ninuadat, quando utrumque non potest, utrum emat uoluptatem\nluxuria an pecuniam seruet auaritia, utrum ad circum\npergat an ad theatrum, si uno die utrumque exhibeatur; addo\netiam tertium, an ad furtum de domo aliena, si subest occasio;\naddo et quartum, an ad conmittendum adulterium, si et inde\nsimul facultas aperitur, si omnia concurrant in unum articulum\ntemporis pariterque cupiuntur omnia, quae simul agi nequeunt:\ndiscerpunt enim animum sibimet aduersantibus quattuor uoluntatibus\nuel etiam pluribus in tanta copia rerum, quae appetuntur,\nnec tamen tantam multitudinem diuersarum substantiarum\nsolent dicere. ita et in bonis uoluntatibus. nam quaero ab eis,\nutrum bonum sit delectari lectione apostoli et utrum bonum sit\n\n\n\n\ndelectari psalmo sobrio et utram bonum sit euangelium disserere.\nrespondebunt ad singula: \"bonum.\" quid? si ergo pariter\ndelectent omnia simulque uno tempore, nonne diuersae uoluntates\ndistendunt cor hominis, dum deliberatur, quid potissimum\narripiamus? et omnes bonae sunt et certant secum, donec eligatur\nunum, quo feriatur tota uoluntas una, quae in plures diuidebatur.\nita etiam, cum aeternitas delectat superius et temporalis\nboni uoluptas retentat inferius, eadem anima est non tota uoluntate\nillud aut hoc uolens et ideo discerpitur graui molestia, dum\nillud ueritate praeponit, hoc familiaritate non ponit.\nSic aegrotabam et excruciabar accusans memet ipsum\nsolito acerbius nimis ac uoluens et uersans me in uinculo meo,\ndonec abrumperetur totum, quo iam exiguo tenebar. sed tenebar\ntamen. et instabus tamen in occultis meis, domine, seuera misericordia\nflagella ingeminans timoris et pudoris, ne rursus cessarem\net non abrumperetur id ipsum exiguum et tenue, quod\nremanserat, et reualesceret iterum et me robustius alligaret.\ndicebam enim apud me intus: \"ecce modo fiat, modo fiat,\" et\ncum uerbo iam ibam in placitum. iam paene faciebam et non\nfaciebam nec relabebar tamen in pristina, sed de proximo stabam\net respirabam. et item conabar et paulo minus ibi eram et paulo\nminus, iam iamque adtingebam et tenebam: et non ibi eram\nnec adtingebam nec tenebam, haesitans mori morti et uitae\nuiuere, plusque in me ualebat inolitum, quam melius insolitum,\n\n\n\n\npunctumque ipsum temporis, quo aliud futurus eram, quanta\npropius admouebatur, tanto ampliorem incutiebat horrorem;\nsed non recutiebat retro nec auertebat, sed suspendebat.\nRetinebant nugae nugarum et uanitates uanitantium, antiquae\namicae meae, et succutiebant uestem meam carneam et submurmurabant:\n\"dimittisne nos?\" et \"a momento isto non erimus\ntecum ultra in aeternum\" et \"a momento isto non tibi licebit\nhoc et illud ultra in aeternum\". et quae suggerebant in eo,\nquod dixi \"hoc et illud,\" quae suggerebant, deus meus? auertat\nab anima serui tui misericordia tua! quas sordes suggerebant,\nquae dedecora! et audiebam eas iam longe minus quam dimidius,\nnon tamquam libere contradicentes eundo in obuiam, sed uelut\na dorso mussitantes et discedentem quasi furtim uellicantes, ut\nrespicerem. retardabant tamen cunctantem me abripere atque\nexcutere ab eis et transilire quo uocabar, cum diceret mihi\nconsuetudo uiolenta: \"putas sine istis poteris?\"\nSed iam tepidissime hoc dicebat. aperiebatur enim ab ea\nparte, qua intenderam faciem et quo transire trepidabam, casta\ndignitas continentiae, serena et non dissolute hilaris, honeste\nblandiens, ut uenirem neque dubitarem, et extendens ad me\nsuscipiendum et amplectendum pias manus plenas gregibus\nbonorum exemplorum. ibi tot pueri et puellae, ibi iuuentus\n\n\n\n\n\n\nmulta et omnis aetas et graues uiduae et uirgines anus, et in\nomnibus ipsa continentia nequaquam sterilis, sed fecunda mater\nfiliorum, gaudiorum de marito te, domine. et inridebat me inrisione\nhortatoria, quasi diceret: \"tu non poteris quod isti, quod\nistae? an uero isti et istae in se ipsis possunt ac non in domino\ndeo suo? dominus deus eorum me dedit eis. quid in te\nstas et non in te stas? proice te in eum, noli metuere; non\nse subtrahet, ut cadas: proice te securus, excipiet et sanabit te.\"\net erubescebam nimis, quia illarum nugarum murmura adhuc\naudiebam, et cunctabundus pendebam. et rursus illa, quasi\ndiceret: \"obsurdesce aduersus inmunda illa membra tua, ut\nmortificentur. narrant tibi delectationes, sed non sicut\nlex domini dei tui.\" ista controuersia in corde meo non nisi\nde me ipso aduersus me ipsum. at Alypius affixus lateri meo\ninusitati motus mei exitum tacitus opperiebatur.\nVbi uero a fundo arcano alta consideratio traxit et congessit\ntotam miseriam meam in conspectu cordis mei, oborta\nest procella ingens ferens ingentem imbrem lacrimarum. et\nut totum effunderem cum uocibus suis, surrexi ab Alypio — solitudo\nmihi ad negotium flendi aptior suggerebatur — et secessi\nremotius, quam ut posset mihi onerosa esse etiam eius praesentia.\nsic tunc eram, et ille sensit: nescio quid enim, puto,\n\n\n\n\n\n\n\n\n\n\ndixeram, in quo apparebat sonus uocis meae iam fletu grauidus,\net sic surrexeram. mansit ergo ille ubi sedebamus nimie stupens.\nego sub quadam fici arbore straui me nescio quomodo\net dimisi habenas lacrimis, et proruperunt flumina oculorum\nmeorum, acceptabile sacrificium tuum, et non quidem his uerbis,\nsed in hac sententia multa dixi tibi: et tu, domine, usquequo?\nusquequo, domine, irasceris in finem? ne memor\nfueris iniquitatum nostrarum antiquarum. sentiebam\nenim eis me teneri. iactabam uoces miserabiles: \"quamdiu,\nquamdiu cras et cras\\'? quare non modo? quare non hac hora\nfinis turpitudinis meae?\"\nDicebam haec et flebam amarissima contritione cordis mei.\net ecce audio uocem de diuina domo cum cantu dicentis et\ncrebro repetentis quasi pueri an puellae, nescio: \"toIIe lege,\ntolle lege\". statimque mutato uultu intentissimus cogitare coepi,\nutrumnam solerent pueri in aliquo genere ludendi cantitare tale\naliquid, nec occurrebat omnino audisse me uspiam repressoque\nimpetu lacrimarum surrexi nihil aliud interpretans diuinitus mihi\niuberi, nisi ut aperirem codicem et legerem quod primum caput\ninuenissem. audieram enim de Antonio, quod ex euangelica\nlectione, cui forte superuenerat, admonitus fuerit, tamquam sibi\ndiceretur quod legebatur: uade, uende omnia, quae habes,\nda pauperibus et habebis thesaurum in caelis; et ueni,\n\n\n\n\n\n\nsequere me, et tali oraculo confestim ad te esse conuersum.\nitaque concitus redii in eum locum, ubi sedebat Alypius: ibi\nenim posueram codicem apostoli, cum inde surrexeram. arripui,\naperui et legi in silentio capitulum, quo primum coniecti sunt\noculi mei: non in comisationibus et ebrietatibus, non\nin cubilibus et inpudicitiis, non in contentione et\naemulatione, sed induite dominum Iesum Christum\net carnis prouidentiam ne feceritis in concupiscentiis.\nnec ultra uolui legere nec opus erat. statim quippe cum fine\nhuiusce sententiae quasi luce securitatis infusa cordi meo omnes\ndubitationis tenebrae diffugerunt.\nTum interiecto aut digito aut nescio quo alio signo codicem\nclausi et tranquillo iam uultu indicaui Alypio. at ille quid in se\nageretur — quod ego nesciebam — sic indicauit. petit uidere quid\nlegissem: ostendi, et adtendit etiam ultra quam ego legeram.\net ignorabam quid sequeretur. sequebatur autem: infirmum\nuero in fide recipe. quod ille ad se rettulit mihique aperuit.\nsed tali admonitione firmatus est placitoque ac proposito bono\net congruentissimo suis moribus, quibus a me in melius iam\nolim ualde longeque distabat, sine ulla turbulenta cunctatione\nconiunctus est. inde ad matrem ingredimur, indicamus: gaudet.\nnarramus quemadmodum gestum sit: exultat et triumphat et\nbenedicebat tibi, qui potens est ultra quam petimus aut\nintellegimus facere, quia tanto amplius sibi a te concessum\n\n\n\n\n\n\n\n\nde me uidebat, quam petere solebat miserabilibus flebilibusque\ngemitibus. conuertisti enim me ad te, ut nec uxorem quaererem\nnec aliquam spem saeculi huius stans in ea regula fidei,\nin qua me ante tot annos ei reuelaueras, et conuertisti\nluctum eius in gaudium multo uberius, quam noluerat, et\nmulto carius atque castius, quam de nepotibus carnis meae\nrequirebat.\ns o domine, ego seruus tuus, ego seruus tuus et filius\nancillae tuae. disrupisti uincula mea; tibi sacrificabo\nhostiam laudis. laudet te cor meum et lingua mea, et\nomnia ossa mea dicent: domine, quis similis tibi? dicant,\net responde mihi et dic animae meae: salus tua ego\nsum. quis ego et qualis ego? quid non mali aut facta mea\naut, si non facta, dicta mea aut, si non dicta, uoluntas mea\nfuit? tu autem, domine, bonus et misericors et dextera tua\nrespiciens profunditatem mortis meae et a fundo cordis mei\n\n\n\n\n\n\nexhauriens abyssum corruptionis. et hoc erat totum nolle quod\nuolebam, et uelle quod uolebas. sed ubi erat tam annoso tempore\net de quo imo altoque secreto euocatum est in momento\nliberum arbitrium meum, quo subderem ceruicem leni iugo tuo\net umeros leni sarcinae tuae, Christe Iesu, adiutor meus et\nredemptor meus? quam suaue mihi subito factum est carere\nsuauitatibus nugarum, et quas amittere metus fuerat, iam dimittere\ngaudium erat. eiciebus enim eas a me, uera tu et summa\nsuauitas, eiciebus et intrabas pro eis omni uoluptate dulcior,\nsed non carni et sanguini, omni luce clarior, sed omni secreto\ninterior, omni honore sublimior, sed non sublimibus in\nse. iam liber erat animus meus a curis mordacibus ambiendi\net adquirendi et uolutandi atque scalpendi scabiem libidinum,\net garriebam tibi, claritati meae et diuitiis et saluti meae,\ndomino deo meo.\nEt placuit mihi in conspectu tuo non tumultuose abripere,\n\nsed leniter subtrahere ministerium linguae meae nundinis loquacitatis,\nne ulterius pueri meditantes non legem tuam,\nnon pacem tuam, sed insanias mendaces et bella forensia mercarentur\nex ore meo arma furori suo. et opportune iam paucissimi\ndies supererant ad uindemiales ferias, et statui tolerare\nillos, ut sollemniter abscederem et redemtus a te iam non\nredirem uenalis. consilium ergo nostrum erat coram te, coram\n\n\n\n\n\n\nhominibus autem nisi nostris non erat. et conuenerat inter\nuos, ne passim cuiquam effunderetur, quamquam tu nobis in\nconualle plorationis ascendentibus et cantantibus canticum\ngraduum dederas sagittas acutas et carbones uastatores\naduersus linguam subdolam uelut consulendo contradicentem\net, sicut cibum assolet, amando consumentem.\nSagittaueras tu cor nostrum caritate tua, et gestabamus uerba\ntua transfixa uisceribus et exempla seruorum tuorum, quos de\nnigris lucidos et de mortuis uiuos feceras, congesta in sinum\ncogitationis nostrae urebant et absumebant grauem torporem,\nne in ima uergeremus, et accendebant nos ualide, ut omnis ex\nlingua subdola contradictionis flatus inflammare nos acrius\nposset, non extinguere. uerum tamen quia propter nomen\ntuum, quod sanctificasti per terras, etiam laudatores utique\nhaberet uotum et propositum nostrum, iactantiae simile uidebatur\nnon opperiri tam proximum feriarum tempus, sed de\npublica professione atque ante oculos omnium sita ante discedere,\nut conuersa in factum meum ora cunctorum intuentium,\nquam uicinum uindemialium diem praeuenire noluerim, multa\ndicerent, quod quasi appetissem magnus uideri. et quo mihi\nerat istuc, ut putaretur et disputaretur de animo meo et blasphemaretur\nbonum nostrum?\nQuin etiam quod ipsa aestate litterario labori nimio pulmo\nmeus cedere coeperat et difficulter trahere suspiria\n\n\n\n\n\n\ndoloribusque pectoris testari se saucium uocemque clariorem productioremue\nrecusare, primo perturbauerat me, quia magisterii illius\nsarcinam paene iam necessitate ponere cogebat aut, si curari\net conualescere potuissem, certe intermittere. sed ubi plena\nuoluntas uacandi et uidendi, quoniam tu es dominus,\noborta mihi est atque firmata — nosti, deus meus — etiam gaudere\ncoepi, quod haec quoque suberat non mendax excusatio,\nquae offensionem hominum temperaret, qui propter liberos suos\nme liberum esse numquam uolebant. plenus igitur tali gaudio\ntolerabam illud interuallum temporis, donec decurreret — nescio\nutrum uel uiginti dies erant — sed tamen fortiter tolerabantur,\nquia recesserat cupiditas, quae mecum solebat ferre graue negotium,\net ego premendus remanseram, nisi patientia succederet.\npeccasse me in hoc quisquam seruorum tuorum, fratrum meorum,\ndixerit, quod iam pleno corde militia tua passus me fuerim uel\nuna hora sedere in cathedra mendacii. at ego non contendo.\nsed tu, domine misericordissime, nonne et hoc peccatum cum\nceteris horrendis et funereis in aqua sancta ignouisti et remisisti\nmihi?\nMacerabatur anxitudine Verecundus de isto nostro bono,\nquod propter uincula sua, quibus tenacissime tenebatur, deseri\nse nostro consortio uidebat. nondum Christianus coniuge fideli\nea tamen ipsa artiore prae ceteris conpede ab itinere, quod\naggressi eramus, retardabatur nec christianum esse alio modo se\nuelle dicebat quam illo, quo non poterat. benigne tamen obtulit,\n\n\n\n\n\n\nut, quamdiu ibi essemus, in re eius essemus. retribues illi, domine,\nin retributione iustorum, quia iam ipsam sortem retribuisti\nei. quamuis enim absentibus nobis, cum Romae iam\nessemus, corporali aegritudine correptus et in ea Christianus et\nfidelis factus ex hac uita emigrauit. ita misertus es non solum\neius sed etiam nostri, ne cogitantes egregiam erga nos amici\nhumanitatem nec eum in grege tuo numerantes dolore intolerabili\ncruciaremur. gratias tibi, deus noster, tui sumus. indicant\nhortationes et consolationes tuae: fidelis promissor reddis\nYerecundo pro rure illo eius Cassiciaco, ubi ab aestu saeculi\nrequieuimus in te, amoenitatem sempiternae uirtutis paradisi\ntui, quoniam dimisisti ei peccata super terram in monte incaseato,\nmonte tuo, monte uberi.\nAngebatur ergo tunc ipse, Nebridius autem conlaetabatur.\nquamuis enim et ipse nondum Christianus in illam foueam\nperniciosissimi erroris inciderat, ut ueritatis filii tui carnem\nphantasma crederet, tamen inde emergens sic sibi erat, nondum\nimbutus ullis ecclesiae tuae sacramentis, sed inquisitor ardentissimus\nueritatis. quem non multo post conuersionem nostram\net regenerationem per baptismum tuum ipsum etiam fidelem\ncatholicum castitate perfecta atque continentia tibi seruientem\nin Africa apud suos, cum tota domus eius per eum christiana\nfacta esset, carne soluisti. et nunc ille uiuit in sinu\n\n\n\n\n\n\nAbraham. quidquid illud est, quod illo significatur sinu, ibi Nebridius\nmeus uiuit, dulcis amicus meus, tuus autem adoptiuus ex\nliberto filius: ibi uiuit. nam quis alius tali animae locus? ibi\nuiuit, unde me multa interrogabat homuncionem inexpertum.\niam non ponit aurem ad os meum, sed spiritale os ad fontem\ntuum et bibit, quantum potest, sapientiam pro auiditate sua\nsine fine felix. nec eum sic arbitror inebriari ex ea, ut obliuiscatur\nmei, cum tu, domine, quem potat ille, nostri sis memor.\nsic ergo eramus, Verecundum consolantes tristem salua amicitia\nde tali conuersione nostra et exhortantes ad fidem gradus sui,\nuitae scilicet coniugalis, Nebridium autem opperientes, quando\nsequeretur. quod de tam proximo poterat et erat iam iamque\nfacturus, cum ecce euoluti sunt dies illi tandem. nam\nlongi et multi uidebantur prae amore libertatis otiosae ad cantandum\nde medullis omnibus: tibi dixit cor meum, quaesiui\nuultum tuum; uultum tuum, domine, requiram.\nEt uenit dies, quo etiam actu soluerer a professione\nrhetorica, unde iam cogitatu solutus eram. et factum est, eruisti\nlinguam meam, unde iam erueras cor meum, et benedicebam tibi\ngaudens profectus in uillam cum meis omnibus. ubi quid egerim\nin litteris iam quidem sentientibus tibi, sed adhuc superbiae\nscholam tamquam in pausatione anhelantibus testantur libri\ndisputati cum praesentibus et cum ipso me solo coram te; quae\n\n\n\n\n\n\nautem cum absente Nebridio, testantur epistulae. et quando\nmihi sufficiat tempus conmemorandi omnia magna erga nos\nbeneficia tua in illo tempore praesertim ad alia maiora properanti?\nreuocat enim me recordatio mea, et dulce mihi fit,\ndomine, confiteri tibi, quibus internis me stimulis perdomueris\net quemadmodum me conplanaueris humilitatis montibus et\ncollibus cogitationum mearum et tortuosa mea direxeris et aspera\nlenieris quoque modo ipsum etiam Alypium, fratrem cordis mei,\nsubegeris nomini unigeniti tui, domini et saluatoris nostri Iesu\nChristi, quod primo dedignabatur inseri litteris nostris. magis\nenim eas uolebat redolere gymnasiorum cedros, quas iam\ncontriuit dominus, quam salubres herbas ecclesiasticas aduersas\nserpentibus.\nQuas tibi, deus meus, uoces dedi, cum legerem psalmos Dauid,\ncantica fidelia, sonos pietatis excludentes turgidum spiritum,\nrudis in germano amore tuo, catechumenus in uilla cum catechumeno\nAlypio feriatus, matre adhaerente nobis muliebri habitu,\nuirili fide, anili securitate, materna caritate, christiana\npietate! quas tibi uoces dabam in psalmis illis et quomodo in\nte inflammabar ex eis et accendebar eos recitare, si possem,\ntoto orbi terrarum aduersum tyfum generis humani! et tamen\ntoto orbe cantantur, et non est qui se abscondat a calore\ntuo. quam uehementi et acri dolore indignabar manichaeis et\nmiserabar eos rursus, quod illa sacramenta, illa medicamenta\n\n\n\n\n\n\nnescirent et insani essent aduersus antidotum, quo sani esse\npotuissent! uellem, ut alicubi iuxta essent tunc et me nesciente,\nquodv ibi essent, intuerentur faciem meam et audirent uoces\nmeas, quando legi quartum psalmum in illo tunc otio, quid\nde me fecerit ille psalmus: cum inuocarem te, exaudisti\nme, deus iustitiae meae; in tribulatione dilatasti mihi.\nmiserere mei, domine, et exaudi orationem meam:\naudirent ignorante me, utrum audirent, ne me propter se illa\ndicere putarent, quae inter haec uerba dixerim, quia et re uera\nnec ea dicerem nec sic ea dicerem, si me ab eis audiri uiderique\nsentirem, nec, si dicerem, sic acciperent, quomodo mecum et\nmihi coram te de familiari affectu animi mei.\nInhorrui timendo ibidemque inferbui sperando et exultando in\ntua misericordia, pater. et haec omnia exibant per oculos et\nuocem meam, cum conuersus ad nos spiritus tuus bonus ait\nnobis: filii hominum, quousque graues corde? ut quid\ndiligitis uanitatem et quaeritis mendacium? dilexeram\nenim uanitatem et quaesieram mendacium. et tu, domine, iam\nmagnificaueras sanctum tuum, suscitans eum a mortuis\net collocans ad dexteram tuam, unde mitteret ex alto promissionem\nsuam, paracletum, spiritum ueritatis. et miserat\neum iam, sed ego nesciebam. miserat eum, quia iam magnificatus\nerat resurgens a mortuis et ascendens in caelum. ante\n\n\n\n\n\n\nautem spiritus nondum erat datus, quia Iesus nondum\nerat clarificatus. et clamat prophetia: quousque graues\ncorde? ut quid diligitis uanitatem et quaeritis mendacium?\net scitote, quoniam dominus magnificauit\nsanctum suum. clamat quousque, clamat scitote, et ego\ntamdiu nesciens uanitatem dilexi et mendacium quaesiui et ideo\naudiui et contremui, quoniam talibus dicitur, qualem me fuisse\nreminiscebar. in phantasmatis enim, quae pro ueritate tenueram,\nuanitas erat et mendacium. et insonui multa grauiter\net fortiter in dolore recordationis meae. quae utinam audissent\nqui adhuc usque diligunt uanitatem et quaerunt mendacium:\nforte conturbarentur et euomuissent illud, et exaudires eos, cum\nclamarent ad te, quoniam uera morte carnis mortuus est pro\nnobis, qui te interpellat pro nobis.\nLegebam: irascimini et nolite peccare, et quomodo mouebar,\ndeus meus, qui iam didiceram irasci mihi de praeteritis,\nut de cetero non peccarem, et merito irasci, quia non alia natura\ngentis tenebrarum de me peccabat, sicut dicunt qui sibi non\nirascuntur et thesaurizant sibi iram in die irae et reuelationis\niusti iudicii tui. nec iam bona mea foris erant nec\noculis carneis in isto sole quaerebantur. uolentes enim gaudere\nforinsecus facile uanescunt et effunduntur in ea, quae uidentur\net temporalia sunt, et imagines eorum famelica cogitatione lambiunt.\net o si fatigentur inedia et dicant: quis ostendet nobis\n\n\n\n\n\n\nbona? et dicamus, et audiant: signatum est in nobis lumen\nuultus tui, domine. non enim lumen nos sumus, quod inluminat\nomnem hominem, sed inluminamur a te, ut, qui\nfuimus aliquando tenebrae, simus lux in te. o si uiderent\ninternum aeternum, quod ego quia gustaueram, frendebam,\nquoniam non eis poteram ostendere, si afferrent ad me cor in\noculis suis foris a te et dicerent: quis ostendit nobis bona?\nibi enim, ubi mihi iratus eram, intus in cubili, ubi conpunctus\neram, ubi sacrificaueram mactans uetustatem meam et inchoata\nmeditatione renouationis meae sperans in te, ibi mihi dulcescere\ncoeperas et dederas laetitiam in corde meo. et exclamabam\nlegens haec foris et agnoscens intus nec uolebam multiplicari\nterrenis bonis et deuorans tempora et deuoratus temporibus,\ncum haberem in aeterna simplicitate aliud frumentum et\nuinum et oleum.\nEt clamabam in consequenti uersu clamore alto cordis mei:\no in pace! o n id ipsum! o quid dixit: obdormiam et somnum\ncapiam? quoniam quis resistet nobis, cum fiet sermo,\nqui scriptus est: absorpta est mors in uictoria? et tu es\nid ipsum ualde, qui non mutaris, et in te requies obliuiscens\nlaborum omnium, quoniam nullus alius tecum nec ad alia adipiscenda,\nquae non sunt quod tu, sed tu, domine, singulariter\nin spe constituisti me. legebam et ardebam nec\n\n\n\n\n\n\ninueniebam, quid facerem surdis mortuis, ex quibus fueram,\npestis, latrator amarus et caecus aduersus litteras de melle\ncaeli melleas et de lumine tuo luminosas, et super inimicis\nscripturae huius tabescebam.\nQuando recordabor omnia dierum illorum feriatorum? sed nec\noblitus sum nec silebo flagelli tui asperitatem et misericordiae\ntuae mirabilem celeritatem. dolore dentium tunc excruciabus\nme, et cum in tantum ingrauesceret, ut non ualerem loqui,\nascendit in cor meum admonere omnes meos qui aderant, ut\ndeprecarentur te pro me, deum salutis omnimodae. et scripsi\nhoc in cera et dedi, ut eis legeretur. mox ut genua simplici\naffectu fiximus, fugit dolor ille. sed quis dolor? aut quomodo\nfugit? expaui, fateor, domine meus et deus meus: nihil enim\ntale ab ineunte aetate expertus fueram. et insinuati sunt mihi\nin profundo nutus tui et gaudens in fide laudaui nomen tuum,\net ea fides me securum esse non sinebat de praeteritis peccatis\nmeis, quae mihi per baptismum tuum remissa nondum erant.\nRenuntiaui peractis uindemialibus, ut scholasticis suis Mediolanenses\nuenditorem uerborum alium prouiderent, quod et tibi\nego seruire delegissem et illi professioni prae difficultate spirandi\nac dolore pectoris non sufficerem. et insinuaui per litteras\nantistiti tuo, uiro sancto Ambrosio, pristinos errores meos et\npraesens uotum meum, ut moneret quid mihi potissimum de\n\nlibris tuis legendum esset, quo percipiendae tantae gratiae\n\n\n\n\n\n\nparatior aptiorque fierem. at ille iussit Eseiam prophetam, credo,\nquod prae ceteris euangelii uocationisque gentium sit praenuntiator\napertior. uerum tamen ego primam huius lectionem non\nintellegens totumque talem arbitrans distuli repetendum exercitatior\nin dominico eloquio.\nInde ubi tempus aduenit, quo me nomen dare oporteret,\n\nrelicto rure Mediolanium remeauimus. placuit et Alypio renasci\nin te mecum iam induto humilitate sacramentis tuis congrua\net fortissimo dominatori corporis usque ad Italicum solum glaciale\nnudo pede obterendum insolito ausu. adiunximus etiam\nnobis puerum Adeodatum ex me natum carnaliter de peccato\nmeo. tu bene feceras eum. annorum erat ferme quindecim et\ningenio praeueniebat multos graues et doctos uiros. munera\ntua tibi confiteor, domine deus meus, creator omnium et multum\npotens formare nostra deformia: nam ego in illo puero\npraeter delictum non habebam. quod enim et nutriebatur a\nnobis in disciplina tua, tu inspiraueras nobis, nullus alius:\nmunera tua tibi confiteor. est liber noster, qui inscribitur \"de\nMagistro\": ipse ibi mecum loquitur. tu scis illius esse sensa\nomnia, quae inseruntur ibi ex persona conlocutoris mei, cum\nesset in annis sedecim. multa eius alia mirabiliora expertus\nsum. horrori mihi erat illud ingenium: et quis praeter te talium\nmiraculorum opifex? cito de terra abstulisti uitam eius, et securior\neum recordor non timens quicquam pueritiae nec adulescentiae\nnec omnino homini illi. sociauimus eum coaeuum\nnobis in gratia tua, educandum in disciplina tua: et baptizati\n\n\n\n\nsumus et fugit a nobis sollicitudo uitae praeteritae. nec satiabar\nin illis diebus dulcitudine mirabili, considerare altitudinem consilii\ntui super salute generis humani. quantum fleui in hymnis\net canticis tuis suaue sonantis ecclesiae tuae uocibus conmotus\nacriter! uoces illae influebant auribus meis et eliquabatur ueritas\nin cor meum et exaestuabat inde affectus pietatis, et currebant\nlacrimae, et bene mihi erat cum eis.\nNon longe coeperat Mediolanensis ecclesia genus hoc\nconsolationis et exhortationis celebrare magno studio fratrum\nconcinentium uocibus et cordibus. nimirum annus erat aut non\nmulto amplius, cum Iustina, Valentiniani regis pueri mater, hominem\ntuum Ambrosium persequeretur haeresis suae causa, qua\nfuerat seducta ab Arrianis. excubabat pia plebs in ecclesia mori\nparata cum episcopo suo, seruo tuo. ibi mater mea, ancilla tua,\nsollicitudinis et uigiliarum primas tenens, orationibus uiuebat.\nnos adhuc frigidi a calore spiritus tui excitabamur tamen ciuitate\nadtonita atque turbata. tunc hymni et psalmi ut canerentur\nsecundum morem orientalium partium, ne populus maeroris taedio\ncontabesceret, institutum est: ex illo in hodiernum retentum\nmultis iam ac paene omnibus gregibus tuis et per cetera orbis\nimitantibus.\nTunc memorato antistiti tuo per uisum aperuisti, quo loco\nlaterent martyrum corpora Protasi et Geruasi, quae per tot\n\n\n\n\nannos incorrupta in thesauro secreti tui reconderas, unde opportune\npromeres ad cohercendam rabiem femineam, sed regiam.\ncum enim prolata et effossa digno cum honore transferrentur\nad Ambrosianam basilicam, non solum quos inmundi uexabant\nspiritus confessis eisdem daemonibus sanabantur, uerum etiam\nquidam plures annos caecus ciuis ciuitatique notissimus, cum\npopuli tumultuante laetitia causam quaesisset atque audisset,\nexiluit eoque se ut duceret suum ducem rogauit. quo perductus\ninpetrauit admitti, ut sudario tangeret feretrum pretiosae\nin conspectu tuo mortis sanctorum tuorum. quod\nubi fecit atque admouit oculis, confestim aperti sunt. inde fama\ndiscurrens, inde laudes tuae feruentes, lucentes, inde illius inimicae\nanimus etsi ad credendi sanitatem non applicatus, a persequendi\ntamen furore conpressus est. gratias tibi, deus meus!\nunde et quo duxisti recordationem meam, ut haec etiam confiterer\ntibi, quae magna oblitus praeterieram? et tamen tunc,\ncum ita fragraret odor unguentorum tuorum, non currebamus\npost te; ideo plus flebam inter cantica hymnorum tuorum,\nolim suspirans tibi et tandem respirans, quantum patet\naura in domo faenea.\nQui habitarc facis uiianimes in domo, consociasti\nnobis et Kuodiuni iuuenem ex nostro municipio. qui cum agens\nin rebus militaret, prior nobis ad te conuersus est et baptizatus\net relicta militia saeculari accinctus in tua. simul eramus, simul\nhabitaturi placito sancto. quaerebamus, quisnam locus nos utilius\nhaberet seruientes tibi: pariter remeahamus in Africam. et\ncum apud Ostia Tiberina essemus, mater defuncta est. multa\npraetereo, quia multum festino. accipe confessiones meas et\ngratiarum actiones, deus meus, de rebus innumerabilibus etiam\nin silentio. sed non praeteribo quidquid mihi anima parturit.\nde illa famula tua, quae me parturiuit et carne, ut in hanc\ntemporalem, et corde, ut in aeternam lucem nascerer. non eius,\nsed tua dicam dona in eam. neque enim se ipsa fecerat aut\neducauerat se ipsam: tu creasti eam, nec pater nec mater\nsciebat, qualis ex eis fieret. et erudiuit eam in timore tuo uirga\nChristi tui, regimen unici tui in domo fideli, bono membro\necclesiae tuae. nec tantam erga suam disciplinam diligentiam\nmatris praedicabat quantam famulae cuiusdam decrepitae, quae\npatrem eius infantem portauerat, sicut dorso grandiuscularum\npuellarum paruuli portari solent. cuius rei gratia et propter\nsenectam ac mores optimos in domo christiana satis a dominis\n\n\n\n\n\n\nhonorabatur. unde etiam curam dominicaruni tiliarum conmissam\ndiligenter gerebat et erat in eis cohercendis, cum opus\nesset, sancta seueritate uehemens atque in docendis sobria prudentia.\nnam eas praeter illas horas, quibus ad mensam parentum\nmoderatissime alebantur, etiamsi exardescerent siti, nec\naquam bibere sinebat praecauens consuetudinem malam et ad-dens\nuerbum sanum: \"modo aquam bibitis, quia in potestate\nuinum non habetis; cum autem ad maritos ueneritis factae\ndominae apothecarum et cellariorum, aqua sordebit, sed mos\npotandi praeualebit.\" hac ratione praecipiendi et auctoritate\nimperandi frenabat auiditatem tenerioris aetatis et ipsam puellarum\nsitim formabat ad honestum modum, ut iam non liberet\nquod non deceret.\nEt subrepserat tamen, sicut mihi filio famula tua narrabat,\nsubrepserat ei uinulentia. nam cum de more puella sobria\niuberetur a parentibus de cupa uinum depromere, submisso\npoculo qua desuper patet, priusquam in lagunculam funderet\nmerum, primoribus labris sorbebat exiguum, quia non poterat\namplius sensu recusante. non enim ulla temulenta cupidine\nfaciebat hoc, sed quibusdam superfluentibus aetatis excessibus,\nqui ludicris motibus ebulliunt et in puerilibus annis maiorum\npondere premi solent. itaque ad illud modicum cotidianum\n\n\n\n\n\n\ncotidiana modica addèndo- quoniam qui modica spernit, paulatim\ndecidit— in eam consuetudinem lapsa erat, ut prope iam\nplenos mero caliculos inhianter hauriret. ubi tunc sagax anus\net uehemens illa prohibitio? numquid ualebat aliquid aduersus\nlatentem morbum, nisi tua medicina, domine, uigilaret super nos?\nabsente patre et matre et nutritoribus tu praesens, qui creasti, qui\nuocas, qui etiam per t praepositos homines boni aliquid agis ad\nanimarum salutem. quid tunc egisti, deus meus? unde curasti?\nunde sanasti? nonne protulisti durum et acutum ex altera anima\nconuicium tamquam medicinale ferrum ex occultis prouisionibus\ntuis et uno ictu putredinem illam praecidisti? ancilla\nenim, cum qua solebat accedere ad cupam, litigans cum domina\nminore, ut fit, sola cum sola, obiecit hoc crimen amarissima\ninsultatione uocans meribibulam. quo illa stimulo percussa\nrespexit foeditatem suam confestimque damnauit atque exuit.\nsicut amici adulantes peruertunt, sic inimici litigantes plerumque\ncorrigunt. nec tu quod per eos agis, sed quod ipsi noluerunt,\nretribuis eis. illa enim irata exagitare appetiuit minorem\ndominam, non sanare, et ideo clanculo, aut quia ita eas inuenerat\nlocus et tempus litis, aut ne forte et ipsa periclitaretur,\nquod tam sero prodidisset. at tu, domine, rector caelitum et\nterrenorum, ad usus tuos contorquens profunda torrentis, fluxum\n\n\n\n\n\n\nsaeculorum ordinate turbulentum, etiam de alterius animae insania\nsanasti alteram, ne quisquam, cum hoc aduertit, potentiae\nsuae tribuat, si uerbo eius alius corrigatur, quem uult corrigi.\nEducata itaque pudice ac sobrie potiusque a te subdita\n\nparentibus quam a parentibus tibi, ubi plenis annis nubilis\nfacta est, tradita uiro seruiuit ueluti domino et sategit eum\nlucrari tibi loquens te illi moribus suis, quibus eam pulchram\nfaciebas et reuerenter amabilem atque mirabilem uiro. ita autem\ntolerauit cubilis iniurias, ut nullam de hac re cum marito haberet\numquam simultatem. expectabat enim misericordiam tuam\nsuper eum, ut in te credens castificaretur. erat uero ille praeterea\nsicut beniuolentia praecipuus, ita ira feruidus. sed nouerat\nhaec non resistere irato uiro, non tantum facto, sed ne\nuerbo quidem. iam uero refractum et quietum cum opportunum\nuiderat, rationem facti sui reddebat, si forte ille inconsideratius\nconmotus fuerat. denique cum matronae multae, quarum uiri\nmansuetiores erant, plagarum uestigia etiam dehonestata facie\ngererent, inter amica conloquia illae arguebant maritorum uitam,\nhaec earum linguam, ueluti per iocum grauiter admonens, ex\nquo illas tabulas, quae matrimoniales uocantur, recitari audissent,\ntamquam instrumenta, quibus ancillae factae essent, deputare\ndebuisse; proinde memores conditionis superbire aduersus\ndominos non oportere. cumque mirarentur illae scientes, quam\nferocem coniugem sustineret, numquam fuisse auditum aut aliquo\nindicio claruisse, quod Patricius ceciderit uxorem aut quod\n\n\n\n\na se inuicem uel unum diem domestica lite dissenserint, et\ncausam familiariter quaererent, docebat illa institutum suum,\nquod supra memoraui. quae obseruabant, expertae gratulabantur:\nquae non obseruabant, subiectae negabantur.\nSocrum etiam suam primo susurris malarum ancillarum aduersus\nse irritatam sic uicit obsequiis perseuerans tolerantia et\nmansuetudine, ut illa ultro filio suo medias linguas famularum\nproderet, quibus inter se et nurum pax domestica turbabatur,\nexpeteretque uindictam. itaque posteaquam ille et matri obtemperans\net curans familiae disciplinam et concordiae suorum consulens\nproditas ad prodentis arbitrium uerberibus cohercuit, promisit\nilla talia de se praemia sperare debere, quaecumque de\nsua nuru sibi, quo placeret, mali aliquid loqueretur, nullaque\niam audente memorabili inter se beniuolentiae suauitate uixerunt.\nHoc quoque illi bono mancipio tuo, in cuius utero me creasti,\ndeus meus, misericordia mea, munus grande donaueras,\nquod inter dissidentes atque discordes quaslibet animas, ubi\npoterat, tam se praebebat pacificam, ut cum ab utraque multa\nde inuicem audiret amarissima, qualia solet eructuare turgens\natque indigesta discordia, quando praesenti amicae de absente\ninimica per acida conloquia cruditas exhalatur odiorum, nihil\ntamen alteri de altera proderet, nisi quod ad eas reconciliandas\nualeret. paruum hoc bonum mihi uideretur, nisi turbas\n\n\n\n\n\n\ninnumerabiles tristis experirer nescio qua horrenda pestilentia peccatorum\nlatissime peruagante non solum iratorum inimicorum\niratis inimicis dicta prodere, sed etiam quae non dicta sunt\naddere, cum contra homini humano parum esse debeat inimicitias\nhominum nec excitare nec augere male loquendo, nisi\neas etiam extinguere bene loquendo studuerit. qualis illa erat\ndocente te magistro intimo in schola pectoris.\nDenique etiam uirum suum iam in extrema uita temporali\neius lucrata est tibi nec in eo iam fideli planxit, quod in nondum\nfideli tolerauerat. erat etiam serua seruorum tuorum.\nquisquis eorum nouerat eam, multum in ea laudabat et honorabat\net diligebat te, quia sentiebat praesentiam tuam in corde\neius sanctae conuersationis fructibus testibus. fuerat enim unius\nuiri uxor, mutuam uicem parentibus reddiderat, domum\nsuam pie tractauerat, in operibus bonis testimonium\nhabebat. nutrierat filios totiens eos parturiens, quotiens\nabs te deuiare cernebat. postremo nobis, domine, omnibus,\nquia ex munere tuo sinis loqui seruis tuis, qui ante dormitionem\neius in te iam consociati uiuebamus percepta gratia baptismi\ntui, ita curam gessit, quasi omnes genuisset, ita seruiuit, quasi\nab omnibus genita fuisset.\nImpendente autem die, quo ex hac uita erat exitura —\nquem diem tu noueras ignorantibus nobis — prouenerat, ut credo,\nprocurante te occultis tuis modis, ut ego et ipsa soli staremus\nincumbentes ad quandam fenestram, unde hortus intra domum,\n\n\n\n\n\n\nquae nos habebat, prospectabatur, illic apud Ostia Tiberina, ubi\nremoti a turbis post longi itineris laborem instaurabamus nos\nnauigationi. conloquebamur ergo soli ualde dulciter et praeterita\nobliuiscentes in ea quae ante sunt extenti quaerebamus\ninter nos apud praesentem ueritatem, quod tu es, qualis\nfutura esset uita aeterna sanctorum, quam nec oculus uidit\nnec auris audiuit nec in cor hominis ascendit. sed\ninhiabamus ore cordis in superna fluenta fontis tui, fontis\nuitae, qui est apud te, ut inde pro captu nostro aspersi\nquoquo modo rem tantam cogitaremus.\nCumque ad eum finem sermo perduceretur, ut carnalium sensuum\ndelectatio quantalibet in quantalibet luce corporea prae\nillius uitae iucunditate non conparatione, sed ne conmemoratione\nquidem digna uideretur, erigentes nos ardentiore affectu\nin id ipsum perambulauimus gradatim cuncta corporalia et\nipsum caelum, unde sol et luna et stellae lucent super terram.\net adhuc ascendebamus interius cogitando et loquendo et mirando\nopera tua et uenimus in mentes nostras et transcendimus\neas, ut attingeremus regionem ubertatis indeficientis, unde pascis\nIsrael in aeternum ueritate pabulo, et ibi uita sapientia\nest, per quam fiunt omnia ista, et quae fuerunt et quae futura\nsunt, et ipsa non fit, sed sic est, ut fuit, et sic erit semper.\nquin potius fuisse et futurum esse non est in ea, sed esse solum,\n\n\n\n\n\n\nquoniam aeterna est: nam fuisse et futurum esse non est aeternum.\net dum loquimur et inhiamus illi, attingimus eam modice\ntoto ictu cordis; et suspirauimus et reliquimus ibi religatas primitias\nspiritus et remeauimus ad strepitum oris nostri, ubi\nuerbum et incipitur et finitur. et quid simile uerbo tuo, domino\nnostro, in se permanenti sine uetustate atque innouanti\nomnia?\nDicebamus ergo: \"si cui sileat tumultus carnis, sileant phantasiae\nterrae et aquarum et aeris, sileant et poli et ipsa sibi\nanima sileat et transeat se non se cogitando, sileant somnia et\nimaginariae reuelationes, omnis lingua et omne signum et quidquid\ntranseundo fit si cui sileat omnino — quoniam si quis\naudiat, dicunt haec omnia: non ipsa nos fecimus, sed fecit\nnos qui manet in aeternum — his dictis si iam taceant,\nquoniam erexerunt aurem in eum, qui fecit ea, et loquatur ipse\nsolus non per ea, sed per se ipsum, ut audiamus uerbum eius,\nnon per linguam carnis neque per uocem angeli nec per sonitum\nnubis nec per aenigma similitudinis, sed ipsum, quem\nin his amamus, ipsum sine his audiamus, sicut nunc extendimus\nnos et rapida cogitatione attingimus aeternam sapientiam\nsuper omnia manentem, si continuetur hoc et subtrahantur aliae\nuisiones longe inparis generis et haec una rapiat et absorbeat\net recondat in interiora gaudia spectatorem suum, ut talis sit\nsempiterna uita, quale fuit hoc momentum intellegentiae, cui\n\n\n\n\n\n\nsnspirauimus, nonne hoc est: intra in gaudium domini tui?\net istud quando? an cum omnes resurgimus, sed non\nomnes inmutabimur?\"\nDicebam talia, etsi non isto modo et his uerbis, tamen, domine,\ntu scis, quod illo die, cum talia loqueremur et mundus\niste nobis inter uerba uilesceret cum omnibus delectationibus\nsuis, tunc ait illa: \"fili, quantum ad me adtinet, nulla re iam\ndelector in hac uita. quid hic faciam adhuc et cur hic sim,\nnescio, iam consumpta spe huius saeculi. unum erat, propter\nquod in hac uita aliquantum inmorari cupiebam, ut te christianum\ncatholicum uiderem, priusquam morerer. cumulatius\nhoc mihi deus praestitit, ut te etiam contemta felicitate terrena\nseruum eius uideam. quid hic facio?\"\nAd haec ei quid responderim, non satis recolo, cum interea\nuix intra quinque dies aut non multo amplius decubuit febribus.\net cum aegrotaret, quodam die defectum animae passa est et\npaululum subtracta a praesentibus. nos concurrimus, sed cito\nreddita est sensui et aspexit astantes me et fratrem meum et\nait nobis quasi quaerenti similis: \"ubi eram?\" deinde nos intuens\nmaerore attonitos: \"ponitis hic\" inquit \"matrem uestram.\" ego\nsilebam et fletum frenabam. frater autem meus quiddam locutus\nest, quo eam non in peregre, sed in patria defungi tamquam\nfelicius optaret. quo audito illa uultu anxio reuerberans\neum oculis, quod talia saperet, atque inde me intuens: \"uide\"\nait \"quid dicit.\" et mox ambobus: \"ponite\" inquit \"hoc corpus\n\n\n\n\n\n\nubicumque: nihil uos eius cura conturbet; tantum illud uos rogo,\nut ad domini altare memineritis mei, ubiubi fueritis\". cumque\nhanc sententiam uerbis quibus poterat explicasset, conticuit\net ingrauescente morbo exercebatur.\nEgo uero cogitans dona tua, deus inuisibilis, quae immittis\nin corda fidelium tuorum, et proueniunt inde fruges admirabiles,\ngaudebam et gratias tibi agebam recolens, quod noueram, quanta\ncura semper aestuasset de sepulchro, quod sibi prouiderat et praeparauerat\niuxta corpus uiri sui. quia enim ualde concorditer uixerant,\nid etiam uolebat, ut est animus humanus minus capax\ndiuinorum, adiungi ad illam felicitatem et conmemorari ab hominibus,\nconcessum sibi esse post transmarinam peregrinationem,\nut coniuncta terra amborum coniugum terra tegeretur.\nquando autem ista inanitas plenitudine bonitatis tuae coeperat\nin eius corde non esse, nesciebam et laetabar admirans, quod\nsic mihi apparuisset, quamquam et in illo sermone nostro ad\nfenestram, cum dixit: \"iam quid hic facio?\" non apparuit desiderare\nin patria mori. audiui etiam postea, quod iam, cum\nOstiis essemus, cum quibusdam amicis meis materna fiducia\nconloquebatur quodam die de contemtu uitae huius et bono\nmortis, ubi ipse non aderam, illisque stupentibus uirtutem feminae\n— quoniam tu dederas ei — quaerentibusque, utrum non\nformidaret tam longe a sua ciuitate corpus relinquere: \"nihil\"\ninquit \"longe est deo, neque timendum est, ne ille non agnoscat\nin fine saeculi, unde me resuscitet\". ergo die nono aegritudinis\nsuae, quinquagensimo et sexto anno aetatis suae, tricensimo\n\n\n\n\net tertio aetatis meae, anima illa religiosa et pia corpore soluta\nest.\nPremebam oculos eius, et confluebat in praecordia mea\nmaestitudo ingens et transfluebat in lacrimas, ibidemque oculi\nmei uiolento animi imperio resorbebant fontem suum usque ad\nsiccitatem, et in tali luctamine ualde male mihi erat. tum uero,\nubi efflauit extremum, puer Adeodatus exclamauit in planctu\natque ab omnibus nobis cohercitus tacuit. hoc modo etiam meum\nquiddam puerile, quod labebatur in fletus, iuuenali uoce, uoce\ncordis, cohercebatur et tacebat. neque enim decere arbitrabamur\nfunus illud questibus lacrimosis gemitibusque celebrare,\nquia his plerumque solet deplorari quaedam miseria morientium\naut quasi omnimoda extinctio. at illa nec misere moriebatur\nnec omnino moriebatur. hoc et documentis morum eius et fide\nnon ficta rationibusque certis tenebamus.\nQuid ergo quod intus mihi grauiter dolebat, nisi ex consuetudine\nsimul uiuendi dulcissima et carissima repente dirrupta\nuulnus recens? gratulabar quidem testimonio eius, quod in ea\nipsa ultima aegritudine obsequiis meis interblandiens appellabat\nme pium et conmemorabat grandi dilectionis affectu numquam\nse audisse ex ore meo iaculatum in se durum aut contumeliosum\nsonum. sed tamen quid tale, deus meus, qui fecisti nos, quid\n\n\n\n\n\n\nconparabile habebat honor a me delatus illi et seruitus ab illa\nmihi? quoniam itaque deserebar tam magno eius solacio, sauciabatur\nanima et quasi dilaniabatur uita, quae una facta erat\nex mea et illius.\nUohibito ergo a netu illo puero psaltermm arripuit Euodius\net cantare coepit psalmum. cui respondebamus omnis domus:\nmisericordiam et iudicium cantabo tibi, domine. audito\nautem, quid ageretur, conuenerunt multi fratres ac religiosae\nfeminae, et de more illis, quorum officium erat, funus curantibus\nego in parte, ubi decenter poteram, cum eis, qui me non\ndeserendum esse censebant, quod erat tempori congruum disputabam\neoque fomento ueritatis mitigabam cruciatum tibi notum\nillis ignorantibus et intente audientibus et sine sensu doloris\nme esse arbitrantibus. at ego in auribus tuis, ubi eorum nullus\naudiebat, increpabam mollitiam affectus mei et constringebam\nfluxum maeroris, cedebatque mihi paululum: rursusque impetu\nsuo ferebatur non usque ad eruptionem lacrimarum nec usque\nad uultus mutationem, sed ego sciebam, quid corde premerem.\net quia mihi uehementer displicebat tantum in me posse haec\nhumana, quae ordine debito et sorte conditionis nostrae accidere\nnecesse est, alio dolore dolebam dolorem meum et duplici tristitia\nmacerabar.\n\nCum ecce corpus elatum est, imus, redimus sine lacrimis.\nnam neque in eis precibus, quas tibi fudimus, cum offerretur\npro ea sacrificium pretii nostri iam iuxta sepulchrum posito\n\n\n\n\n\n\ncadauere, priusquam deponeretur, sicut illic fieri solet, nec\nin eis ergo precibus lieui, sed toto die grauiter in occulto maestus\neram et mente turbata rogabam te, ut poteram, quo sanares\ndolorem meum, nec faciebas, credo, conmendans memoriae\nmeae uel hoc uno documento omnis consuetudinis uinculum\netiam aduersus mentem, quae iam non fallaci uerbo pascitur.\nuisum etiam mihi est, ut irem lauatum, quod audieram inde\nbalneis nomen inditum, quia Graeci ftaXavelov dixerint, quod\nanxietatem pellat ex animo. ecce et hoc confiteor misericordiae\ntuae, pater orfanorum, quoniam laui et talis eram, qualis priusquam\nlauissem. neque enim exudauit de corde meo maeroris\namaritudo. deinde dormiui et uigilaui et non parua ex parte\nmitigatum inueni dolorem meum atque, ut eram in lecto meo\nsolus, recordatus sum ueridicos uersus Ambrosii tui: tu es enim,\n-deus, creator omnium\npolique rector uestiens\ndiem decoro lumine,\nnoctem sopora gratia,\nartus solutos ut quies\nreddat laboris usui\nmentesque fessas alleuet\nluctuque soluat anxios.\nAtque inde paulatim redducebam in pristinum sensum ancillam\ntuam conuersationemque eius piam in te et sancte in nos\n\n\n\n\n\n\nblandam atque morigeram, qua subito destitutus sum, et libuit\nHere in conspectu tuo de illa et pro illa, de me et pro me.\net dimisi lacrimas, quas continebam, ut effluerent quantum\nuellent, substernens eas cordi meo: et requieuit in eis, quoniam\nibi erant aures tuae, non cuiusquam hominis superbe interpretantis\nploratum meum. et nunc, domine, confiteor tibi in litteris.\nlegat qui uolet et interpretetur, ut uolet, et si peccatum inuenerit,\nfleuisse me matrem exigua parte horae, matrem oculis\nmeis interim mortuam, quae me multos annos fleuerat, ut oculis\ntuis uiuerem, non inrideat, sed potius, si est grandi caritate,\npro peccatis meis fleat ipse ad te, patrem omnium fratrum\nChristi tui.\nEgo autem iam sanato corde ab illo uulnere, in quo\npostea redargui carnales affectus, fundo tibi, deus noster, pro\nilla famula tua longe aliud lacrimarum genus, quod manat de\nconcusso spiritu consideratione periculorum omnis animae, quae\nin Adam moritur. quamquam illa in Christo uiuificata etiam\nnondum a carne resoluta sic uixerit, ut laudetur nomen tuum\nin fide moribusque eius, non tamen audeo dicere, ex quo eam\nper baptismum regenerasti, nullum uerbum exisse ab ore eius\ncontra praeceptum tuum. et dictum est a ueritate, filio tuo:\nsi quis dixerit fratri suo: fatue, reus erit gehennae\nignis; et uae etiam laudabili uitae hominum, si remota\nmisericordia discutiam eam. quia omnino non\n\n\n\n\n\n\nexquiris delicta uehementer, fiducialiter speramus aliquem apud\nte locum. quisquis autem tibi enumerat uera merita sua, quid\ntibi enumerat nisi munera tua? o si cognoscant se homines\nhomines et qui gloriatur, in domino glorietur!\nEgo itaque, laus mea et uita mea, deus cordis mei, sepositis\npaulisper bonis eius actibus, pro quibus tibi gaudens gratias\nago, nunc pro peccatis matris meae deprecor te: exaudi me\nper medicinam uulnerum nostrorum, quae pependit in ligno et\nsedens ad dexteram tuam te interpellat pro nobis. scio\nmisericorditer operatam et ex corde dimisisse debita debitoribus\nsuis: dimitte et tu illi debita sua, si qua etiam contraxit per\ntot annos post aquam salutis. dimitte, domine, dimitte, obsecro,\nne intres cum ea in iudicium. superexultet misericordia\niudicio, quoniam eloquia tua uera sunt et promisisti misericordiam\nmisericordibus. quod ut essent, tu dedisti eis, qui\nmisereberis, cui misertus eris, et misericordiam praestabis,\ncui misericors fueris.\nEt, credo, iam feceris quod te rogo, sed uoluntaria oris\nmei adproba, domine. namque illa imminente die resolutionis\nsuae non cogitauit suum corpus sumptuose contegi aut\ncondi aromatis aut monumentum electum concupiuit aut curauit\nsepulchrum patrium: non ista mandauit nobis, sed tantummodo\n\n\n\n\n\n\nmemoriam sui ad altare tuum fieri desiderauit, cui nullius diei\npraetermissione seruierat, unde sciret dispensari uictimam sanctam,\nqua deletum est chirografum, quod erat contrarium\nnobis, qua triumphatus est hostis conputans delicta\nnostra et quaerens, quod obiciat, et nihil inueniens in illo, in\nquo uincimus. quis ei refundet innocentem sanguinem? quis\nei restituet pretium, quo nos emit, ut nos auferat ei? ad cuius\npretii nostri sacramentum ligauit ancilla tua animam suam uinculo\nfidei. nemo a protectione tua dirrumpat eam. non se inter- .\nponat nec ui nec insidiis leo et draco: neque enim respondebit\nilla nihil se debere, ne conuincatur et obtineatur ab accusatore\ncallido, sed respondebit dimissa debita sua ab eo, cui nemo\nreddet quod pro nobis non debens reddidit.\nSit ergo in pace cum uiro, ante quem nulli et post quem\nnulli nupta est, cui seruiuit fructum tibi afferens cum tolerantia,\nut eum quoque lucraretur tibi. et inspira, domine meus,\ndeus meus, inspira seruis tuis, fratribus meis, filiis tuis, dominis\nmeis, quibus et corde et uoce et litteris seruio, ut quotquot\nhoc legerint, meminerint ad altare tuum Monnicae, famulae tuae,\ncum Patricio, quondam eius coniuge, per quorum carnem introduxisti\nme in hac uita, quemadmodum nescio. meminerint cum\naffectu pio parentum meorum in hac luce transitoria et fratrum\nmeorum sub te patre in matre catholica et ciuium meorum in\n\n\n\n\n\n\n\n\n\n\naeterna Hierusalem, cui suspirat peregrinatio populi tui ab exitu\nusque ad reditum, ut quod a me illa poposcit extremum uberius\nei praestetur in multorum orationibus per confessiones\nquam per orationes meas.\nCognoscam te, cognitor mens, cognoscam, sicut et\ncognitus sum. uirtus animae meae, intra in eam et coapta\ntibi, ut habeas et possideas sine macula et ruga. haec est\nmea spes, ideo loquor et in ea spe gaudeo, quando sanum\ngaudeo. cetera uero uitae huius tanto minus flenda, quanto\nmagis fletur, et tanto magis flenda, quanto minus fletur in\neis. ecce enim ueritatem dilexisti, quoniam qui facit\neam, uenit ad lucem. uolo eam facere in corde meo coram\nin confessione, in stilo autem meo coram multis testibus.\nEt tibi quidem, domine, cuius oculis nuda est abyssus 15\nhumanae conscientiae, quid occultum esset in me, etiamsi nollem\nconfiteri tibi? te enim mihi absconderem, non me tibi.\n\n\n\n\n\n\n\n\nnunc autem quod gemitus meas testis est displicere me mihi,\ntu refulges et places et amaris et desideraris, ut erubescam de\nme et abiciam me atque eligam te et nec tibi nec mihi placeam\nnisi de te. tibi ergo, domine, manifestus sum quicumque\nsim. et quo fructu tibi confitear, dixi. neque id ago uerbis\ncarnis et uocibus, sed uerbis animae et clamore cogitationis,\nquem nouit auris tua. cum enim malas sum, nihil est aliud\nconfiteri tibi quam displicere mihi; cum uero pius, nihil est\naliud confiteri tibi quam hoc non tribuere mihi, quoniam tu,\ndomine, benedicis iustum, sed prius eum iustificas inpium.\nconfessio itaque mea, deus meus, in conspectu tuo tibi\ntacite fit et non tacite. tacet enim strepitu, clamat affectu.\nneque enim dico recti aliquid hominibus, quod non a me tu\nprius audieris, aut etiam tu aliquid tale audis a me, quod non\nmihi tu prius dixeris.,\nQuid mihi ergo est cum hominibus, ut audiant confessones\nmeas, quasi ipsi sanaturi sint omnes languores meos?\ncuriosum genus ad cognoscendam uitam alienam, desidiosum\nad corrigendam suam. quid a me quaerunt audire qui sim,\nqui nolunt a te audire qui sint? et unde sciunt, cum a me\nipso de me ipso audiunt, an uerum dicam, quandoquidem nemo\nscit hominum, quid agatur in homine, nisi spiritus\n\n\n\n\n\n\n\n\nhominis, qui in ipso est? si autem a te audiant de se ipsis,\nnon poterunt dicere: \"mentitur dominus\". quid est enim a te\naudire de se nisi cognoscere se? quis porro cognoscit et dicit:\n\"falsam est\", nisi ipse mentiatur? sed quia caritas omnia\ncredit, inter eos utique, quos conexos sibimet unum facit, ego\nquoque, domine, etiam sic tibi confiteor, ut audiant homines,\nquibus demonstrare non possum, an uera confitear; sed credunt\nmihi, quorum mihi aures caritas aperit.\nVerum tamen tu, medice meus intime, quo fructu ista faciam,\neliqua mihi. nam confessiones praeteritorum malorum meorum,\nquae remisisti et texisti, ut beares me in te, mutans animam\nmeam fide et sacramento tuo, cum leguntur et andiuntur, excitant\ncor, ne dormiat in desperatione et dicat: \"non possum\",\nsed euigilet in amore misericordiae tuae et dulcedine gratiae\ntuae, qua potens est omnis infirmus, qui sibi per ipsam fit\nconscius infirmitatis suae. et delectat bonos audire praeterita\nmala eorum, qui iam carent eis, nec ideo delectat, quia mala\nsunt, sed quia fuerunt et non sunt. quo itaque fructu, domine\nmeus, cui cotidie confitetur conscientia mea spe misericordiae\ntuae securior quam innocentia sua, quo fructu, quaeso, etiam\nhominibus coram te confiteor per has litteras adhuc, quis ego\\'\nsim, non quis fuerim? nam illum fructum uidi et conmemorauL\nsed quis adhuc sim ecce in ipso tempore confessionum mearum,\net multi hoc nosse cupiunt, qui me nouerunt, - et non me\n\n\n\n\n\n\nnouerant, qui ex me uel de me aliquid audierunt, sed auris eorum\nnon est ad cor meum, ubi ego sum quicumque sum. uolunt\nergo audire confitente me, quid ipse intus sim, quo nec oculum\nnec aurem nec mentem possunt intendere; credituri tamen\nuolunt, numquid cognituri? dicit enim eis caritas, qua boni\nsunt, non mentiri me de mp confitentem, et ipsa in eis credit\nmihi.\nSed quo fructu id nolunt? an congratulari mihi cupiunt,\n\ncum audierint, quantum ad te accedam munere tuo, et orare\npro me, cum audierint, quantum retarder pondere meo? indicabo\nme talibus. non enim paruus est fructus, domine deus\nmeus, ut a multis tibi gratiae agantur de nobis et a multis\nrogeris pro nobis. amet in me fraternus animus quod amandum\ndoces, et doleat in me quod dolendum doces. animus ille\nhoc faciat fraternus, non extraneus, non filiorum alienorum,\nquorum os locutum est uanitatem, et dextera eorum\ndextera iniquitatis, sed fraternus ille, qui cum approbat me,\ngaudet de me, cum autem inprobat me, contristatur pro me,\nquia siue approbet siue improbet me, diligit me. indicabo me\ntalibus: respirent in bonis meis, suspirent in malis meis. bona\nmea instituta tua sunt et dona tua, mala mea delicta mea sunt\net indicia tua. respirent in illis et suspirent in his, et hymnus\net fletus ascendant in conspectum tuum de fraternis cordibus,\nturibulis tuis. tu autem, domine, delectatus odore sancti\ntempli tui, miserere mei secundum magnam\n\n\n\n\n\n\nmisericordiam tuam propter nomen tuum et nequaquam deserens\ncoepta tua consumma inperfecta mea.\nHic est fructus confessionum mearum, non qualis fuerim,\nsed qualis sim, ut hoc confitear non tantum coram te secreta\nexultatione cum tremore et secreto maerore cum spe, sed\netiam in auribus credentium filiorum hominum, sociorum gaudii\nmei et consortium mortalitatis meae, ciuium meorum et mecum\nperegrinorum, praecedentium et consequentium et comitum uiae\nmeae. hi sunt serui tui, fratres mei, quos filios tuos esse noluisti\ndominos meos, quibus iussisti ut seruiam, si uolo tecum\nde te uiuere. et hoc mihi uerbum tuum parum erat si loquendo\npraeciperet, nisi et faciendo praeiret. et ego id ago factis et\ndictis, id ago sub alis tuis nimis cum ingenti periculo, nisi quia\nsub alis tuis tibi subdita est anima mea et infirmitas mea tibi\nnota est. paruulus sum, sed uiuit semper pater meus et idoneus\nest mihi tutor meus; idem ipse est enim, qui genuit me\net tuetur me, et tu ipse es omnia bona mea, tu omnipotens,\nqui mecum es et priusquam tecum sim. indicabo ergo talibus,\nqualibus iubes ut seruiam, non quis fuerim, sed quis iam sim\net quis adhuc sim; sed neque me ipsum diiudico. sic itaque\naudiar.\nTu enim, domine, diiudicas me, quia etsi nemo scit hominum,\nquae sunt hominis, nisi spiritus hominis, qui\nin ipso est, tamen est aliquid hominis, quod nec ipse scit\nspiritus hominis, qui in ipso est, tu autem, domine, scis eius\nomnia, qui fecisti eum. ego uero quamuis prae tuo conspectu\n\n\n\n\n\n\nme despiciam et aestimem me terram et cinerem, tamen aliquid\nde te scio, quod de me nescio. et certe uidemus nunc\nper speculum in aenigmate, nondum facie ad faciem;\net ideo, quamdiu peregrinor abs te, mihi sum praesentior quam\ntibi et tamen te noui nullo modo posse uiolari; ego uero quibus\ntemptationibus resistere ualeam quibusue non ualeam, nescio.\net spes est, quia fidelis es, qui nos non sinis temptari\nsupra quam possumus ferre, sed facis cum temptatione\netiam exitum, ut possimus sustinere. confitear ergo quid\nde me sciam, confitear et quid de me nesciam, quoniam et quod\nde me scio, te mihi lucente scio, et quod de me nescio, tamdiu\nnescio, donec fiant tenebrae meae sicut meridies in\nuultu tuo.\nNon dubia, sed certa conscientia, domine, amo te. percussisti\n\ncor meum uerbo tuo, et amaui te. sed et caelum et\nterra et omnia, quae in eis sunt, ecce undique mihi dicunt, ut\nte amem, nec cessant dicere omnibus, ut sint inexcusabiles.\naltius autem tu misereberis, cui misertus eris, et misericordiam\npraestabis, cui misericors fueris: alioquin caelum et terra surdis\nlocuntur laudes tuas. quid autem amo, cum te amo? non speciem\ncorporis nec decus temporis, non candorem lucis ecce\nistum amicum oculis, non dulces melodias cantilenarum\n\n\n\n\n\n\nomnimodarum, non florum et ungentorum et aromatum suauiolentiam,\nnon manna et mella, non membra acceptabilia carnis\namplexibus: non haec amo, cum amo deum meum. et tamen\namo quandam lucem et quandam uocem et quendam odorem\net quendam cibum et quendam amplexum, cum amo deum\nmeum, lucem, uocem, odorem, cibum, amplexum interioris hominis\nmei, ubi fulget animae meae, quod non capit locus, et\nubi sonat, quod non rapit tempus, et ubi olet, quod non spargit\nflatus, et ubi sapit, quod non minuit edacitas, et ubi haeret,\nquod non diuellit satietas. hoc est quod amo, cum deum\nmeum amo.\nEt quid est hoc? interrogaui terram, et dixit: \"non sum\"; et\nquaecumque in eadem sunt, idem confessa sunt. interrogaui\nmare et abyssos et reptilia animarum uiuarum, et responderunt:\n\"non sumus deus tuus; quaere super nos\". iterrogaui auras flabiles,\net inquit uniuersus aer cum incolis suis: \"fallitur Anaximenes;\nnon sum deus\". interrogaui caelum, solem, lunam, stellas:\n\"neque nos sumus deus, quem quaeris\", inquiunt. et dixi\nomnibus, quae circumstant fores carnis meae: dicite mihi de\ndeo meo, quod uos non estis, dicite mihi de illo aliquid. et\nexclamauerunt uoce magna: ipse fecit nos. interrogatio mea\nintentio mea et responsio eorum species eorum. et direxi me\nad me et dixi mihi: \"tu quis es\"? etrespondi: \"homo\". et ecce\ncorpus et anima in me mihi praesto sunt, unum exterius et\n\n\n\n\n\n\nalterum interius. quid horam est, unde quaerere debui deum\nmeam, quem iam quaesiueram per corpus a terra usque ad\ncaelum, quousque potui mittere nuntios - radios oculorum meorum?\nsed melius quod interius. ei quippe renuntiabant omnes\nnuntii corporales praesidenti et iudicanti de responsionibus caeli\net terrae et omnium, quae in eis sunt, dicentium: \"non sumus\ndeus\" et: ipse fecit nos. homo interior cognouit haec per exterioris\nministerium; ego interior cognoui haec, ego, ego animus\nper sensum corporis mei. interrogaui mundi molem de\ndeo meo, et respondit mihi: non ego sum, sed ipse me fecit.\nNonne omnibus, quibus integer sensus est, apparet haec species?\ncur non omnibus eadem loquitur? animalia pusilla et\nmagna uident eam, sed interrogare nequeunt. non enim praeposita\nest in eis nuntiantibus sensibus iudex ratio. homines\nautem possunt interrogare, ut inuisibilia dei per ea, quae\nfacta sunt, intellecta conspiciant, sed amore subduntur\neis et subditi indicare non possunt. nec respondent ista interrogantibus\nnisi indicantibus nec uocem suam mutant, id est\nspeciem suam, si alius tantum uideat, alius autem uidens interroget,\nut aliter illi appareat, aliter huic, sed eodem modo utrique\napparens illi muta est, huic loquitur: inmo uero omnibus\nloquitur, sed illi intellegunt, qui eius uocem acceptam foris\nintus cum ueritate conferant. ueritas enim dicit mihi: \"non est\ndeus tuus caelum et terra neque omne corpus\". hoc dicit eorum\n\n\n\n\n\n\nnatura. uident: moles est, minor in parte quam in toto. iam\ntu melior es, tibi dico, anima, quoniam tu uegetas molem corporis\ntui praebens ei uitam, quod nullum corpus praestat corpori.\ndeus autem tuus etiam tibi uitae uita est.\nQuid ergo amo, cum deum amo? quis est ille super\ncaput animae meae? per ipsam animam meam ascendam ad\nillum. transibo uim meam, qua haereo corpori et uitaliter compagem\neius repleo. non ea ui reperio deum meum: nam reperiret\net equus et mulus, quibus non est intellectus, et\nest eadem uis, qua uiuunt etiam eorum corpora. est alia uis,\nnon solum qua uiuifico sed etiam qua sensifico carnem meam,\nquam mihi fabricauit dominus, iubens oculo, ut non audiat, et\nauri, ut non uideat, sed illi, per quem uideam, huic, per quam\naudiam, et propria singillatim ceteris sensibus sedibus et officiis\nsuis: quae diuersa per eos ago unus ego animus. transibo et\nistam uim meam; nam et hanc habet equus et mulus: sentiunt\netiam ipsi per corpus.\nTransibo ergo et istam naturae meae, gradibus ascendens\nad eum, qui fecit me, et uenio in campos et lata praetoria\nmemoriae, ubi sunt thesauri innumerabilium imaginum\n\n\n\n\n\n\nde cuiuscemodi rebus sensis inuectarum. ibi reconditum est,\nquidquid etiam cogitamus, uel augendo uel minuendo uel utcumque\nuariando ea quae sensus attigerit, et si quid aliud conmendatum\net repositum est, quod nondum absorbuit et sepeliuit\nobliuio. ibi quando sum, posco, ut proferatur quidquid uolo,\net quaedam statim prodeunt, quaedam requiruntur diutius et\ntamquam de abstrusioribus quibusdam receptaculis eruuntur,\nquaedam cateruatim se proruunt et, dum aliud petitur et quaeritur,\nprosiliunt in medium quasi dicentia: \"ne forte nos sumus\"?\net abigo ea manu cordis a facie recordationis meae, donec enubiletur\nquod uolo atque in conspectum prodeat ex abditis. alia\nfaciliter atque inperturbata serie sicut poscuntur suggeruntur\net cedunt praecedentia consequentibus et cedendo conduntur,\niterum cum noluero processura. quod totum fit, cum aliquid\\'\nnarro memoriter.\nYbi sunt omnia distincte generatimque seruata, quae suo\nquaeque aditu ingesta sunt, sicut lux atque omnes colores formaeque\ncorporum per oculos, per aures autem omnia genera.\nsonorum omnesque odores per aditum narium, omnes sapores\nper oris aditum, a sensu autem totius corporis, quid durum,\nquid molle, quid calidum frigidumue, lene aut asperum, graue\nseu leue sine extrinsecus sine intrinsecus corpori. haec omnia\nrecipit recolenda, cum opus est, et retractanda grandis memoriae\nrecessus et nescio qui secreti atque ineffabiles sinus eius:\n\n\n\n\nquae omnia suis quaeque foribus intrant ad eam et reponuntur\nin ea. nec ipsa tamen intrant, sed rerum sensarum imagines\nillic praesto sunt cogitationi reminiscentis eas. quae quomodo\nfabricatae sint quis dicit, cum appareat, quibus sensibus raptae\nsint interiusque reconditae P nam et in tenebris atque in silentio\ndum habito, in memoria mea profero, si uolo, colores, et discerno\ninter album et nigrum et inter quos alios uolo, nec incurrunt\nsoni atque perturbant quod per oculos haustum considero,\ncum et ipsi ibi sint et quasi seorsum repositi lateant.\nnam et ipsos posco, si placet, atque adsunt illico, et quiescente\nlingua ac silente gutture canto quantum uolo, imaginesque illae\ncolorum, quae nihilo minus ibi sunt, non se interponunt neque\ninterrumpunt, cum thesaurus alius retractatur, qui influxit ab\nauribus. ita cetera, quae per sensus ceteros ingesta atque congesta\nsunt, recordor prout libet et auram liliorum discerno a\nuiolis nihil olfaciens et mei defrito, lene aspero, nihil tum\ngustando neque contractando, sed reminiscendo antepono.\nIntus haec ago, in aula ingenti memoriae meae. ibi enim\nmihi caelum et terra et mare praesto sunt cum omnibus, quae\nin eis sentire potui, praeter illa, quae oblitus sum. ibi mihi\net ipse occurro meque recolo, quid, quando et ubi egerim quoque\nmodo, cum agerem, affectus fuerim. ibi sunt omnia, quae\nsiue experta a me siue credita memini. ex eadem copia etiam\nsimilitudines rerum uel expertarum uel ex eis, quas expertus\n\n\n\n\nsum, creditarum alias atque alias et ipse contexo praeteritis\natque ex his etiam futuras actiones et euenta et spes, et haec\nomnia rursus quasi praesentia meditor. \"faciam hoc et illud\"\ndico apud me in ipso ingenti sinu animi mei pleno tot et tantarum\nrerum imaginibus, et hoc aut illud sequitur. â€žo si esset\nhoc aut illud!\" \"auertat deus hoc aut illud\": dico apud me ista\net, cum dico, praesto sunt imagines omnium quae dico ex\neodem thesauro memoriae, nec omnino aliquid eorum dicerem,\nsi defuissent.\nMagna ista uis est memoriae, magna nimis, deus, penetrale\namplum et infinitum. quis ad fundum eius peruenit? et uis\nest haec animi mei atque ad meam naturam pertinet, nec ego\nipse capio totum, quod sum. ergo animus ad habendum se\nipsum angustus est, ut ubi sit quod sui non capit. numquid\nextra ipsum ac non in ipso? quomodo ergo non capit? multa\nmihi super hoc oboritur admiratio, stupor adprehendit me. et\neunt homines mirari alta montium et ingentes fluctus maris\net latissimos lapsus fluminum et Oceani ambitum et gyros siderum\net relinquunt se ipsos nec mirantur, quod haec omnia\ncum dicerem, non ea uidebam oculis, nec tamen dicerem, nisi\nmontes et fluctus et flumina et sidera, quae uidi, et Oceanum,\nquem credidi, intus in memoria mea uiderem spatiis tam ingentibus,\nquasi foris uiderem. nec ea tamen uidendo absorbui,\n\n\n\n\nquando uidi oculis, nec ipsa sunt apud me, sed imagines eorum,\net noui, quid ex quo sensu corporis inpressum sit mihi.\nSed non ea sola gestat immensa ista capacitas memoriae\nmeae. hic sunt et illa omnia, quae de doctrinis liberalibus\npercepta nondum exciderunt, quasi remota interiore loco,\nnon loco; nec eorum imagines, sed res ipsas gero. nam quid\nsit litteratura, quid peritia disputandi, quot genera quaestionum,\nquidquid horum scio, sic est in memoria mea, ut non retenta\nimagine rem foris reliquerim aut sonuerit aut praeterierit, sicut\nuox inpressa per aures uestigio, quo recoleretur, quasi sonaret,\ncum iam non sonaret, aut sicut odor dum transit et uanescit\nin uentos, olfactum afficit, unde traicit in memoriam imaginem\nsui, quam reminiscendo repetamus, aut sicut cibus, qui certe\nin uentre iam non sapit et tamen in memoria quasi sapit, aut\nsicut aliquid, quod corpore tangendo sentitur, quod etiam separatum\na nobis imaginatur memoria. istae quippe res non\nintromittuntur ad eam, sed eorum solae imagines mira celeritate\ncapiuntur et miris tamquam cellis reponuntur et mirabiliter\nrecordando proferuntur.\\'\nAt uero, cum audio tria genera esse quaestionum, an sit,\nquid sit, quale sit, sonorum quidem, quibus haec uerba confecta\nsunt, imagines teneo et eos per auras cum strepitu transisse\nac iam non esse scio. res uero ipsas, quae illis significantur\nsonis, neque ullo sensu corporis attigi neque uspiam\nuidi praeter animum meum et in memoria recondidi non\n\n\n\n\nimagines earum, sed ipsas: quae unde ad me intrauerint dicant,\nsi possunt. nam percurro ianuas omnes carnis meae nec inuenio,\nqua earum ingressae sint. quippe oculi dicunt: \"si coloratae sunt,\nnos eas nuntiauimus\"; aures dicunt: \"si sonuerunt, a nobis indicatae\nsunt\"; nares dicunt: \"si oluerunt, per nos transierunt\";\ndieit etiam sensus gustandi: \"si sapor non est, nihil me interroges\";\ntactus dicit: \"si corpulentum non est, non contrectaui,\nsi non contrectaui, non indicaui\": unde et qua haec intrauerunt\nin memoriam meam? nescio quomodo; nam cum ea didici,\nnon credidi alieno cordi, sed in meo recognoui et aera\nesse approbaui et conmendaui ei tamquam reponens, unde proferrem,\ncum ueHern. ibi ergo erant et antequam ea didicissem,\nsed in memoria non erant. ubi ergo aut quare, cum\ndicerentur, agnoui et dixi: \"ita est, uerum est\", nisi quia iam\nerant in memoria, sed tam remota et retrusa quasi in cauis\nabditioribus, ut nisi admonente aliquo eruerentur, ea fortasse\ncogitare non possem?\nQuocirca inuenimus nihil esse aliud discere ista, quorum\nnon per sensus haurimus imagines, sed sine imaginibus, sicuti\nsunt, per se ipsa intus cernimus, nisi ea, quae passim atque\nindisposite memoria continebat, cogitando quasi colligere atque\nanimaduertendo curare, ut tamquam ad manum posita in ipsa\nmemoria, ubi sparsa prius et neglecta latitabant, iam familiari\n\n\n\n\nintentioni facile occurrant. et quam multa huius modi gestat\nmemoria mea, quae iam inuenta sunt et, sicut dixi, quasi ad\nmanum posita, quae didicisse et nosse dicimur. quae si modestis\ntemporum interuallis recolere desiuero, ita rui sus demerguntur\net quasi in remotiora penetralia dilabuntur, ut denuo\nuelut noua excogitanda sint indidem iterum — neque enim est\nalia regio eorum — et cogenda rursus, ut sciri possint, id est\nuelut ex quadam dispersione colligenda, unde dictum est cogitare.\nnam cogo et cogito sic est, ut ago et agito, facio et\nfactito. uerum tamen sibi animus hoc uerbum proprie uindicauit,\nut non quod alibi, sed quod in animo colligitur, id est\ncogitur, cogitari proprie iam dicatur.\nItem continet memoria numerorum dimensionumque\nrationes et leges innumerabiles, quarum nullam corporis sensus\ninpressit, quia nec ipsae coloratae sunt aut sonant aut\nolent aut gustatae aut contrectatae sunt. audiui sonos uerborum,\nquibus significantur, cum de his disseritur, sed illi alii,\nistae autem aliae sunt. nam illi aliter graece, aliter latine sonant,\nistae uero nec graecae nec latinae sunt nec aliud eloquiorum\ngenus. uidi lineas fabrorum uel etiam tenuissimas, sicut\nfilum araneae; sed illae aliae sunt, non sunt imagines earum,\nquas mihi nuntiauit carnis oculus: nouit eas quisquis sine ulla\n\n\n\n\ncogitatione qualiscumque corporis intus agnouit eas. sensi\netiam numeros omnibus corporis sensibus, quos numeramus;\nsed illi alii sunt, quibus numeramus, nec imagines istorum\nsunt et ideo ualde sunt. rideat me ista dicentem, qui non eos\nuidet, et ego doleam ridentem me.\nHaec omnia memoria teneo et quomodo ea didicerim\nmemoria teneo. multa etiam, quae aduersus haec falsissime\ndisputantur, audiui et memoria teneo; quae tamenetsi falsa\nsunt, tamen ea meminisse me non est falsum; et discreuisse\nme inter illa uera et haec falsa, quae contradicuntur, et hoc\nmemini aliterque nunc uideo cernere me ista, aliter autem\nmemini saepe me discreuisse, cum ea saepe cogitarem. ergo\net intellexisse me saepius ista memini, et quod nunc discerno\net intellego, recondo in memoria, at postea me nunc intellegisse\nmeminerim. et meminisse me memini, sicut postea,\nquod haec reminisci nunc potui, si recordabor, utique per uim\nmemoriae recordabor.\nAffectiones quoque animi mei eadem memoria continet\nnon eo modo, quo eas habet ipse animus, cum patitur\neas, sed alio multum diuerso, sicut sese habet uis memoriae.\nnam et laetatum me fuisse reminiscor non laetus et tristitiam\nmeam praeteritam recordor non tristis et me aliquando timuisse\nrecolo sine timore et pristinae cupiditatis sine cupiditate sum\nmemor. aliquando et e contrario tristitiam meam transactam\nlaetus reminiscor et tristis laetitiam. quod mirandum non est\nde corpore: aliud enim animus, aliud corpus. itaque si praeteritum\ndolorem corporis gaudens memini, non ita mirum est.\n\n\n\n\n\n\n\n\nhic uero cum animus sit etiam ipsa memoria — nam et cum\nmandamus aliquid, ut memoriter habeatur, dicimus: \"uide, ut\nillud in animo habeas\", et cum obliuiscimur, dicimus: \"non\nfuit in animo\" et \"elapsum est animo\", ipsam memoriam uocantes\nanimum — cum ergo ita sit, quid est hoc, quod cum\ntristitiam meam praeteritam laetus memini, animus habet laetitiam\net memoria tristitiam laetusque est animus ex eo, quod\ninest ei laetitia, memoria uero ex eo, quod inest ei tristitia,\ntristis non est? num forte non pertinet ad animum? quis hoc\ndixerit? nimirum ergo memoria quasi uenter est animi, laetitia\nuero atque tristitia quasi cibus dulcis et amarus: cum memoriae\nconmendantur, quasi traiecta in uentrem recondi illic possunt,\nsapere non possunt. ridiculum est haec illis similia putare,\nnec tamen sunt omni modo dissimilia.\nSed ecce de memoria profero, cum dico quattuor esse perturbationes\nanimi, cupiditatem, laetitiam, metum, tristitiam, et\nquidquid de his disputare potuero diuidendo singula per species\nsui cuiusque generis et definiendo, ibi inuenio quid dicam atque\ninde profero, nec tamen ulla earum perturbatione perturbor,\ncum eas reminiscendo conmemoro; et antequam recolerentur\na me et retractarentur, ibi erant; propterea inde per recordationem\npotuere depromi. forte ergo sicut de uentre cibus ruminando,\nsic ista de memoria recordando proferuntur. cur igitur\nin ore cogitationis non sentitur a disputante, hoc est a reminiscente,\nlaetitiae dulcedo uel amaritudo maestitiae? an in hoc\ndissimile est, quod non undique simile est? quis enim talia\nuolens loqueretur, si quotiens tristitiam metumue nominamus,\n\n\n\n\ntotiens maerere uel timere cogeremur? et tamen non ea loqueremur,\nnisi in memoria nostra non tantum sonos nominum\nsecundum imagines inpressas a sensibus corporis sed etiam\nrerum ipsarum notiones inueniremus, quas nulla ianua carnis\naccepimus, sed eas ipse animus per experientiam passionum\nsuarum sentiens memoriae conmendauit aut ipsa sibi haec etiam\nnon conmendata retinuit.\n\nSed utrum per imagines an non, quis facile dixerit?\nnomino quippe lapidem, nomino solem, cum res ipsae non adsunt\nsensibus meis; in memoria sane mea praesto sunt imagines\nearum. nomino dolorem corporis, nec mihi adest, dum\nnihil dolet; nisi tamen adesset imago eius in memoria mea,\nnescirem quid dicerem, nec eum in disputando a uoluptate\ndiscernerem. nomino salutem corporis, cum saluus sum corpore;\nadest mihi res ipsa; uerum tamen nisi et imago eius esset\nin memoria mea, nullo modo recordarer, quid huius nominis\nsignificaret sonus, nec aegrotantes agnoscerent salute nominata,\nquid esset dictum, nisi eadem imago ui memoriae teneretur,\nquamuis ipsa res abesset a corpore. nomino numeros, quibus\nnumeramus: en assunt in memoria mea non imagines eorum,\nsed ipsi. nomino imaginem solis, et haec adest in memoria\nmea; neque enim imaginem imaginis eius, sed ipsam recolo:\nipsa mihi reminiscenti praesto est. nomino memoriam et\nagnosco quod nomino. et ubi agnosco nisi in ipsa memoria?\nnum et ipsa per imaginem suam sibi adest ac non per se\nipsam?\nQuid, cum obliuionem nomino atque itidem agnosco\nquod nomino, unde agnosco rem, nisi meminissem? non eundem\nsonum nominis dico, sed rem, quam significat; quam si oblitus\nessem, quid ille ualeret sonus, agnoscere utique non ualerem.\ncum memoriam memini, per se ipsam sibi praesto est ipsa\nmemoria; cum uero memini obliuionem, et memoria praesto\nest et obliuio, memoria, ex qua meminerim, obliuio, quam meminerim.\nsed quid est obliuio nisi priuatio memoriae? quomodo\nergo adest, ut eam meminerim, quando cum adest meminisse\nnon possum? at si quod meminimus memoria retinemus,\nobliuionem autem nisi meminissemus, nequaquam possimus\naudito isto nomine rem, quae illo significatur, agnoscere, memoria\nretinetur obliuio. adest ergo, ne obliuiscamur, quae cum\nadest, obliuiscimur. an ex hoc intellegitur non se per ipsam\ninesse memoriae, cum eam meminimus, sed per imaginem suam,\nquia, si per se ipsam praesto esset obliuio, non ut meminissemus,\nsed ut obliuisceremur, efficeret? et hoc quis tandem indagabit?\nquis conprehendet, quomodo sit?\nEgo certe, domine, laboro hic et laboro in me ipso: factus\nsum mihi terra difficultatis et sudoris nimii. neque enim nunc\nscrutamur plagas caeli aut siderum interualla demetimur uel\nterrae libramenta quaerimus: ego sum, qui memini, ego animus.\nnon ita mirum, si a me longe est quidquid ego non sum: quid\n\n\n\n\n\n\nautem propinquius me ipso mihi? et ecce memoriae meae uis\nnon conprehenditur a me, cum ipsum me non dicam praeter\nillam. quid enim dicturus sum, quando mihi certum est meminisse\nme obliuionem? an dicturus sum non esse in memoria\nmea quod memini ? an dicturus sum ad hoc inesse obliuionem\nin memoria mea, ut non obliuiscar? utrumque absurdissimum\nest. quid illud tertium? quo pacto dicam imaginem obliuionis\nteneri memoria mea, non ipsam obliuionem, cum eam memini?\nquo pacto et hoc dicam, quandoquidem cum inprimitur rei cuiusque\nimago in memoria, prius necesse est, ut adsit res ipsa,\nunde illa imago possit inprimi? sic enim Carthaginis memini,\nsic omnium locorum, quibus interfui, sic facies hominum, quas\nuidi, et ceterorum sensuum nuntiata, sic ipsius corporis salutem\nsiue dolorem: cum praesto essent ista, cepit ab eis imagines\nmemoria, quas intuerer praesentes et retractarem animo, cum\nilla et absentia reminiscerer. si ergo per imaginem suam, non\nper se ipsam in memoria tenetur obliuio, ipsa utique aderat,\nut eius imago caperetur. cum autem adesset, quomodo imaginem\nsuam in memoria conscribebat, quando id etiam, quod\niam notatum inuenit, praesentia sua delet obliuio? et tamen\nquocumque modo, licet sit modus iste inconprehensibilis et\ninexplicabilis, ipsam obliuionem meminisse me certus sum, qua\nid quod meminerimus obruitur.\nMagna uis est memoriae, nescio quid horrendum, deus\nmeus, profunda et infinita multiplicitas; et hoc animus est, et\n\n\n\n\nhoc ego ipse sum. quid ergo sum, deus meus? quae natura\nsum? uaria, multimoda uita et inmensa uehementer. ecce in\nmemoriae meae campis et antris et cauernis innumerabilibus\natque innumerabiliter plenis innumerabilium rerum generibus\nsiue per imagines, sicut omnium corporum, siue per praesentiam,\nsicut artium, siue per nescio quas notiones uel notationes,\nsicut affectionum animi — quas et cum animus non patitur,\nmemoria tenet, cum in animo sit quidquid est in memoria per\nhaec omnia discurro et nolito hac illae, penetro etiam\nquantum possum, et finis nusquam: tanta uis est memoriae,\ntanta uitae uis est in homine uiuente mortaliter! quid igitur\nagam, tu uera mea uita, deus meus? transibo et hanc uim\nmeam, quae memoria uocatur, transibo eam, ut pertendam ad\nte, dulce lumen. quid dicis mihi? ego ascendens per animum\nmeum ad te, qui desuper mihi manes, transibo et istam uim\nmeam, quae memoria uocatur, uolens te attingere, unde attingi\npotes, et inhaerere tibi, unde inhaereri tibi potest. habent enim\nmemoriam et pecora et aues, alioquin non cubilia, non nidos suos\nrepeterent, non alia multa, quibus assuescunt; neque enim et\nassuescere ualerent ullis rebus nisi per memoriam. transibo ergo\net memoriam, ut attingam eum, qui separauit me a quadrupedibus\net uolatilibus caeli sapientiorem me fecit. transibo et memoriam,\nut ubi te inueniam, uere bone et secura suauitas, ut ubi\n\n\n\n\nte inueniam? si praeter memoriam meam te inuenio, inmemor tui\nsum. et quomodo iam inueniam te, si memor non sum tui?\nPerdiderat enim mulier drachmam et quaesiuit eam\ncum lucerna et, nisi memor eius esset, non inueniret eam.\ncum enim esset inuenta, unde sciret, utrum ipsa esset, si memor\neius non esset? multa memini me perdita quaesisse atque\ninuenisse. inde istuc scio, quia, cum quaererem aliquid eorum\net diceretur mihi: \"num forte hoc est?\" \"num forte illud\"?\ntamdiu dicebam: \"non est\", donec id offerretur quod quaerebam.\ncuius nisi memor essem, quidquid illud esset, etiamsi\nmihi offerretur, non inuenirem, quia non agnoscerem. et semper\nita fit, cum aliquid perditum quaerimus et inuenimus.\nuerum tamen si forte aliquid ab oculis perit, non a memoria,\nueluti corpus quodlibet uisibile, tenetur intna imago eius et\nquaeritur, donec reddatur aspectui. quod cum inuentum fuerit,\nex imagine, quae intus est, recognoscitur. nec inuenisse nos\ndicimus quod perierat, si non agnoscimus, nec agnoscere possumus,\nsi non meminimus: sed hoc perierat quidem oculis,\nmemoria tenebatur.\nQuid? cum ipsa memoria perdit aliquid, sicut fit, cum\nobliuiscimur et quaerimus, ut recordemur, ubi tandem quaerimus\nnisi in ipsa memoria? et ibi si aliud pro alio forte offeratur,\nrespuimus, donec illud occurrat quod quaerimus. et cum\noccurrit, dicimus: \"hoc est\"; quod non diceremus, nisi\n\n\n\n\n\n\nagnosceremus, nec agnosceremus, nisi meminissemus. certe enim obliti\nfueramus. an non totum exciderat, sed ex parte, quae tenebatur,\npars alia quaerebatur, quia sentiebat se memoria non\nsimul uoluere, quod simul solebat, et quasi detruncata consuetudine\nclaudicans reddi quod deerat flagitabat? tamquam si\nhomo notus sine conspiciatur oculis siue cogitetur et nomen\neius obliti requiramus, quidquid aliud occurrerit non conectitur,\nquia non cum illo cogitari consueuit ideoque respuitur, donec\nillud adsit, ubi simul adsuefacta notitia non inaequaliter adquiescat.\net unde adest nisi ex ipsa memoria? nam et cum\nab alio conmoniti recognoscimus, inde adest. non enim quasi\nnouum credimus, sed recordantes adprobamus hoc esse, quod\ndictum est. si autem penitus aboleatur ex animo, nec admoniti\nreminiscimur. neque enim omni modo adhuc obliti sumus\nquod uel oblitos nos esse meminimus. hoc ergo nec amissum\nquaerere poterimus, quod omnino obliti fuerimus.\nQuomodo ergo te quaero, domine? cum enim te, deum\nmeum, quaero, uitam beatam quaero. quaeram te, ut uiuat\nanima mea. uiuit enim corpus meum de anima mea et uiuit\nanima mea de te. quomodo ergo quaero uitam beatam? quia\nnon est mihi, donec dicam: \"sat, est illic\". ubi oportet ut\ndicam, quomodo eam quaero, utrum per recordationem, tamquam\neam oblitus sim oblitumque me esse adhuc teneam, an\nper appetitum discendi incognitam, siue quam numquam scierim\nsiue quam sic oblitus fuerim, ut me nec oblitum esse\nmeminerim. nonne ipsa est beata uita, quam omnes uolunt\n\n\n\n\net omnino qui nolit nemo est? ubi nouerunt eam, quod sic\nuolunt eam? ubi uiderunt, ut amarent eam? nimirum habemus\neam nescio quomodo. et est alius quidam modus, quo quisque\ncum habet eam, tunc beatus est, et sunt, qui spe beati sunt.\ninferiore modo isti habent eam quam illi, qui iam re ipsa beati\nsunt, sed tamen meliores quam illi, qui nec re nec spe beati\nsunt. qui tamen etiam ipsi nisi aliquo modo haberent eam,\nnon ita uellent beati esse: quod eos uelle certissimum est.\nnescio quomodo nouerunt eam ideoque habent eam in nescio\nqua notitia, de qua satago, utrum in memoria sit, quia, si ibi\nest, iam beati fuimus aliquando, utrum singillatim omnes, an\nin illo homine, qui primus peccauit, in quo et omnes mortui\nsumus et de quo omnes cum miseria nati sumus, non quaero\nnunc, sed quaero, utrum in memoria sit beata uita. neque\nenim amaremus eam, nisi nossemus. audiuimus nomen hoc\net omnes rem, omnes nos adpetere fatemur; non enim solo\nsono delectamur. nam hoc cum latine audit Graecus, non delectatur,\nquia ignorat, quid dictum sit; nos autem delectamur,\nsicut etiam ille, si graece hoc audierit, quoniam res ipsa nec\ngraeca nec latina est, cui adipiscendae Graeci Latinique inhiant\nceterarumque linguarum homines. nota est igitur omnibus,\nqui una uoce si interrogari possent, utrum beati esse uellent,\nsine ulla dubitatione uelle responderent. quod non fieret, nisi\nres ipsa, cuius hoc nomen est, eorum memoria teneretur.\nNumquid ita, ut memini Carthaginem qui uidi? non;\nuita enim beata non uidetur oculis, quia non est corpus. numquid\nsicut meminimus numeros? non; hos enim qui habet in\nnotitia, non adhuc quaerit adipisci, uitam uero beatam habemus\nin notitia ideoque amamus et tamen adhuc adipisci eam uolumus,\nut beati simus. numquid sicut meminimus eloquentiam?\nnon: quamuis et hoc nomine audito recordentur ipsam rem\nqui etiam nondum sunt eloquentes multique esse cupiant —\nunde apparet eam esse in eorum notitia — tamen per corporis\nsensus alios eloquentes animaduerterunt et delectati sunt et\nhoc esse desiderant — quamquam nisi ex interiore notitia non\ndelectarentur neque hoc esse uellent, nisi delectarentur - beatam\nuero uitam nullo sensu corporis in aliis experimur. numquid\nsicut meminimus gaudium? fortasse ita. nam gaudium meum\netiam tristis memini sicut uitam beatam miser, neque umquam\ncorporis sensu gaudium meum uel uidi uel audiui uel odoratus\nsum uel gustaui uel tetigi, sed expertus sum in animo meo,\nquando laetatus sum, et adhaesit eius notitia memoriae meae,\nut id reminisci ualeam aliquando cum aspernatione, aliquando\ncum desiderio pro earum rerum diuersitate, de quibus me gauisum\nesse memini. nam et de turpibus gaudio quodam perfusus\nsum, quod nunc recordans detestor atque exsecror, aliquando\nde bonis et honestis, quod desiderans recolo, tametsi\nforte non assunt, et ideo tristis gaudium pristinum recolo.\nVbi ergo et quando expertus sum uitam meam beatam, ut\nrecorder eam et amem et desiderem? nec ego tantam aut cum\npaucis, sed beati prorsus omnes esse uolumus. quod nisi certa\nnotitia nossemus, non tam certa uoluntate uellemus. sed quid\nest hoc? quid? si quaeratur a duobus, utrum militare uelint,\nfieri possit, ut alter eorum uelle se, alter nolle respondeat: si\nautem ab eis quaeratur, utrum esse beati uelint, uterque se\nstatim sine dubitatione dicat optare, nec ob aliud ille uelit\nmilitare, non ob aliud iste nolit, nisi ut beati sint. num forte\nquoniam alius hinc, alius inde gaudet? ita se omnes beatos\nesse uelle consonant, quemadmodum consonarent, si hoc interrogarentur,\nse uelle gaudere atque ipsum gaudium uitam beatam\nuocant. quod etsi alius hinc, alius illinc assequitur, unum\nest tamen, quo peruenire omnes nituntur, ut gaudeant. quae\nquoniam res est, quam se expertum non esse nemo potest\ndicere, propterea reperta in memoria recognoscitur, quando\nbeatae uitae nomen auditur.\nAbsit, domine, absit a corde serui tui, qui conStetur\ntibi, absit, ut quocumque gaudio gaudeam beatum me putem.\nest enim gaudium, quod non datur inpiis, sed eis, qui te gratis\ncolunt, quorum gaudium tu ipse es. et ipsa est beata uita,\ngaudere de te, ad te, propter te: ipsa est et non est altera.\n\n\n\n\n\n\nqui autem aliam putant esse, aliud sectantur gaudium neque\nipsum uerum. ab aliqua tamen imagine gaudii uoluntas eorum\nnon auertitur.\nNon ergo certum est, quod omnes esse beati nolunt,\nquoniam qui non de te gaudere uolunt, quae sola uita beata\nest, non utique uitam beatam uolunt. an omnes hoc uolunt,\nsed quoniam caro concupiscit aduersus spiritum et\nspiritus aduersus carnem, ut non faciant quod uolunt,\ncadunt in id quod ualent eoque contenti sunt, quia illud, quod\nnon ualent, non tantum uolunt, quantum sat est, ut ualeant?\nnam quaero ab omnibus, utrum malint de ueritate quam de\nfalsitate gaudere: tam non dubitant dicere de ueritate se malle,\nquam non dubitant dicere beatos esse se uelle. beata quippe uita\nest gaudium de ueritate. hoc est enim gaudium de te, qui\nueritas es, deus, inluminatio mea, salus faciei meae,\ndeus meus. hanc uitam beatam omnes nolunt, hanc uitam,\nquae sola beata est, omnes uolunt, gaudium de ueritate omnes\nuolunt. multos expertus sum, qui uellent fallere, qui autem\nfalli, neminem. ubi ergo nouerunt hanc uitam beatam, nisi ubi\nnouerunt etiam ueritatem? amant enim et ipsam, quia falli\nnolunt, et cum amant beatam uitam, quod non est aliud quam\nde ueritate gaudium, utique amant etiam ueritatem nec\n\n\n\n\n\n\namarent, nisi esset aliqua notitia eius in memoria eorum. cur ergo\nnon de illa gaudent? cur non beati sunt? quia fortius occupantur\nin aliis, quae potius eos faciunt miseros quam illud\nbeatos, quod tenuiter meminerunt. adhuc enim modicum\nlumen est in hominibus; ambulent, ambulent, ne tenebrae\nconprehendant.\nCur autem ueritas parit odium et inimicus eis factus est\nhomo tuus uerum praedicans, cum ametur beata uita, quae non\nest nisi gaudium de ueritate, nisi quia sic amatur ueritas, ut\nquicumque aliud amant, hoc quod amant uelint esse ueritatem,\net quia falli nollent, nolunt conuinci, quod falsi sint? itaque\npropter eam rem oderunt ueritatem, quam pro ueritate amant.\namant eam lucentem, oderunt eam redarguentem. quia enim\nfalli nolunt et fallere uolunt, amant eam, cum se ipsa indicat,\net oderunt eam, cum eos ipsos indicat. inde retribuet eis, ut,\nqui se ab ea manifestari nolunt, et eos nolentes manifestet et\neis ipsa non sit manifesta. sic, sic, etiam sic animus humanus,\netiam sic caecus et languidus, turpis atque indecens latere uult,\nse autem ut lateat aliquid non uult. contra illi redditur, ut\nipse non lateat ueritatem, ipsum autem ueritas lateat. tamen\netiam sic, dum miser est, ueris mauult gaudere quam falsis.\nbeatus ergo erit, si nulla interpellante molestia de ipsa, per\nquam uera sunt omnia, sola ueritate gaudebit.\nEcce quantum spatiatus sum in memoria mea quaerens\nte, domine, et non te inueni extra eam. neque enim\n\n\n\n\n\n\naliquid de te inuenio, quod non meminissem ex quo didici te.\nnam ex quo didici te, non sum oblitus tui. ubi enim inueni\nueritatem, ibi inueni deum meum, ipsam ueritatem, quam ex\nquo didici, non sum oblitus. itaque ex quo te didici, manes\nin memoria mea, et illic te inuenio, cum reminiscor tui et delector\nin te. hae sunt sanctae deliciae meae, quas donasti mihi\nmisericordia tua respiciens paupertatem meam.\nSed ubi manes in memoria mea, domine, ubi illic\nmanes? quale cubile fabricasti tibi? quale sanctuarium aedificasti\ntibi? tu dedisti hanc dignationem memoriae meae, ut\nmaneas in ea, sed in qua eius parte maneas, hoc considero.\ntranscendi enim partes eius, quas habent et bestiae, cum te\nrecordarer, quia non ibi te inueniebam inter imagines rerum\ncorporalium, et ueni ad partes eius, ubi conmendaui affectiones\nanimi mei, nec illic inueni te. et intraui ad ipsius animi mei\nsedem, quae illi est in memoria mea, quoniam sui quoque meminit\nanimus, nec ibi tu eras, quia sicut non es imago corporalis\nnec affectio uiuentis, qualis est, cum laetamur, contristamur,\ncupimus, metuimus, meminimus, obliuiscimur et quidquid\nhuius modi est, ita nec ipse animus es, quia dominus deus animi\ntu es, et conmutantur haec omnia, tu autem inconmutabilis\nmanes super omnia et dignatus es habitare in memoria mea\nex quo te didici. et quid quaero, quo loco eius habites, quasi\nuero loca ibi sint? habitas certe in ea, quoniam tui memini\nex quo te didici, et in ea inuenio, cum recordor te.\nVbi ergo te inueni, ut discerem te? neque enim iam\neras in memoria mea, priusquam te -discerem. ubi ergo te\ninueni, ut. discerem te, nisi in te supra me? et nusquam locus,\net recedimus et accedimus, et nusquam locus. ueritas, ubique\npraesides omnibus consulentibus te simulque respondes omnibus\ndiuersa consulentibus. liquide tu respondes, sed non liquide omnes\naudiunt. omnes unde uolunt consulunt, sed non semper\nquod uolunt audiunt. optimus minister tuus est, qui non magis\nintuetur hoc a te audire quod ipse uoluerit, sed potius hoc\nnelle quod a te audierit.\nSero te amaui, pulchritudo tam antiqua et tam noua,\nsero te amaui! et ecce intus eras et ego foris et ibi te quae- rebam\net in ista formosa, quae fecisti, deformis inruebam.\nmecum eras, et tecum non eram. ea me tenebant longe a te,\nquae si in te non essent, non essent. uocasti et clamasti et\nrupisti surditatem meam, coruscasti, splenduisti et fugasti caecitatem\nmeam, fragrasti, et duxi spiritum et anhelo tibi, gustaui\net esurio et sitio, tetigisti me, et exarsi in pacem tuam.\nCum inhaesero tibi ex omni me, nusquam erit mihi\ndolor et labor, et uiua erit uita mea tota plena te. nunc autem\nquoniam quem tu imples, subleuas eum, quoniam tui plenus\nnondum sum, oneri mihi sum. contendunt laetitiae meae\nflendae cum laetandis maeroribus, et ex qua parte stet uictoria\nnescio. ei mihi, domine, miserere mei! contendunt maerores\nmei mali cum gaudiis bonis, et ex qua parte stet uictoria nescio.\n\n\n\n\nei mihi! domine, miserere mei! ei mihi! ecce uulnera mea non\nabscondo: medicas es, aeger sum; misericors es, miser sum.\nnumquid non temptatio est uita humana super terram?\nquis uelit molestias et difficultates? tolerari iubes ea, non\namari. nemo quod tolerat amat, etsi tolerare amat. quamuis\nenim gaudeat se tolerare, mauult tamen non esse quod toleret.\nprospera in aduersis desidero, aduersa in prospera timeo. quis\ninter haec medius locus, ubi non sit humana uita temtatio?\nuae prosperitatibus saeculi semel et iterum a timore aduersitatis\net a corruptione laetitiae! uae aduersitatibus saeculi\nsemel et iterum et tertio a desiderio prosperitatis, et quia ipsa\n- aduersitas dura est, et ne frangat tolerantiam. numquid non\ntemtatio est uita humana super terram sine ullo interstitio?\nEt tota spes mea non nisi in magna misericordia\ntua. da quod iubes et iube quod uis. imperas nobis continentiam.\net cum scirem, ait quidam, quia nemo potest\nesse continens nisi deus det, et hoc ipsum erat sapientiae,\nscire cuius esset hoc donum. per continentiam\nquippe colligimur et redigimur in unum, a quo in multa\ndefluximus. minus enim te amat qui tecum aliquid amat, quod\nnon propter te amat.s o amor, qui semper ardes et numquam\nextingueris, caritas, deus meus, accende me! continentiam\niubes: da quod iubes et iube quod uis.\nIubes certe, ut contineam a concapiscentia carnis\net concupiscentia oculorum et ambitione saeculi. iussisti\na concubitu et de ipso coniugio melius aliquid, quam concessisti,\nmonuisti. et quoniam dedisti, factum est et antequam\ndispensator sacramenti tui fierem. sed adhuc uiuunt in memoria\nmea, de qua multa locutus sum, talium rerum imagines,\nquas ibi consuetudo mea fixit, et occursantur mihi uigilanti quidem\ncarentes uiribus, in somnis autem non solum usque ad\ndelectationem sed etiam usque ad consensionem factumque\nsimillimum. et tantum ualet imaginis illius inlusio in anima\nmea in carne mea, ut dormienti falsa uisa. persuadeant quod\nuigilanti uera non possunt. numquid tunc ego non sum, domine\ndeus meus? et tamen tantum interest inter me ipsum\net me ipsum intra momentum, quo hinc ad soporem transeo\nuel huc inde transeo! ubi est tunc ratio, qua talibus suggestionibus\nresistit uigilans et, si res ipsae ingerantur, inconcussus\nmanet? numquid clauditur cum oculis? numquid sopitur cum\nsensibus corporis? et unde saepe etiam in somnis resistimus .\nnostrique propositi memores atque in eo castissime permanentes\nnullum talibus inlecebris adhibemus adsensum? et tamen tantum\ninterest, ut, cum aliter accidit, euigilantes ad conscientiae requiem\nredeamus ipsaque distantia reperiamus nos non fecisse,\nquod tamen in nobis quoquo modo factum esse doleamus.\nNumquid non potens est manus tna, deus omnipotens, sanare\nomnes languores animae meae atque ibundantiore gratia\ntua lasciuos motus etiam mei soporis extinguere? augebis, domine,\nmagis magisque in me munera tua, ut anima mea sequatur\nme ad te concupiscentiae uisco expedita, ut non sit\nrebellis sibi atque ut in somnis etiam non solum non perpetret\nistas corruptelarum turpitudines per imagines animales\nusque ad carnis fluxum, sed ne consentiat quidem. nam ut\nnihil tale uel tantulum libeat, quantulum possit nutu cohiberi\netiam in casto dormientis affectu non tantum in hac uita, sed\netiam in hac aetate, non magnum est omnipotenti, qui uales\nfacere supra quam petimus et. intellegimus. nunc tamen\nquid adhuc sim in hoc genere mali mei, dixi bono domino\nmeo exultans cum tremore in eo, quod donasti mihi, et\nlugens in eo, quod inconsummatus sum, sperans perfecturum\nte in me misericordias. tuas usque ad pacem plenariam, quam\ntecum habebunt interiora et exteriora mea, cum absorpta\nfuerit mors in uictoriam.\nEst alia malitia diei, quae utinam sufficiat ei.\nreficimus enim cotidianas ruinas corporis edendo et bibendo,\npriusqutam escas et uentrem destruas, cum occideris indigentiam\nsatietate mirifica et corruptibile hoc indueris incorruptione\nsempiterna. nunc autem suauis est mihi necessitas,\net aduersus istam suauitatem pugno, ne capiar, et cotidianum\nbellum gero in ieiuniis, saepius in seruitutem redigens\n\n\n\n\n\n\ncorpus meum, et dolores mei uoluptate pelluntur. nam fames\net sitis quidam dolores sunt, urunt et sicut febris necant, nisi\nalimentorum medicina succurrat. quae quoniam praesto est ex\nconsolatione munerum tuorum, in quibus nostrae infirmitati\nterra et aqua et caelum seruiunt, calamitas deliciae uocantur.\nHoc me docuisti, ut quemadmodum medicamenta sic alimenta\nsumpturus accedam. sed dum ad quietem satietatis ex indigentiae\nmolestia transeo, in ipso transitu mihi insidiatur laqueus\nconcupiscentiae. ipse enim transitus uoluptas est, et non est\nalius, qua transeatur quo transire cogit necessitas. et cum salus\nsit causa edendi ac bibendi, adiungit se tamquam pedisequa\npericulosa iucunditas et plerumque praeire conatur, ut eius causa\nfiat, quod salutis causa me facere uel dico uel uolo. nec idem\nmodus utriusque est: nam quod saluti satis est, delectationi\nparum est, et saepe incertum fit, utrum adhuc necessaria corporis\ncura subsidium petat an uoluptaria cupiditatis fallacia\nministerium suppetat. ad hoc incertum hilarescit infelix anima\net in eo praeparat excusationis patrocinium gaudens non adparere,\nquod satis sit moderationi ualetudinis, ut obtentu salutis\nobumbret negotium uoluptatis. his temptationibus cotidie\nconor resistere et inuoco dexteram tuam et ad te refero aestus\nmeos, quia consilium mihi de hac re nondum stat.\nAudio nocem iubentis dei mei: non grauentur corda uestra\nin crapula et ebrietate. ebrietas longe est a me:\n\n\n\n\n\n\n\n\nmisereberis, ne adpropinquet mihi. crapula autem nonnumquam\nsubrepsit seruo tuo: misereberis, ut longe fiat a me.\nnemo enim potens esse continens, nisi tu des. multa\nnobis orantibus tribuis, et quidquid boni antequam oraremus\naccepimus, a te accepimus; et ut hoc postea cognosceremus,\na te accepimus. ebriosus numquam fui, sed ebriosos a te factos\nsobrios ego noui. ergo a te factum est, ut hoc non essent qui\nnumquam fuerunt, a quo factum est, ut hoc non semper essent\nqui fuerunt, a quo etiam factum est, ut scirent utrique, a quo\nfactum est. audiui aliam uocem tuam: post concupiscentias\ntuas non eas et a uoluptate tua uetare. audiui et\nillam ex munere tuo, quam multum amaui: neque si manducauerimus,\nabundabimus, neque si non manducauerimus,\ndeerit nobis; hoc est dicere: nec illa res me copiosum\nfaciet nec illa aerumnosum. audiui et alteram: ego enim didici,\nin quibus sum, sufficiens esse et abundare noui\net penuriam pati noui. omnia possum in eo, qui me\nconfortat. ecce milea castrorum caelestium, non puluis, quod\nsumus. sed memento, domine, quoniam puluis sumus, et\nde puluere fecisti hominem, et perierat et inuentus est.\nnec ille in se potuit, quia idem puluis fuit, quem talia\n\n\n\n\n\n\ndicentem adflatu tuae inspirationis adamaui: omnia possum, inquit,\nin eo, qui me confortat. conforta me, ut possim, da quod\niubes et iube quod uis. iste se accepisse confitetur et quod\ngloriatur in domino gloriatur. audiui alium rogantem, ut\naccipiat: aufer, inquit, a me concupiscentias uentris.\nunde adparet, sancte deus, te dare, cum fit quod imperas fieri.\nDocuisti me, pater bone: omnia munda mundis, sed malum\nesse homini qui per offensionem manducat; et\nomnem creaturam tuam bonam esse nihilque abioiendum,\nquod cum gratiarum actione percipitur; et quia\nesca nos non conmendat deo, et ut nemo nos iudicet in\ncibo aut potu; et ut qui manducat non manducantem\nnon spernat, et qui non manducat, manducantem non\niudicet. didici haec, gratias tibi, laudes tibi, deo meo, magistro\nineo, pulsatori aurium mearum, inlustratori cordis mei:\neripe me ab omni temptatione. non ego inmunditiam obsonii\ntimeo, sed inmunditiam cupiditatis. scio Noe omne carnis genus,\nquod cibo esset usui, manducare permissum, Elian cibo\ncarnis refectum, Iohannem mirabili abstinentia praeditum animalibus,\nhoc est lucustis in escam cedentibus, non fuisse\n\n\n\n\n\n\npollutum: et scio Esau lenticulae concupiscentia deceptum et\nDauid propter aquae desiderium a se ipso reprehensum et\nregem nostrum non carne, sed pane temptatum. ideoque et\npopulus in heremo non quia carnes desiderauit, sed quia escae\ndesiderio aduersus dominum murmurauit, meruit inprobari.\nIn his ergo temptationibus positus certo cotidie aduersus\nconcupiscentiam manducandi et bibendi: non enim est quod\nsemel praecidere et ulterius non attingere decernam, sicut de\nconcubitu potui. itaque freni gutturis temperata relaxatione\net constrictione tenendi sunt. et quis est, domine, qui non\nrapiatur aliquantum extra metas necessitatis? quisquis est,\nmagnus est, magnificet nomen tuum. ego autem non sum, quia\npeccator homo sum. sed et ego magnifico nomen tuum, et\ninterpellat te pro peccatis meis qui uioit saeculum, numerans\nme inter infirma membra corporis sui, quia et inperfectum\neius uiderunt oculi tui, et in libro tuo omnes\nscribentur.\nDe inlecebra odorum non satago nimis: cum absunt,\nnon requiro, cum assunt, non respuo, paratus eis etiam semper\ncarere. ita mihi uideor; forsitan fallar. sunt enim et istae\nplangendae tenebrae, in quibus me latet facultas mea, quae\nin me est, ut animus meus de uiribus suis ipse se interrogans\nnon facile sibi credendum existimet, quia et quod inest plerumque\noccultum est, nisi experientia manifestetur et nemo securus\nesse debet in ista uita, quae tota temptatio nominatur,\nutrum qui fieri potuit ex deteriore melior, non fiat etiam ex\n\n\n\n\n\n\nmeliore deterior. una spes, una fiducia, una firma promissio\nmisericordia tua.\nVoluptates aurium tenacius me inplieauerant et\nsubiugauerant, sed resoluisti et liberasti me. nunc in sonis,\nquos animant eloquia tua, cum suaui et artificiosa uoce cantantur,\nfateor, aliquantulum adquiesco, non quidem ut haeream,\nsed ut surgam, cum uolo. attamen cum ipsis sententiis quibus\nuiuunt ut admittantur ad me, quaerunt in corde meo nonnullius\ndignitatis locum, et uix eis praebeo congruentem. aliquando\nenim plus mihi uideor honoris eis tribuere, quam decet, dum\nipsis sanctis dictis religiosius et ardentius sentio moueri animos\nnostros in flammam pietatis, cum ita cantantur, quam si non\nita cantarentur, et omnes affectus spiritus nostri pro sui diuersitate\nhabere proprios modos in uoce atque cantu, quorum\nnescio qua occulta familiaritate excitentur. sed delectatio carnis\nmeae, cui mentem eneruandam non oportet dari, saepe me\nfallit, dum rationi sensus non ita comitatur, ut patienter sit\nposterior, sed tantum, quia propter illam meruit admitti, etiam\npraecurrere ac ducere conatur. ita in his pecco non sentiens\net postea sentio.\nAliquando autem hanc ipsam fallaciam inmoderatius canens\nerro nimia seueritate, sed ualde interdum, ut melos omnes\ncantilenarum suauium, quibus Dauiticum psalterium frequentatur;\nab auribus meis remoueri uelim atque ipsius ecclesiae,\ntutiusque mihi uidetur, quod de Alexandrino episcopo Athanasio\n\n\n\n\nsaepe dictam mihi conmemini, qui tam modico flexa uocis faciebat\nsonare lectorem psalmi, ut pronuntianti uicinior esset\nquam canenti. uerum tamen cum reminiscor lacrimas meas,\nquas fudi ad cantus ecclesiae in primordiis recuperatae fidei\nmeae, et nunc ipsam quod moneor non cantu, sed rebus quae\ncantantur, cum liquida uoce et conuenientissima modulatione\ncantantur, magnam instituti huius utilitatem rursus agnosco.\nita fluctuo inter periculum uoluptatis et experimentum salubritatis\nmagisque adducor non quidem inretractabilem sententiam\nproferens cantandi consuetudinem approbare in ecclesia, ut per\noblectamenta aurium infirmior animus in affectum pietatis adsurgat.\ntamen cum mihi accidit, ut me amplius cantus quam\nres, quae canitur, moneat, poenaliter me peccare confiteor et\ntunc mallem non audire cantantem. ecce ubi sum! flete mecum\net pro me flete qui aliquid boni uobiscum intus agitis, unde\nfacta procedunt. nam qui non agitis, non uos haec monent.\ntu autem, domine deus meus, exaudi et respice et uide et miserere\net sana me, in cuius oculis mihi quaestio factos ssrm,\net ipse est languor meus.\nRestat uoluptas oculorum istorum carnis meae,\nde qua loquor confessiones, quas audiant aures templi tui,\naures fraternae ac piae, ut concludamus temptationes concupiscentiae\ncarnis, quae me adhuc pulsant ingemescentem et\nhabitaculum meum, quod de caelo est, superindui\n\n\n\n\n\n\ncupientem. pulchras formas et uarias, nitidos et amoenos colores\namant oculi. non teneant haec animam meam; teneat eam deus,\nqui fecit haec bona quidem ualde, sed ipse est bonum meum,\nnon haec. tangunt me uigilantem totis diebus, nec requies ab\neis datur mihi, sicut datur a uocibus canoris, aliquando ab\nomnibus, in silentio. ipsa enim regina colorum lux ista perfundens\ncuncta, quae cernimus, ubiubi per diem fuero, multimodo\nadlapsu blanditur mihi aliud agenti et ad eam non\naduertenti. insinuat autem se ita nehementer, ut si repente\nsubtrahatur, cum desiderio requiratur; et si diu absit, contristat\nanimum.\n0 lux, quam uidebat Tobis, cum clausis istis oculis filium\ndocebat uitae uiam et ei praeibat pede caritatis nusquam\nerrans; aut quam uidebat Isaac praegrauatis et opertis seneetute\ncarneis luminibus, cum filios non agnoscendo benedicere,\nsed benedicendo agnoscere meruit; aut quam uidebat Iacob,\ncum et ipse prae grandi aetate captus oculis in filiis praesignata\nfuturi populi genera luminoso corde radiauit. et nepotibus suis\nex Ioseph diuexas mystice manus, non sicut pater eorum foris\ncorrigebat, sed sicut ipse intus discernebat, imposuit. ipsa est\nlux, una est et unum omnes, qui uident et amant eam. at\nista corporalis, de qua loquebar, inlecebrosa ac periculosa dulcedine\ncondit uitam saeculi caecis amatoribus. cum autem et\n\n\n\n\n\n\nde ipsa laudare te norunt, deus creator omnium, assumunt\neam in hymno tuo, non assumuntur ab ea in somno suo: sic\nesse cupio. resisto seductionibus oculorum, ne inplicentur pedes\nmei, quibus ingredior uiam tuam, et erigo ad te inuisibiles\noculos, ut tu euellas de laqueo pedes meos. tu subinde\neuelles eos, nam inlaqueantur. tu non cessas euellere, ego\nautem crebro haereo in ubique sparsis insidiis, quoniam non\ndormies neque dormitabis, qui custodis Israel.\nQuam innumerabilia uariis artibus et opificiis in uestibus,\ncalciamentis, uasis et cuiuscemodi fabricationibus, picturis etiam\ndiuersisque figmentis atque his usum necessarium atque moderatum\net piam significationem longe transgredientibus addiderunt\nhomines ad inlecebras oculorum, foras sequentes quod\nfaciunt, intus relinquentes a quo facti sunt et exterminantes\nquod facti sunt. at ego, deus meus et decus meum, etiam\nhinc tibi dico hymnum et sacrifico laudem sacrificatori meo,\nquoniam pulchra traiecta per animas in manus artificiosas ab\nilla pulchritudine ueniunt, quae supra animas est, cui suspirat\nanima mea die ac nocte. sed pulchritudinum exteriorum operatores\net sectatores inde trahunt adprobandi modum, non\nautem inde trahunt utendi modum. et ibi est et non uident\neum, ut non eant longius et fortitudinem suam ad te custodiant\nnec eam spargant in deliciosas lassitudines. ego\nautem haec loquens atque discernens etiam istis pulchris\n\n\n\n\n\n\ngressum innecto, sed tu euelles, domine, euelles tu, quoniam\nmisericordia tua ante oculos meos est. nam ego capior\nmiserabiliter, et tu euelles misericorditer aliquando non sentientem,\nquia suspensus incideram, aliquando cum dolore, quia\niam inhaeseram.\nHuc accedit alia forma temptationis multiplicius pericusa.\npraeter enim concupiscentiam carnis, quae inest in\ndelectatione omnium sensuum et uoluptatum, cui seruientes\ndepereunt qui longe se faciunt a te, inest animae per eosdem\nsensus corporis quaedam non se oblectandi in carne, sed experiendi\nper carnem uana et curiosa cupiditas nomine cognitionis\net scientiae palliata. quae quoniam in appetitu noscendi\nest, oculi autem sunt ad noscendum in sensibus principes,\nconcupiscentia oculorum eloquio diuino adpellata est. ad\noculos enim uidere proprie pertinet. utimur autem hoc uerbo\netiam in ceteris sensibus, cum eos ad cognoscendum intendimus.\nneque enim dicimus: audi quid rutilet, aut: olefac quam\nniteat, aut: gusta quam splendeat, aut: palpa quam fulgeat:\nuideri enim dicuntur haec omnia. dicimus autem non solum:\nuide quid lucet, quod soli oculi sentire possunt, sed etiam:\nuide quid sonet, uide quid oleat, uide quid sapiat, uide quam\ndurum sit. ideoque generalis experientia sensuum concupiscentia,\nsicut dictum est, oculorum uocatur, quia uidendi\n\n\n\n\n\n\nofficium, in quo primatum oculi tenent, etiam ceteri sensus sibi\nde similitudine usurpant, cum aliquid cognitionis explorant\nEx hoc autem euidentius discernitur, quid uoluptatis, quid\ncuriositatis agatur per sensus, quod uoluptas pulchra, canora,\nsuauia, sapida, lenia sectatur, curiositas autem etiam his contraria\ntemptandi causa non ad subeundam molestiam, sed experiendi\nnoscendique libidine. quid autem uoluptatis habet\nuidere in laniato cadauere quod exhorreas? et tamen sicubi\niaceat, concurrunt, ut contristentur, ut palleant. timent etiam,\nne in somnis hoc uideant, quasi quisquam eos uigilantes uidere\ncoegerit aut pulchritudinis ulla fama persuaserit. ita et in\nceteris sensibus, quae persequi longum est. ex hoc morbo\ncupiditatis in spectaculis exhibentur quaeque miracula. hinc\nad perscrutanda naturae, quae praeter nos non est, operata\nproceditur, quae scire nihil prodest et nihil aliud quam scire\nhomines cupiunt. hinc etiam, si quid eodem peruersae scientiae\nfine per artes magicas quaeritur. hinc etiam in ipsa religione\ndeus temptatur, cum signa et prodigia flagitantur non\nad aliquam salutem, sed ad solam experientiam desiderata.\nIn hac tam immensa silua plena insidiarum et periculorum\necce multa praeciderim et a meo corde dispulerim, sicuti donasti\nme facere, deus salutis meae; attamen quando audeo\ndicere, cum circumquaque cotidianam uitam nostram tam multa\n\n\n\n\nhuius generis rerum circumstrepant, quando audeo dicere nulla\nre tali me intentum fieri ad spectandum et uana cura capiendum?\nsane me iam theatra non rapiunt, nec curo nosse transitus\nsiderum, nec anima mea umquam responsa quaesiuit umbrarum:\nomnia sacrilega sacramenta detestor. a te, domine deus\nmens, cui humilem famulatum ac simplicem debeo, quantis\nmecum suggestionum machinationibus agit inimicus ut signum\naliquod petam! sed obsecro te per regem nostrum et patriam\nHierusalem simplicem, castam, ut quemadmodum a me longe\nest ad ista consensio, ita\\' sit semper longe atque longius. pro\nsalute autem cuiusquam cum te rogo, alius multum differens\nfinis est intentionis meae, et te faciente quod uis das mihi et\ndabis libenter sequi.,\nVerum tamen in quam multis minutissimis et contemtibilibus\nrebus curiositas cotidie nostra temtetnr et quam saepe labamur,\nquis enumerat? quotiens narrantes inania primo quasi toleramus,\nne offendamus infirmos, deinde paulatim libenter aduertimus.\ncanem currentem post leporem iam non specto, cum\nin circo fit; at uero in agro, si casu transeam, auertit me fortassis\net ab aliqua magna cogitatione atque ad se conuertit\nilla uenatio, non deuiare cogens corpore iumenti, sed cordis\ninclinatione, et nisi iam mihi demonstrata infirmitate mea cito\nadmoneas aut ex ipsa uisione per aliquam considerationem in\nte adsurgere aut totum contemnere atque transire, uanus hebesco.\nquid cum me domi sedentem stelio muscas captans\n\n\n\n\nuel aranea retibus suis inruentes inplicans saepe intentum me\nfacit? num quia parua sunt animalia, ideo non res eadem geritur?\npergo inde ad laudandum te, creatorem mirificum atque\nordinatorem rerum omnium, sed non inde intentus esse incipio.\naliud est cito surgere, aliud est non cadere. et talibus uita\nmea plena est et una spes mea magna ualde misericordia tua.\ncum enim huiuscemodi rerum conceptaculum fit cor nostrum\net portat copiosae uanitatis cateruas, hinc et orationes nostrae\nsaepe interrumpuntur atque turbantur, et ante conspectum\ntuum, dum ad aures tuas uocem feordis intendimus, nescio\nunde inruentibus nugatoriis cogitationibus res tanta praeciditur.\nNumquid etiam hoc inter contemnenda deputabimus\naut aliquid nos redducet in spem nisi nota misericordia tua,\nquoniam coepisti mutare nos? et tu scis, quanta ex parte mutaueris,\nqui me primitus sanas a libidine uindicandi me, ut\npropitius fias etiam ceteris omnibus iniquitatibus meis\net sanes omnes languores meos et redimas de corruptione\nuitam meam et corones me in miseratione et misericordia\net saties in bonis desiderium meum, qui conpressisti\na timore tuo superbiam meam et mansuefecisti iugo tuo ceruicem\nmeam. et nunc porto illud, et lene est mihi, quoniam\nsic promisisti et fecisti; et uere sic erat et nesciebam, quando\nid subire metuebam.\n(\nSed nuraquid, domine, qui solus sine tyfo dominaris, quia\nsolas uerus dominas es, qui non habes dominam, numquid\nhoc quoque tertiam temtationis genas cessauit a me aut cessare\nin hac tota uita potest, timeri et amari uelle ab hominibus,\nnon propter aliud, sed ut inde sit gaudium, quod non\nest gaudium? misera uita est et foeda iactantia. hinc fit uel\nmaxime non amare te nec caste timere te, ideoque tu superbis\nresistis, humilibus autem das gratiam et intonas\nsuper ambitiones saeculi, etcontremunt fandamenta montium.\nitaque nobis, quoniam propter quaedam humanae societatis officia\nnecessariam est amari et timeri ab hominibus, instat aduersarius\nuerae beatitudinis nostrae ubique spargens in laqueis\n\"euge, euge\", ut dum auide colligimus, incaute capiamur et a\nueritate gaudium nostrum deponamus atque in hominum fallacia\nponamus, libeatque nos amari et timeri non propter te,\nsed pro te, atque isto modo sui similes factos secum habeat\nnon ad concordiam caritatis, sed ad consortium supplicii qui\nstatuit sedem suam ponere in aquilone, ut te peruersa et distorta\nuia imitanti tenebrosi frigidique seruirent. nos autem,\ndomine, pusillus grex tuus ecce sumus, tu nos posside. praetende\nalas tuas, et fugiamus sub eas. gloria nostra tu esto;\npropter te amemur et timeamur in nobis. qui laudari uult\nab hominibus uituperante te, non defenditur ab hominibus\n\n\n\n\n\n\niudicante te nec eripietur damnante te. cum autem non peccator\nlaudatur in desideriis animae suae, nec qui iniqua\ngerit benedicitur, sed laudatur homo propter aliquod donum,\nquod dedisti ei, at ille plus gaudet sibi laudari se quam ipsum\ndonum habere, unde laudatur, etiam iste te uituperante laudatur,\net melior iam ille, qui laudauit, quam iste, qui laudatus\nest. illi enim placuit in homine donum dei, huic amplius placuit\ndonum hominis quam dei.\nTemtamur his temtationibus cotidie, domine, sine\ncessatione temtamur. cotidiana fornax nostra est humana lingua.\nimperas nobis et in hoc genere continentiam: da quod\niubes et iube quod uis. tu nosti de hac re ad te gemitum\ncordis mei et flumina oculorum meorum. neque enim\nfacile colligo, quam sim ab ista peste mundatior, et multum\ntimeo occulta mea, quae norunt oculi tm, mei autem non. est\nenim qualiscumque in aliis generibus temtationum mihi facultas\nexplorandi me, in hoc paene nulla est. nam et a uoluptatibus\ncarnis et a curiositate superuacuanea cognoscendi uideo\nquantum assecutus sim posse refrenare animum meum, cum\neis rebus careo uel uoluntate uel cum absunt. tunc enim\nme interrogo, quam magis minusue mihi molestum sit non\nhabere. diuitiae uero, quae ob hoc expetuntur, ut alicui trium\nistarum cupiditatium uel duabus earum uel omnibus seruiant,\n\n\n\n\n\n\nsi persentiscere non potest animus, utrum eas habens contemnat,\npossunt et dimitti, ut se probet. laude uero ut careamus\natque in eo experiamur, quid possumus, numquid male\nuiuendum est et tam perdite atque immaniter, ut nemo nos\nnouerit, qui non detestetur? quae maior dementia dici aut cogitari\npotest? at si bonae uitae bonorumque operum comes et\nsolet et debet esse laudatio, tam comitatum eius quam ipsam\nbonam uitam deseri non oportet. non autem sentio, sine quo\nesse aut aequo animo aut aegre possim, nisi cum afuerit.\nQuid igitur tibi in hoc genere temptationis, domine, confiteor?\nquid, nisi delectari me laudibus? sed amplius ipsa ueritate\nquam laudibus. nam si mihi proponatur, utrum malim\nfurens aut in omnibus rebus errans ab omnibus hominibus\nlaudari an constans et in ueritate certissimus ab omnibus\nnitnperari, uideo quid eligam. uerum tamen nollem, ut uel\naugeret mihi gaudium cuiuslibet boni mei suffragatio oris alieni.\nsed auget, fateor, non solum, sed et uituperatio minuit. et cum\nista miseria mea perturbor, subintrat mihi excusatio, quae\nqualis sit, tu scis, deus; nam me incertum facit. quia enim\nnobis imperasti non tantum continentiam, id est a quibus rebus\namorem cohibeamus, uerum etiam iustitiam, id est quo eum\nconferamus, nec te tantum noluisti a nobis uerum etiam proximum\ndiligi, saepe mihi uideor de prouectu aut spe proximi\ndelectari, cum bene intellegentis laude delector, et rursus eius\nmalo contristari, cum eum audio uituperare quod aut ignorat\naut bonum est. nam et contristor aliquando laudibus meis,\n\n\n\n\n\n\n\n\ncum uel ea laudantur in me, in quibus mihi ipse displiceo,\nuel etiam bona minora et leuia pluris aestimantur, quam aestimanda\nsunt. sed rursus unde scio, an propterea sic afficior,\nquia nolo de me ipso a me dissentire laudatorem meum, non\nquia illius utilitate moueor, sed quia eadem bona, quae mihi\nin me placent, iucundiora mihi sunt, cum et alteri placent?\nquodam modo enim non ego laudor, cum de me sententia mea\nnon laudatur, quandoquidem aut illa laudantur, quae mihi displicent,\naut illa amplius, quae mihi minus placent. ergone de\nhoc incertus sum mei?\nEcce m te, ueritas, uideo non me laudibus meis propter me,\nsed propter proximi utilitatem moueri oportere. et utrum ita\nsim, nescio. minus mihi de hac re notus sum ipse quam tu.\nobsecro te, deus meus, et me ipsum mihi indica, ut confitear\noraturis pro me fratribus meis, quod in me saucium conperero.\niterum me diligentius interrogem. si utilitate proximi moueor\nin laudibus meis, cur minus moueor, si quisquam alius iniuste\nuituperetur quam si ego? cur ea contumelia magis mordeor,\nquae in me quam quae in alium eadem iniquitate coram me\niacitur? an et hoc nescio? etiamne id restat, ut ipse me seducam\net uerum non faciam coram te in corde et lingua mea?\ninsaniam istam, domine, longe fac a me, ne oleum peccatoris\nmihi sit os meum ad inpinguandum caput meum.\nEgenus et pauper ego sum et melior in occulto\ngemitu displicens mihi et quaerens misericordiam tuam, donec\n\n\n\n\n\n\nreficiatur defectus meus et perficiatur usque in pacem, quam\nnescit arrogantis oculus. sermo autem ore procedens et facta,\nquae innotescunt hominibus, habent temptationem periculosissimam\nab amore laudis, qui ad priuatam quandam excellentiam\ncontrahit emendicata suffragia: temtat et cum a me in me\narguitur, eo ipso, quo arguitur, et saepe de ipso uanae gloriae\ncontemptu uanius gloriatur ideoque non iam de ipso contemptu\ngloriae gloriatur: non enim eam contemnit, cum gloriatur.\nIntus etiam, intus est aliud in eodem genere temtationis\nmalum, quo inanescunt qui placent sibi de se, quamuis\naliis uel non placeant uel displiceant nec placere affectent ceteris.\nsed sibi placentes multum tibi displicent non tantum de\nnon bonis quasi bonis uerum etiam de bonis tuis quasi suis,\naut etiam sicut de tuis, sed tamquam de meritis suis, aut etiam\nsicut ex tua gratia, non tamen socialiter gaudentes, sed aliis\ninuidentes eam. in his omnibus atque in huius modi periculis\net laboribus uides tremorem cordis mei, et uulnera mea magis\nsubinde a te sanari quam mihi non infligi sentio.\nVbi non mecum ambulasti, ueritas, docens quid caueam\net quid appetam, cum ad te referrem inferiora uisa mea,\nquae potui, teque consulerem? lustraui mundum foris sensu,\nquo potui, et adtendi uitam corporis mei de me sensusque ipsos\nmeos. inde ingressus sum in recessus memoriae meae,\n\n\n\n\n\n\nmultiplices amplitudines plenas miris modis copiarum innumerabilium,\net consideraui et expaui et nihil eorum discernere potui\nsine te et nihil eorum te esse inueni. nec ego ipse inuentor,\nqui peragraui omnia et distinguere et pro suis quaeque dignitatibus\naestimare conatus sum, excipiens alia nutantibus sensibus\net interrogans, alia mecum conmixta sentiens ipsosque\nnuntios dinoscens atque dinumerans iamque in memoriae latis\nopibus alia pertractans, alia recondens, alia eruens: nec ego\nipse, cum haec agerem, id est uis mea, qua id agebam, nec\nipsa eras tu, quia lux es tu permanens, quam de omnibus consulebam,\nan essent, quid essent, quanti pendenda essent: et\naudiebam docentem ac iubentem. et saepe istuc facio; hoc me\ndelectat, et ab actionibus necessitatis quantum relaxari possum,\nad istam uoluptatem refugio. neque in his omnibus, quae percurro\nconsulens te, inuenio tutum locum animae meae nisi in\nte, quo colligantur sparsa mea nec a te quicquam recedat ex\nme. et aliquando intromittis me in affectum multum inusitatum\nintrorsus ad nescio quam dulcedinem, quae si perficiatur\nin me, nescio quid erit, quod uita ista non erit. sed reccido\nin haec aerumnosis ponderibus et resorbeor solitis et teneor et\nmultum fleo, sed multum teneor. tantum consuetudinis sarcina\ndigna est! hic esse ualeo nec uolo, illic nolo nec ualeo, miser\nutrubique..\nIdeoque consideraui languores peccatorum meorum\nin cupiditate triplici et dexteram tuam inuocaui ad salutem\nmeam. uidi enim splendorem tuum corde saucio et repercussus\ndixi: quis illuc potest? proiectus sum a facie oculorum\ntuorum. tu es ueritas super omnia praesidens. at ego per\nauaritiam meam nonJamittere te uolui, sed uolui tecum possidere\nmendacium, sicut nemo uult ita falsum dicere, ut nesciat\nipse, quid uerum sit. itaque amisi te, quia non dignaris cum\nmendacio possideri.\nQuem inuenirem, qui me reconciliaret tibi? ambiendum\nmihi fuit ad angelos? qua prece? quibus sacramentis?\nmulti conantes ad te redire neque per se ipsos ualentes, sicut\naudio, temtauerunt haec et inciderunt in desiderium curiosarum\nuisionum et digni habiti sunt inlusionibus. elati enim te quaerebant\ndoctrinae fastu exserentes potius quam tundentes pectora\net adduxerunt sibi per similitudinem cordis sui conspirantes\net socias superbiae suae potestates aeris huius, a quibus\nper potentias magicas deciperentur, quaerentes mediatorem, per\nquem purgarentur, et non erat. diabolus enim erat transfigurans\nse in angelum lucis. et multum inlexit superbam\ncarnem, quod carneo corpore ipse non esset. erant enim illi\nmortales et peccatores, tu autem, domine, cui reconciliari uolebant,\nimmortalis et sine peccato. mediator autem inter deum\net homines oportebat ut haberet aliquid simile deo, aliquid\nsimile hominibus, ne in utroque hominibus similis longe\n\n\n\n\n\n\nesseta deo aut in utroque deo similis longe esset ab hominibus\natque ita mediator non esset. fallax itaque ille mediator, quo\nper secreta iudicia tua superbia meretur indui, unum cum hominibus\nhabet, id est peccatum, aliud uideri uult habere cum\ndeo, ut, quia carnis mortalitate non tegitur, pro inmortali se\nostentet. sed quia stipendium peccati mors est, hoc habet\nconmune cum hominibus, unde simul damnetur in mortem.\nVerax autem mediator, quem secreta tua misericordia\ndemonstrasti hominibus et misisti, ut eius exemplo etiam\nipsam discerent humilitatem, mediator ille dei et hominum,\nhomo Christus Iesus, inter mortales peccatores et inmortalem\niustum apparuit, mortalis cum hominibus, iustus cum\ndeo, ut, quoniam stipendium iustitiae uita et pax est, per iustitiam\nconiunctam deo euacuaret mortem iustificatorum inpiorum,\nquam cum illis uoluit habere conmunem. hic demonstratus\nest antiquis sanctis, ut ita ipsi per fidem futurae passionis eius,\nsicut nos per fidem praeteritae, salui fierent. in quantum enim\nhomo, in tantum mediator, in quantum autem uerbum, non medius,\nquia aequalis deo et deus apud deum et simul unus deus.\nIn quantum nos amasti, pater bone, qui filio tuo unico non\npepercisti, sed pro nobis inpiis tradidisti eum! quomodo\nnos amasti, pro quibus ille non rapinam arbitratus esse\n\n\n\n\n\n\naequalis tibi factus est subditus usque ad mortem\ncrucis, unus ille in mortuis liber, potestatem habens\nponendi animam suam et potestatem habens iterum sumendi\neam, pro nobis tibi uictor et uictima, et ideo uictor,\nquia uictima, pro nobis tibi sacerdos et sacrificium, et ideo sacerdos,\nquia sacrificium, faciens tibi nos de seruis filios de te\nnascendo, tibi seruiendo. merito mihi spes ualida in illo est,\nquod sanabis omnes languores meos per eum, qui sedet ad\ndexteram tuam et te interpellat pro nobis: alioquin desperarem.\nmulti enim et magni sunt idem languores, multi sunt\net magni; sed amplior est medicina tua. potuimus putare\nuerbum tuum remotum esse a coniunctione hominis et desperare\nde nobis, nisi caro fieret et habitaret in nobis.\nConterritus peccatis meis et mole miseriae meae agitaueram\ncorde meditatusque fueram fugam in solitudinem, sed prohibuisti\nme et confortasti me dicens: ideo Christus pro\nomnibus mortuus est, ut et qui uiuunt iam non sibi\nuiuant, sed ei qui pro omnibus mortuus est. ecce, domine,\niacto in te curam meam, ut uiuam, et considerabo\nmirabilia de lege tua. tu scis inperitiam meam et infirmitatem\nmeam: doce me et sana me. ille tuus unicus, in quo\nsunt omnes thesauri sapientiae et scientiae absconditi,\nredemit me sanguine suo. non calumnientur mihi superbi,\nquoniam cogito pretium meum et manduco et bibo et erogo et\n\n\n\n\n\n\npauper cupio saturari ex eo inter illos, qui edunt et saturantur:\net laudabunt dominum qui requirunt eum.\nNumquid, domine, cum tua sit aeternitas, ignoras, quae\ntibi dico, aut ad tempus uides quod fit in tempore? cur ergo\ntibi tot rerum narrationes digero? non utique per me noneris\nea, sed affectum meum excito in te et eorum, qui haec legunt,\nut dicamus omnes: magnus dominus et laudabilis ualde.\niam dixi et dicam: amore amoris tui facio istuc. nam et oramus,\net tamen ueritas ait: nouit pater uester quid uobis\nopus sit, priusquam petatis ab eo. affectum ergo nostrum\npatefacimus in te confitendo tibi miserias nostras et misericordias\ntuas super nos, ut liberes nos omnino, quoniam coepisti,\nut desinamus esse miseri in nobis et beatificemur in te,\nquoniam uocasti nos, ut simus pauperes spiritu et mites et lugentes\net esurientes ac sitientes iustitiam et misericordes et\nmundicordes et pacifici. ecce narraui tibi multa, quae potui\n\n\n\n\n\n\n\n\net quae nolui, quoniam tu prior uoluisti, ut confiterer tibi, domino\ndeo meo, quoniam bonus es, quoniam in saeculum\nmisericordia tua.\nQuando autem sufficio lingua calami enuntiare omnia\nhortamenta tua et omnes terrores tuos et consolationes et gubernationes,\nquibus me perduxisti praedicare uerbum et sacramentum\ntuum dispensare populo tuo? et si sufficio haec enuntiare\nex ordine, caro mihi ualent stillae temporum. et olim\ninardesco meditari in lege tua et in ea tibi confiteri scientiam\net inperitiam meam, primordia inluminationis tuae et reliquias\ntenebrarum mearum, quousque deuoretur a fortitudine infirmitas.\net nolo in aliud horae diffluant, quas inuenio liberas\na necessitatibus reficiendi corporis et intentionis animi et seruitutis,\nquam debemus hominibus et quam non debemus et\ntamen reddimus.\nDomine deus meus, intende orationi meae, et misericordia\ntua exaudiat desiderium meum, quoniam non mihi soli aestuat\nsed usui uult esse fraternae caritati: et uides in corde meo\nquia sic est. sacrificem tibi famulatum cogitationis et linguae\nmeae, et da quod offeram tibi. inops enim et pauper sum,\ntu diues in omnes inuocantes te, qui securus curam nostri\ngeris. circumcide ab omni temeritate omnique mendacio interiora\net exteriora mea, labia mea. sint castae deliciae meae\nscripturae tuae, nec fallar in eis nec fallam ex eis. domine,\n\n\n\n\n\n\nadtende et miserere, domine dens mens, lux caecorum et uirtus\ninfirmorum statimque lux uidentium et uirtus fortium, adtende\nanimam meam et audi clamantem de profundo. nam nisi assint\net in profundo aures tuae, quo ibimus? quo clamabimus? tuus\nest dies et tua est nox: ad nutum tuum momenta transuolant.\nlargire inde spatium meditationibus nostris in abdita\nlegis tuae neque aduersus pulsantes claudas eam. neque enim\nfrustra scribi uoluisti tot paginarum opaca secreta, aut non\nhabent illae siluae ceruos suos recipientes se in eas et resumentes,\nambulantes et pascentes, recumbentes et ruminantes.\no domine, perfice me et reuela mihi eas. ecce uox tua gaudium\nmeum, uox tua super affluentiam uoluptatum. da quod amo:\namo enim. et hoc tu dedisti. ne dona tua deseras nec herbam\ntuam spernas sitientem. confitear tibi quidquid inuenero in\nlibris tuis et audiam uocem laudis et te bibam et considerem\nmirabilia de lege tua ab usque principio, in quo fecisti\ncaelum et terram, usque ad regnum tecum perpetuum sanctae\nciuitatis tuae.\nDomine, miserere mei et exaudi desiderium meum. puto\nenim, quod non sit de terra, non de auro et argento et lapidibus\naut decoris uestibus aut honoribus et potestatibus aut\nuoluptatibus carnis neque de necessariis corpori et huic uitae\n\n\n\n\n\n\nperegrinationis nostrae, quae omnia nobis adponuntur quaerentibus\nregnum et iustitiam tuam. uide, deus meus, unde\nsit desiderium meum. narrauerunt mihi iniusti delectationes,\nsed non sicut lex tua, domine. ecce unde est\ndesiderium meum. uide, pater, aspice et uide et adproba, et\nplaceat in conspectu misericordiae tuae inuenire me gratiam\nante te, ut aperiantur pulsanti mihi interiora sermonum tuorum.\nobsecro per dominum nostrum Iesum Christum filium tuum,\nuirum dexterae tuae, filium hominis, quem confirmasti\ntibi mediatorem tuum et nostrum, per quem nos quaesisti non\nquaerentes te, quaesisti autem, ut quaereremus te, uerbum\ntuum, per quod fecisti omnia, in quibus et me, unicum tuum,\nper quem uocasti in adoptionem populum credentium, in quo\net me: per eum te obsecro, qui sedet ad dexteram tuam\net te interpellat pro nobis, in quo sunt omnes thesauri\nsapientiae et scientiae absconditi. ipsos quaero in libris\ntuis. Moyses de illo scripsit: hoc ipse ait, hoc ueritas ait.\nAudiam et intellegam, quomodo in principio fecisti\ncaelum et terram. scripsit hoc Moyses, scripsit et abiit,\ntransiit hinc a te ad te neque nunc ante me est. nam si esset,\ntenerem eum et rogarem eum et per te obsecrarem, ut mihi\nista panderet, et praeberem aures corporis mei sonis erumpentibus\nex ore eius, et si hebraea uoce loqueretur, frustra\n\n\n\n\n\n\npulsaret sensum meum nec inde mentem meam quicquam\ntangeret; si autem latine, scirem quid diceret. sed unde scirem,\nan uerum diceret? quod si et hoc scirem, num ab illo\nscirem? intus utique mihi, intus in domicilio cogitationis nec\nhebraea nec graeca nec latina nec barbara ueritas sine oris\net linguae organis, sine strepitu syllabarum diceret: \"uerum\ndicit\" et ego statim certus confidenter illi homini tuo dicerem:\n\"uerum dicis.\" quum ergo illum interrogare non possim, te, quo\nplenus uera dixit, ueritas, rogo, te, deus meus, rogo, parce\npeccatis meis, et qui illi seruo tuo dedisti haec dicere, da et\nmihi haec intellegere.\nEcce sunt caelum et terra, clamant, quod facta sint;\nmutantur enim atque uariantur. quidquid autem factum non\nest et tamen est, non est in eo quicquam, quod ante non\nerat: quod est mutari atque uariari. clamant etiam, quod se\nipsa non fecerint: \"ideo sumus, quia facta sumus; non ergo\neramus, antequam essemus, ut fieri possemus a nobis. \" et uox\ndicentium est ipsa euidentia. tu ergo, domine, fecisti ea, qui\npulcher es: pulchra sunt enim; qui bonus es: bona sunt enim;\nqui es: sunt enim. nec ita pulchra sunt nec ita bona sunt\nnec ita sunt, sicut tu conditor eorum, quo conparato nec pulchra\nsunt nec bona sunt nec sunt. scimus haec, gratias tibi, et\nscientia nostra scientiae tuae conparata ignorantia est.\nQuomodo autem fecisti caelum et terram et quae machina\ntam grandis operationis tuae? non enim sicut homo\nartifex formans corpus de corpore arbitratu animae ualentis\n\n\n\n\nimponere utcumque speciem, quam cernit in semet ipsa interno\noculo — et unde hoc ualeret, nisi quia tu fecisti eam? — et\nimponit speciem iam exsistenti et habenti, ut esset, ueluti\nterrae aut lapidi aut ligno aut auro aut id genus rerum cuilibet.\net unde ista essent, nisi tu instituisses ea? tu fabro\ncorpus, tu animam membris imperitantem fecisti, tu materiam,\nunde facit aliquid, tu ingenium, quo artem capiat et uideat\nintus quid faciat foris, tu sensum corporis, quo interprete\ntraiciat ab animo ad materiam id quod facit, et renuntiet animo\nquid factum sit, ut ille intus consulat praesidentem sibi\nueritatem, an bene factum sit. te laudant haec omnia creatorem\nomnium. sed tu quomodo facis ea? quomodo fecisti,\ndeus, caelum et terram? non utique in caelo neque in terra\nfecisti caelum et terram neque in aere aut in aquis, quoniam\net haec pertinent ad caelum et terram, neque in uniuerso\nmundo fecisti uniuersum mundum, quia non erat, ubi fieret,\nantequam fieret ut esset. nec manu tenebas aliquid, unde\nfaceres caelum et terram: nam unde tibi hoc, quod tu non\nfeceras, unde aliquid faceres? quid enim est, nisi quia tu es?\nergo dixisti et facta sunt atque in uerbo tuo fecisti ea.\nSed quomodo dixisti? numquid illo modo, quo facta est\nuox de nube dicens: hic est filius meus dilectus? illa enim\nuox acta atque transacta est, coepta et finita. sonuerunt syllabae\natque transierant, secunda post primam, tertia post secundam\natque inde ex ordine, donec ultima post ceteras\n\n\n\n\n\n\nsilentiumque post ultimam. unde claret atque eminet, quod creaturae\nmotus expressit eam seruiens aeternae uoluntati tuae ipse temporalis.\net haec ad tempus facta uerba tua nuntiauit auris\nexterior menti prudenti, cuius auris interior posita est ad\naeternum uerbum tuum. at illa conparauit haec uerba temporaliter\nsonantia cum aeterno in silentio uerbo tuo et dixit:\naliud est longe, longe aliud est. haec longe infra me sunt\nnec sunt, quia fugiunt et praetereunt: uerbum autem dei mei\nsupra me manet in aeternum. si ergo uerbis sonantibus et\npraetereuntibus dixisti, ut fieret caelum et terra, atque ita\nfecisti caelum et terram, erat iam creatura corporalis ante caelum\net terram, cuius motibus temporalibus temporaliter uox\nilla percurreret. nullum autem corpus ante caelum et terram,\naut si erat, id certe sine transitoria uoce feceras, unde transitoriam\n-uocem faceres, qua diceres ut fieret caelum et terra.\nquidquid enim illud esset, unde talis uox fieret, nisi abs te\nfactum esset, omnino non esset. ut ergo fieret corpus, unde\nista uerba fierent, quo uerbo a te dictum est?\nVocas itaque nos ad intellegendum uerbum, deum apud\nte deum, quod sempiterne dicitur et eo sempiterne dicuntur\nomnia. neque enim finitur, quod dicebatur, et dicitur aliud,\nut possint dici omnia, sed simul ac sempiterne omnia: alioquin\niam tempus et mutatio et non uera aeternitas nec uera inmortalitas.\nhoc noui, deus meus, et gratias ago. noui, confiteor\ntibi, domine deus, mecumque nouit et benedicit te\n\n\n\n\nquisquis ingratus non est certae ueritati. nouimus enim, domine,\nnouimus, quoniam in quantum quidque non est quod erat et\nest quod non erat, in tantum moritur et oritur. non ergo\nquicquam uerbi tui cedit atque succedit, quoniam uere inmortale\natque aeternum est. et ideo uerbo tibi coaeterno simul et\nsempiterne dicis omnia, quae dicis, et fit, quidquid dicis ut\nfiat; nec aliter quam dicendo facis: nec tamen simul et sempiterna\nfiunt omnia, quae dicendo facis.\nCur, quaeso, domine deus meus? utcumque uideo, sed\nquomodo id eloquar nescio, nisi quia omne, quod esse incipit\net esse desinit, tunc esse incipit et tunc desinit, quando debuisse\nincipere uel desinere in aeterna ratione cognoscitur,\nubi nec incipit aliquid nec desinit. ipsum est uerbum tuum,\nquod et principiuta est, quia et loquitur nobis. sic in euangelio\nper carnem ait, et hoc insonuit foris auribus hominum,\nut crederetur et intus quaereretur et inueniretur in aeterna\nueritate, ubi omnes discipulos bonus et solus magister docet.\nibi audio uocem tuam, domine, dicentis mihi, quoniam ille\nloquitur nobis, qui docet nos, qui autem non docet nos, etiam\nsi loquitur, non nobis loquitur. quis porro nos docet nisi stabilis\nueritas? quia et per creaturam mutabilem cum admonemur,\nad ueritatem stabilem ducimur, ubi uere discimus, cum\nstamus et audimus eum et gaudio gaudemus propter uocem\nsponsi, reddentes nos, unde sumus. et ideo principium,\n\n\n\n\n\n\nquia nisi maneret, cum erraremus, non esset quo rediremus.\ncum autem redimus ab errore, cognoscendo utique redimus;\nut autem cognoscamus, docet nos, quia principium est et loquitur\nnobis.\nIn hoc principio fecisti, deus, caelum et terram in\nuerbo tuo, in filio tuo, in uirtute tua, in sapientia tua, in ueritate\ntua miro modo dicens et miro modo faciens. quis conprehendet?\nquis enarrabit? quid est illud, quod interlucet mihi\net percutit cor meum sine laesione? et inhorresco et inardesco:\ninhorresco, in quantum dissimilis ei sum, inardesco, in quantum\nsimilis ei sum. sapientia, sapientia ipsa est, quae interlucet mihi,\ndiscindens nubilum meum, quod me rursus cooperit deficientem\nab ea caligine atque aggere poenarum mearum, quoniam sic\ninfirmatus est in egestate uigor meus,\\' ut non sufferam\nbonum meum, donec tu, domine, qui propitius factus es\nomnibus iniquitatibus meis, etiam sanes omnes languores\nmeos, quia et redimes de corruptione uitam meam et coronabis\nme in miseratione et misericordia et satiabis in\nbonis desiderium meum, quoniam renouabitur iuuentus\nmea sicut aquilae. spe enim salui facti sumus et promissa\ntua per patientiam expectamus. audiat te intus\nsermocinantem qui potest; ego fidenter ex oraculo tuo clamabo:\nquam magnificata sunt opera tua, domine, omnia in\n\n\n\n\n\n\nsapientia fecisti! et illa principium, et in eo principio\nfecisti caelum et terram.\nNonne ecce pleni sunt uetustatis suae qui nobis dicunt:\nquid faciebat deus, antequam faceret caelum et terram? si\nenim uacabat, inquiunt, et non operabatur aliquid, cur non sic\nsemper et deinceps, quemadmodum retro semper cessauit ab\nopere? si enim ullus motus in deo nouus extitit et uoluntas\nnoua, ut creaturam conderet, quam numquam ante condiderat,\nquomodo iam uera aeternitas, ubi oritur uoluntas, quae non\nerat? neque enim uoluntas dei creatura est, sed ante creaturam,\nquia non crearetur aliquid, nisi creatoris uoluntas praecederet.\nad ipsam ergo dei substantiam pertinet uoluntas eius.\nquod si exortum est aliquid in dei substantia, quod prius non\nerat, non ueraciter dicitur aeterna illa substantia; si autem\ndei uoluntas sempiterna erat, ut esset creatura, cur non sempiterna\net creatura?\nQui haec dicunt, nondum te intellegunt, o sapientia dei,\n\nlux mentium, nondum intellegunt, quomodo fiant, quae per te\natque in te fiunt, et conantur aeterna sapere, sed adhuc in\npraeteritis et futuris rerum motibus cor eorum uolitat et adhuc\nuanum est. quis tenebit illud et figet illud, ut paululum stet\net paululum rapiat splendorem semper stantis aeternitatis et\nconparet cum temporibus numquam stantibus et uideat esse\ninconparabilem et uideat longum tempus nisi ex multis praetereuntibus\nmotibus, qui simul extendi non possunt, longum\n\\'non fieri; non autem praeterire quicquam in aeterno, sed totum\nesse praesens; nullum uero tempus totum esse praesens: et\n\n\n\n\n\n\n\n\nuideat omne praeteritum propelli ex futuro et omne futurum\nex praeterito consequi et omne praeteritum ac futurum ab eo,\nquod semper est praesens, creari et excurrere? quis tenebit\ncor hominis, ut stet et uideat, quomodo stans dictet futura et\npraeterita tempora nec futura nec praeterita aeternitas? numquid\nmanus mea ualet hoc aut manus oris mei per loquellas\nagit tam grandem rem?\nEcce respondeo dicenti: \"quid faciebat deus, antequam\nfaceret caelum et terram?\" respondeo non illud, quod quidam\nrespondisse perhibetur ioculariter eludens quaestionis uiolentiam:\n\"alta\", inquit, \"scrutantibus gehennas parabat\". aliud est\nuidere, aliud ridere. haec non respondeo. libentius enim responderim:\nâ€žnescio, quod nescio\" quam illud, unde irridetur\nqui alta interrogauit et laudatur qui falsa respondit. sed dico\ndeus noster, omnis creaturae creatorem et, si caeli et terrae 15\nnomine omnis creatura intellegitur, audenter dico: antequam\nfaceret deus caelum et terram, non faciebat aliquid. si enim\nfaciebat, quid nisi creaturam faciebat? et utinam sic sciam,\nquidquid utiliter scire cupio, quemadmodum scio, quod nulla\nfiebat creatura, antequam fieret ulla creatura.\nAt si cuiusquam uolatilis sensus uagatur per imagines\nretro temporum et te, deum omnipotentem et omnicreantem\net omnitenentem, caeli et terrae artificem, ab opere tanto,\nantequam id faceres, per innumerabilia saecula cessasse miratur,\neuigilet atque adtendat, quia falsa miratur. nam unde\npoterant innumerabilia saecula praeterire, quae ipse non feceras,\n\n\n\n\ncum sis omnium saeculorum auctor et conditor? aut quae tempora\nfuissent, quae abs te condita non essent? aut quomodo\npraeterirent, si numquam fuissent? cum ergo sis operator\nomnium temporum, si fuit aliquod tempus, antequam faceres\ncaelum et terram, cur dicitur, quod ab opere cessabus? id\nipsum enim tempus tu feceras, nec praeterire potuerunt tempora,\nantequam faceres tempora. si autem ante caelum et\nterram nullum erat tempus, cur quaeritur, quid tunc faciebas ?\nnon enim erat tunc, ubi non erat tempus.\nNec tu tempore tempora praecedis: alioquin non omnia tempora\npraecederes. sed praecedis omnia praeterita celsitudine\nsemper praesentis aeternitatis et superas omnia futura, quia\nilla futura sunt, et cum uenerint, praeterita erunt; tu autem\nidem ipse es, et anni tui non deficient. anni tui nec\neunt nec ueniunt: isti autem nostri eunt et ueniunt, ut omnes\nueniant. anni tui omnes simul stant, quoniam stant, nec euntes\na uenientibus excluduntur, quia non transeunt: isti autem nostri\nomnes erunt, cum omnes non erunt. anni tui dies unus, et\ndies tuus non cotidie, sed hodie, quia hodiernus tuus non cedit\ncrastino; neque enim succedit hesterno. hodiernus tuus aeternitas:\nideo coaeternum genuisti, cui dixisti: ego hodie genui\nte. omnia tempora tu fecisti et ante omnia tempora tu es,\nnec aliquo tempore non erat tempus.\nNullo ergo tempore non feceras aliquid, quia ipsum\ntempus tu feceras. et nulla tempora tibi coaeterna sunt, quia\ntu permanes; at illa si permanerent, non essent tempora. quid\nest enim tempus? quis hoc facile breuiterque explicauerit? quis\nhoc ad uerbum de illo proferendum uel cogitatione conprehenderit?\nquid autem familiarius et notius in loquendo conmemoramus\nquam tempus? et intellegimus utique, cum id loquimur,\nintellegimus etiam, cum alio loquente id audimus. quid est\nergo tempus? si nemo ex me quaerat, scio; si quaerenti explicare\nuelim, nescio: fidenter tamen dico scire me, quod, si\nnihil praeteriret, non esset praeteritum tempus, et si nihil adueniret,\nnon esset futurum tempus, et si nihil esset, non esset\npraesens tempus. duo ergo illa tempora, praeteritum et futurum,\nquomodo sunt, quando et praeteritum iam non est et futurum\nnondum est? praesens autem si semper esset praesens\nnec in praeteritum transiret, non iam esset tempus, sed aeternitas.\nsi ergo praesens, ut tempus sit, ideo fit, quia in praeteritum\ntransit, quomodo et hoc esse dicimus, cui causa, ut\nsit, illa est, quia non erit, ut scilicet non uere dicamus tempus\nesse, nisi quia tendit non esse.\nEt tamen dicimus longum tempus et breue tempus\nneque hoc nisi de praeterito aut futuro dicimus. praeteritum\ntempus longum uerbi gratia uocamus ante centum annos, futurum\nitidem longum post centum annos, breue autem praeteritum\nsic, ut puta dicamus ante decem dies, et breue futurum\npost decem dies. sed quo pacto longum est aut breue, quod\nnon est? praeteritum enim iam non est et futurum nondum\n\n\n\n\nest. non itaque dicamus: longum est, sed dicamus de praeterito:\nlongum fuit, et de futuro: longum erit. domine meus,\nlux mea, nonne et hic ueritas tua deridebit hominem? quod\nenim longum fuit praeteritum tempus, cum iam esset praeteritum,\nlongum fuit, an ante, cum adhuc praesens esset? tunc\nenim poterat esse longum, quando erat, quod esset longum:\npraeteritum uero iam non erat; unde nec longum esse poterat,\nquod omnino non erat. non ergo dicamus: longum fuit praeteritum\ntempus; neque enim inueniemus, quid fuerit longum,\nquando ex quo praeteritum est non est, sed dicamus: \"longum\n. fuit illud praesens tempus\", quia cum praesens esset, longum\nerat. nondum enim praeterierat, ut non esset, et ideo erat, quod\nlongum esse posset; postea uero quam praeteriit, simul et longum\nesse destitit, quod esse destitit.\nVideamus ergo, anima humana, utrum praesens tempus possit\nesse longum: datum enim tibi est sentire moras atque metiri.\nquid respondebis mihi? an centum anni praesentes longum\ntempus est? uide prius, utrum possint praesentes esse centum\nanni. si enim primus eorum annus agitur, ipse praesens est,\nnonaginta uero et nouem futuri sunt, et ideo nondum sunt:\nsi autem secundus annus agitur, iam unus est praeteritus, alter\npraesens, ceteri futuri. atque ita mediorum quemlibet centenarii\nhuius numeri annum praesentem posuerimus: ante illum\npraeteriti erunt, post illum futuri. quocirca centum anni praesentes\nesse non poterunt. uide saltem, utrum qui agitur unus\nipse sit praesens. et eius enim si primus agitur mensis, futuri\n\n\n\n\nsunt ceteri, si secundus, iam et primus praeteriit et reliqui\nnondum sunt. ergo nec annus, qui agitur, totus est praesens,\net si non totus est praesens, non annus est praesens. duodecim\nenim menses annus est, quorum quilibet unus mensis,\nqui agitur, ipse praesens est, ceteri aut praeteriti aut futuri.\nquamquam neque mensis, qui agitur, praesens est, sed unus\ndies: si primus, futuris ceteris, si nouissimus, praeteritis ceteris,\nsi mediorum quilibet, inter praeteritos et futuros.\nEcce praesens tempus, quod solum inueniebamus longum\nappellandum, uix ad unius diei spatium contractum est. sed\ndiscutiamus etiam ipsum, quia nec unus dies totus est praesens.\nnocturnis enim et diurnis horis omnibus uiginti quattuor\nexpletur, quarum prima ceteras futuras habet, nouissima praeteritas,\naliqua uero interiectarum ante se praeteritas, post se\nfuturas. et ipsa una hora fugitiuis particulis agitur: quidquid\neius auolauit, praeteritum est, quidquid ei restat, futurum. si\nquid intellegitur temporis, quod in nullas iam uel minutissimas\nmomentorum partes diuidi possit, id solum est, quod praesens\ndicatur; quod tamen ita raptim a futuro in praeteritum transuolat,\nut nulla morula extendatur. nam si extenditur, diuiditur\nin praeteritum et futurum: praesens autem nullum habet\nspatium. ubi est ergo tempus, quod longum dicamus? an futurum?\nnon quidem dicimus: longum est, quia nondum est\nquod longum sit, sed dicimus: longum erit. quando igitur erit?\n\n\n\n\nsi enim et tunc adhuc futurum erit, non erit longum, quia\nquid sit longum nondum erit: si autem tunc erit longum, cum\nex futuro quod nondum est esse iam coeperit et praesens factum\nerit, ut possit esse quod longum sit, iam superioribus uocibus\nclamat praesens tempus longum se esse non posse.\nEt tamen, domine, sentimus interualla temporum et\nconparamus sibimet et dicimus alia longiora et alia breuiora.\nmetimur etiam, quanto sit longius aut breuius illud tempus\nquam illud et respondemus duplum esse hoc uel triplum, illud\nautem simplum aut tantum hoc esse quantum illud. sed praetereuntia\nmetimur tempora, cum sentiendo metimur; praeterita\nuero, quae iam non sunt, aut futura, quae nondum sunt, quis\nmetiri potest, nisi forte audebit quis dicere metiri posse quod\nnon est? cum ergo praeterit tempus, sentiri et metiri potest,\ncum autem praeterierit, quoniam non est, non potest.\nQuaero, pater, non adfirmo: deus meus, praeside mihi\net rege me. quisnam est, qui dicat mihi non esse tria tempora,\nsicut pueri didicimus puerosque docuimus, praeteritum,\npraesens et futurum, sed tantum praesens, quoniam illa duo\nnon sunt? an et ipsa sunt, sed ex aliquo procedit occulto, cum\nex futuro fit praesens, et in aliquod recedit occultum, cum ex\npraesenti fit praeteritum? nam ubi ea uiderunt qui futura cecinerunt,\nsi nondum sunt? neque enim potest uideri id quod\nnon est. et qui narrant praeterita, non utique uera narrarent,\nsi animo illa non cernerent: quae si nulla essent, cerni omnino\nnon possent. sunt ergo et futura et praeterita.\nSine me, domine, amplius quaerere, spes mea; non\nconturbetur intentio mea. si enim sunt futura et praeterita,\nuolo scire, ubi sint. quod si nondum ualeo, scio tamen, ubicumque\nsunt, non ibi ea futura esse aut praeterita, sed praesentia.\nnam et si ibi futura sunt, nondum ibi sunt, si et\nibi praeterita sunt, iam non ibi sunt. ubicumque ergo sunt,\nquaecumque sunt, non sunt nisi praesentia. quamquam praeterita\ncum uera narrantur, ex memoria proferuntur non res\nipsae, quae praeterierunt, sed uerba concepta ex imaginibus\nearum, quae in animo uelut uestigia per sensus praetereundo\nfixerunt. pueritia quippe mea, quae iam non est, in tempore\npraeterito est, quod iam non est; imaginem uero eius, cum\neam recolo et narro, in praesenti tempore intueor, quia est\nadhuc in memoria mea. utrum similis sit causa etiam praedicendorum\nfuturorum, ut rerum, quae nondum sunt, iam exsistentes\npraesentiantur imagines, confiteor, deus meus, nescio.\nillud sane scio, nos plerumque praemeditari futuras actiones\nnostras eamque praemeditationem esse praesentem, actionem\nautem, quam praemeditamur, nondum esse, quia futura est;\nquam cum aggressi fuerimus et quod praemeditabamur agere\ncoeperimus, tunc erit illa actio, quia tunc non futura, sed\npraesens erit.\nQuoquo modo se itaque habeat arcana praesensio futurorum,\nuideri nisi quod est non potest. quod autem iam est, non\n\n\n\n\nfuturum sed praesens est. cum ergo uideri dicuntur futura,\nnon ipsa, quae nondum sunt, id est quae futura sunt, sed\neorum causae uel signa forsitan uidentur, quae iam sunt: ideo\nnon futura, sed praesentia sunt iam uidentibus, ex quibus futura\npraedicantur animo concepta. quae rursus conceptiones\niam sunt, et eas praesentes apud se intuentur qui illa praedicunt.\nloquatur mihi aliquod exemplum tanta rerum numerositas.\nintueor auroram: oriturum solem praenuntio. quod intueor,\npraesens est, quod praenuntio, futurum: non sol futurus,\nqui iam est, sed ortus eius, qui nondum est: tamen etiam ortum\nipsum nisi animo imaginarer, sicut modo cum id loquor, non\neum possem praedicere. sed nec illa aurora, quam in caelo\nuideo, solis ortus est, quamuis eum praecedat, nec illa imaginatio\nin animo meo: quae duo praesentia cernuntur, ut futurus\nille ante dicatur. futura ergo nondum sunt, et si nondum\nsunt, non sunt, et si non sunt, uideri omnino non possunt;\nsed praedici possunt ex praesentibus, quae iam sunt et uidentur.\nTu itaque, regnator creaturae tuae, quis est modus,\nquo doces animas ea quae futura sunt? docuisti enim prophetas\ntuos. quisnam ille modus est, quo doces futura, cui futurorum\nquicquam non est? uel potius de futuris doces praesentia?\nnam quod non est, nec doceri utique potest. nimis longe\nest modus iste ab acie mea; inualuit ex me, nec potero ad\nillum; potero autem ex te, cum dederis tu, dulce lumen occultorum\noculorum meorum.\nQuod autem nunc liquet et claret, nee futura sunt nec\npraeterita, nec proprie dicitur: tempora sunt tria, praeteritum,\n\n\n\n\n\n\npraesens et futurum. sed fortasse proprie diceretur: tempora\nsunt tria, praesens de praeteritis, praesens de praesentibus,\npraesens de futuris. sunt enim haec in anima tria quaedam\net alibi ea non uideo, praesens de praeteritis memoria, praesens\nde praesentibus contuitus, praesens de futuris expectatio.\nsi haec permittimur dicere, tria tempora uideo fateorque, tria\nsunt. dicatur etiam: tempora sunt tria, praeteritum, praesens\net futurum, sicut abutitur consuetudo; dicatur. ecce non curo\nnec resisto nec reprehendo, dum tamen intellegatur quod dicitur,\nneque id, quod futurum est, esse iam, neque id, quod\npraeteritum est. pauca sunt enim, quae proprie loquimur,\nplura non proprie, sed agnoscitur quid uelimus.\nDixi ergo paulo ante, quod praetereuntia tempora metimur,\nut possimus dicere duplum esse hoc temporis ad illud\nsimplum aut tantum hoc quantum illud et si quid aliud de\npartibus temporum possumus renuntiare metiendo. quocirca.,\nut dicebam, praetereuntia metimur tempora, et si quis mihi\ndicat: \"unde scis?\" respondeam: scio, quia metimur, nec metiri\nquae non sunt possumus, et non sunt praeterita uel futura.\npraesens uero tempus quomodo metimur, quando non habet\nspatium? metitur ergo cum praeterit, cum autem praeterierit,\nnon metitur; quid enim metiatur, non erit. sed unde et qua\net quo praeterit, cum metitur? unde nisi ex futuro? qua nisi\nper praesens? quo nisi in praeteritum? ex illo ergo, quod nondum\nest, per illud, quod spatio caret, in illud, quod iam non\nest. quid autem metimur nisi tempus in aliquo spatio? neque\nenim dicimus simpla et dupla et tripla et aequalia et si quid\nhoc modo in tempore dicimus nisi spatia temporum. in quo\n\n\n\n\nergo spatio metimur tempus praeteriens? utrum in futuro, unde\npraeterit? sed quod nondum est, non metimur. an in praesenti,\nqua praeterit? sed nullum spatium non metimur. an in\npraeterito, quo praeterit? sed quod iam non est, non metimur.\nExarsit animus meus nosse istuc inplicatissimum\naenigma. noli claudere, domine deus meus, bone pater, per Christum\nobsecro, noli claudere desiderio meo ista et usitata et abdita,\nquominus in ea penetret et dilucescant allucente misericordia\ntua, domine. quem percontabor de his? et cui fructuosius\nconfitebor inperitiam meam nisi tibi, cui non sunt molesta studia\nmea flammantia uehementer in scripturas tuas? da quod\namo: amo enim, et hoc tu dedisti. da, pater, qui uere nosti\ndata bona dare filiis tuis, da, quoniam suscepi cognoscere\net labor est ante me, donec aperias. per Christum obsecro,\nin nomine eius sancti sanctorum nemo mihi obstrepat. et ego\ncredidi, propter quod et loquor. haec est spes mea; ad\nhanc uiuo, ut contempler delectationem domini. ecce\nueteres posuisti dies meos et transeunt, et quomodo, nescio.\net dicimus tempus et tempus, tempora et tempora:.\n,,quamdiu dixit hoc ille\", \"quamdiu fecit hoc ille\" et: \"quam\nlongo tempore illud non uidi\" et: \"duplum temporis habet\nhaec syllaba ad illam simplam breuem.\" dicimus haec et\naudiuimus haec et intellegimur et intellegimus. manifestissima\net usitatissima sunt, et eadem rursus nimis latent et\nnoua est inuentio eorum.\nAudiui a quodam homine docto, quod solis et lunae\nac siderum motus ipsa sint tempora, et non adnui. cur enim\nnon potius omnium corporum motus sint tempora? an uero,\nsi cessarent caeli lumina et moueretur rota figuli, non esset\ntempus, quo metiremur eos gyros et diceremus aut aequalibus\nmoralis agi, aut si alias tardius, alias uelocius moueretur, alios\nmagis diuturnos esse, alios minus? aut cum haec diceremus,\nnon et nos in tempore loqueremur aut essent in uerbis nostris\naliae longae syllabae, aliae breues, nisi quia illae longiore tempore\nsonuissent, istae breuiore? deus, dona hominibus uidere\nin paruo communes notitias rerum paruarum atque magnarum.\nsunt sidera et luminaria caeli in signis et in temporibus et in\ndiebus et in annis. sunt uero; sed nec ego dixerim circuitum\nillius ligneolae rotae diem esse, nec tamen ideo tempus non\nesse ille dixerit.\nEgo scire cupio uim naturamque temporis, quo metimur corporum\nmotus et dicimus illum motum uerbi gratia tempore\nduplo esse diuturniorem quam istum. nam quaero, quoniam\ndies dicitur non tantum mora solis super terram, secundum\nquod aliud est dies, aliud nox, sed etiam totius eius circuitus\nab oriente usque orientem, secundum quod dicimus: \"tot dies\ntransierunt\". cum suis enim noctibus dicuntur tot dies, nec extra\nreputantur spatia noctium. quoniam ergo dies expletur motu\nsolis atque circuitu ab oriente usque ad orientem, quaero,\nutram motus ipse sit dies an mora ipsa, quanta peragitur, an\n\n\n\n\n\n\nutrumque. si enim primum dies esset, dies ergo esset, etiamsi\ntanto spatio temporis sol cursum illum peregisset, quantum\nest horae unius. si secundum, non ergo esset dies, si ab ortu\nsolis usque in ortum alterum tam breuis mora esset, quam\nest horae unius, sed uiciens et quater circuiret sol, ut expleret\ndiem. si utrumque, nec ille appellaretur dies, si horae spatio\nsol totum suum gyrum circumiret, nec ille, si sole cessante\ntantum temporis praeteriret, quanto peragere sol totum ambitum\nde mane in mane adsolet. non itaque nunc quaeram,\nquid sit illud, quod uocatur dies, sed quid sit tempus, quo\nmetientes solis circuitum diceremus eum dimidio spatio temporis\nperactum minus quam solet, si tanto spatio temporis\nperactus esset, quanto peraguntur horae duodecim, et utrumque\ntempus conparantes diceremus illud simplum, hoc duplum,\netiamsi aliquando illo simplo, aliquando isto duplo sol ab oriente\nusque orientem circuiret. nemo ergo mihi dicat caelestium\ncorporum motus esse tempora, quia et cuiusdam uoto cum sol\nstetisset, ut uictoriosum proelium perageret, sol stabat, sed\ntempus ibat. per suum quippe spatium temporis, quod ei sufficeret,\nilla pugna gesta atque finita est. uideo igitur quandam\nesse distentionem. sed uideo? an uidere mihi uideor? tu demonstrabis,\nlux, ueritas.\nIubes ut adprobem, si quis dicat tempus esse motum\ncorporis? non iubes. nam corpus nullum nisi in tempore\n\n\n\n\n\n\nmoueri audio: tu dicis. ipsum autem corporis motum tempus\nesse non audio: non tu dicis. cum enim mouetur corpus, tempore\nmetior, quamdiu moueatur, ex quo moueri incipit, donec\ndesinat. et si non uidi, ei quo coepit, et perseuerat moueri,\nut non uideam cum desinit, non ualeo metiri, nisi forte ex\nquo uidere incipio, donec desinam. quod si diu uideo, tantummodo\nlongum tempus esse renuntio, non autem quantum sit,\nquia et quantum cum dicimus, conlatione dicimus, uelut: \"tantum\nhoc, quantum illud\" aut: \"duplum hoc ad illud\" et si quid\naliud isto modo. si autem notare potuerimus locorum spatia,\nunde et quo ueniat corpus, quod mouetur, uel partes eius, si\ntamquam in torno mouetur, possumus dicere, quantum sit temporis,\nex quo ab illo loco usque ad illum locum motus corporis\nuel partis eius effectus est. cum itaque aliud sit motus corporis,\naliud, quo metimur quamdiu sit, quis non sentiat, quid\nhorum potius tempus dicendum sit? nam si et uarie corpus\naliquando mouetur, aliquando stat, non solum motum eius, sed\netiam statum tempore metimur et dicimus: \"tantum stetit,\nquantum motum est\" aut: \"duplo uel triplo stetit ad id quod\nmotum est\" et si quid aliud nostra dimensio siue conprehenderit\nsiue existimauerit, ut dici solet plus minus. non ergo\ntempus corporis motus.\nEt confiteor tibi, domine, ignorare me adhuc, quid sit\ntempus, et rursus confiteor tibi, domine, scire me in tempore\n\n\n\n\nista dicere et diu me iam loqui de tempore atque ipsum diu\nnon esse diu nisi mora temporis. quomodo igitur hoc scio,\nquando quid sit tempus nescio? an forte nescio, quemadmodum\ndicam quod scio? ei mihi, qui nescio saltem quid nesciam!\necce, deus meus, coram te, quia non mentior: sicut loquor, ita\nest cor meum. tu inluminabis lucernam meam, domine,\ndeus meus, inluminabis tenebras meas.\nNonne tibi conStetur anima mea confessione ueridica\nmetiri me tempora? ita, domine deus meus, metior et quid\nmetiar nescio. metior motum corporis tempore. item ipsum\ntempus nonne metior? an uero corporis motum metirer, quamdiu\nsit et quamdiu hinc illuc perueniat, nisi tempus, in quo\nmouetur, metirer? ipsum ergo tempus unde metior? an tempore\nbreuiore metimur longius sicut spatio cubiti spatium transtri?\nsic enim uidemus spatio breuis syllabae metiri spatium longae\nsyllabae atque id duplum dicere. ita metimur spatia carminum\nspatiis uersuum et spatia uersuum spatiis pedum et spatia\npedum spatiis syllabarum et spatia longarum spatiis breuium,\nnon in paginis — nam eo modo loca metimur, non tempora —\nsed cum uoces pronuntiando transeunt et dicimus: \"longum\ncarmen est, nam tot uersibus contexitur; longi uersus, nam\ntot pedibus constant; longi pedes, nam tot syllabis tenduntur;\nlonga syllaba est, nam dupla est ad breuem\". sed neque ita\n\n\n\n\n\n\nconprehenditur certa mensura temporis, quandoquidem fieri\npotest, ut ampliore spatio temporis personet uersus breuior,\nsi productius pronuntietur, quam longior, si correptius. ita\ncarmen, ita pes, ita syllaba. inde mihi uisum est nihil esse\naliud tempus quam distentionem: sed cuius rei, nescio, et mirum,\nsi non ipsius animi. quid enim metior, obsecro, deus\nmeus, et dico aut indefinite: \"longius est hoc tempus quam\nillud\" aut etiam definite: \"duplum est hoc ad illud?\" tempus\nmetior, scio; sed non metior futurum, quia nondum est, non\nmetior praesens, quia nullo spatio tenditur, non metior praeteritum,\nquia iam non est. quid ergo metior? an praetereuntia\ntempora, non praeterita? sic enim dixeram.\nInsiste, anime meus, et adtende fortiter: deus adiutor\nnoster; ipse fecit nos, et non nos. adtende, ubi albescet\nueritas. ecce puta uox corporis incipit sonare et sonat et adhuc\nsonat et ecce desinit, iamque silentium est, et uox illa\npraeterita est et non est iam uox. futura erat, antequam sonaret,\net non poterat metiri, quia nondum erat, et nunc non\npotest, quia iam non est. tunc ergo poterat, cum sonabat,\nquia tunc erat, quae metiri posset. sed et tunc non stabat;\nibat enim et praeteriebat. an ideo magis poterat? praeteriens\nenim tendebatur in aliquod spatium temporis, quo metiri posset,\nquoniam praesens nullum habet spatium. si ergo tunc poterat,\necce puta altera coepit sonare et adhuc sonat continuato tenore\nsine ulla distinctione: metiamur eam, dum sonat; cum enim\n\n\n\n\n\n\nsonare cessauerit, iam praeterita erit et non erit, quae possit\nmetiri. metiamur plane et dicamus, quanta sit. sed adhuc sonat\nnec metiri potest nisi ab initio Sui, quo sonare coepit, usque\nad finem, quo desinit. ipsum quippe interuallum metimur ab\naliquo initio usque ad aliquem finem. quapropter uox, quae\nnumquam finita est, metiri non potest, ut dicatur, quam longa\nuel breuis sit, nec dici aut aequalis alicui aut ad aliquam\nsimpla uel dupla uel quid aliud. cum autem finita fuerit, iam\nnon erit. quo pacto igitur metiri poterit? et metimur tamen\ntempora, nec ea, quae nondum sunt, nec ea, quae iam non\nsunt, nec ea, quae nulla mora extenduntur, nec ea, quae terminos\nnon habent. nec futura ergo nec praeterita nec praesentia\nnec praetereuntia tempora metimur et metimur tamen\ntempora.\nDeus creator omnium: uersus iste octo syllabarum breuibus\net longis alternat syllabis: quattuor itaque breues, prjma,\ntertia, quinta, septima, simplae sunt ad quattuor longas, secundam,\nquartam, sextam, octauam. hae singulae ad illas singulas\nduplum habent temporis; pronuntio et renuntio, et ita\nest, quantum sentitur sensu manifesto. quantum sensus manifestus\nest, breui syllaba longam metior eamque sentio habere\nbis tantum. sed cum altera post alteram sonat, si prior breuis,\nlonga posterior, quomodo tenebo breuem et quomodo eam longae\nmetiens applicabo, ut inueniam, quod bis tantum habeat,\nquandoquidem longa sonare non incipit, nisi breuis sonare destiterit?\nipsamque longam num praesentem metior, quando nisi\n\n\n\n\n\n\n\n\nfinitam non metior? eius enim finitio praeteritio est. quid ergo\nest, quod metior? ubi est qua metior breuis? ubi est longa\nquam metior? ambae sonuerunt, auolauerunt, praeterierunt, iam\nnon sunt: et ego metior fidenterque respondeo, quantum exercitato\nsensu fiditur, illam simplam esse, illam duplam, in spatio\nscilicet temporis. neque hoc possum, nisi quia praeterierunt\net finitae sunt. non ergo ipsas, quae iam non sunt, sed aliquid\nin memoria mea metior, quod infixum manet.\nIn te, anime meus, tempora mea metior. noli mihi obstrepere,\nquod est: noli tibi obstrepere turbis affectionum tuarum.\nin te, inquam, tempora metior. affectionem, quam res praetereuntes\nin te faciunt et, cum illae praeterierint, manet, ipsam\nmetior praesentem, non ea quae praeterierunt, ut fieret; ipsam\nmetior, cum tempora metior. ergo aut ipsa sunt tempora, aut\nnon tempora metior. quid cum metimur silentia et dicimus\nillud silentium tantum tenuisse temporis, quantum illa uox\ntenuit, nonne cogitationem tendimus ad mensuram uocis, quasi\nsonaret, ut aliquid de interuallis silentiorum in spatio temporis\nrenuntiare possimus? nam et uoce atque ore cessante peragimus\ncogitando carmina et uersus et quemque sermonem motionumque\ndimensiones quaslibet et de spatiis temporum, quantum\nillud ad illud sit, renuntiamus non aliter, ac si ea sonando\ndiceremus. si uoluerit aliquis edere longiusculam uocem et constituerit\npraemeditando, quam longa futura sit, egit utique iste\nspatium temporis in silentio memoriaeque conmendans coepit\nedere illam uocem, quae sonat, donec ad propositum terminum\n\n\n\n\nperducatur: immo sonuit et sonabit; nam quod eius iam peractum\nest, utique sonuit, quod autem restat, sonabit atque ita\nperagitur, dum praesens intentio futurum in praeteritum traicit\ndeminutione futuri crescente praeterito, donec consumptione\nfuturi sit totum praeteritum.\nSed quomodo minuitur aut consumitur futurum,\nquod nondum est, aut quomodo crescit praeteritum, quod iam\nnon est, nisi quia in animo, qui illud agit, tria sunt? nam et\nexpectat et adtendit et meminit, ut id quod expectat per id\nquod adtendit transeat in id quod meminerit. quis igitur negat\nfutura nondum esse? sed tamen iam est in animo expectatio\nfuturorum. et quis negat praeterita iam non esse? sed tamen\nest adhuc in animo memoria praeteritorum. et quis negat\npraesens tempus carere spatio, quia in puncto praeterit? sed\ntamen perdurat attentio, per quam pergat abesse quod aderit.\nnon igitur longum tempus futurum, quod non est, sed longum\nfuturum longa expectatio futuri est, neque longum praeteritum\ntempus, quod non est, sed longum praeteritum longa memoria\npraeteriti est.\nDicturus sum canticum, quod noni: antequam incipiam, in\ntotum expectatio mea tenditur, cum autem coepero, quantum\nex illa in praeteritum decerpsero, tenditur et memoria mea,\natque distenditur uita huius actionis meae in memoriam propter\nquod dixi et in expectationem propter quod dicturus sum:\npraesens tamen adest attentio mea, per quam traicitur quod\nerat futurum, ut fiat praeteritum. quod quanto magis agitur\n\n\n\n\n\n\net agitur, tanto breuiata expectatione prolongatur memoria,\ndonec tota expectatio consumatur, quum tota illa actio finita\ntransierit in memoriam. et quod in toto cantico, hoc in singulis\nparticulis eius fit atque in singulis syllabis eius, hoc in\nactione longiore, cuius forte particula est illud canticum, hoc\nin tota uita hominis, cuius partes sunt omnes actiones hominis,\nhoc in toto saeculo filiorum hominum, cuius partes sunt omnes\nuitae hominum.\nSed quoniam melior est misericordia tua\nsuper uitas, ecce distentio est uita mea, et me suscepit\ndextera tua in domino meo, mediatore filio hominis inter te\nunum et nos multos, in multis per multa, ut per eum adprehendam,\nin quo et adprehensus sum, et a ueteribus diebus\ncolligar sequens unum, praeterita oblitus, non in ea,\nquae futura et transitura sunt, sed in ea quae ante sunt\nnon distentus, sed extentus, non secundum distentionem, sed\nsecundum intentionem sequor ad palmam supernae\nuocationis, ubi audiam uocem laudis et contempler delectationem\ntuam nec uenientem nec praetereuntem. nunc\nuero anni mei in gemitibus, et tu solacium meum, domine,\npater meus aeternus es; at ego in tempora dissilui, quorum\nordinem nescio, et tumultuosis uarietatibus dilaniantur cogitationes\nmeae, intima uiscera animae meae, donec in te confluam\npurgatus et liquidus igne amoris tui.\nEt stabo atque solidabor in te, in forma mea, ueritate\ntua, nec patiar quaestiones hominum, qui poenali morbo plus\nsitiunt, quam capiunt, et dicunt: \"quid faciebat deus, antequam\nfaceret caelum et terram?\" aut \"quid ei uenit in mentem, ut\naliquid faceret, cum antea numquam aliquid fecerit?\" da illis,\ndomine, bene cogitare, quid dicant, et inuenire, quia non dicitur\nnumquam, ubi non est tempus. qui ergo dicitur numquam\nfecisse, quid aliud dicitur nisi ; nullo tempore fecisse?\nuideant itaque nullum tempus esse posse sine creatura et desinant\nistam uanitatem loqui. extendantur etiam in ea, quae\nante sunt, et intellegant te ante omnia tempora aeternum\ncreatorem omnium temporum neque ulla tempora tibi esse coaeterna\nnec ullam creaturam, etiamsi est aliqua supra tempora.\nDomine deus meus, quis ille sinus est alti secreti\ntui et quam longe inde me proiecerunt consequentia delictorum\nmeorum? sana oculos meos, et congaudeam luci tuae. certe\nsi est tam grandi scientia et praescientia pollens animus, cui\ncuncta praeterita et futura ita nota sint, sicut mihi unum\ncanticum notissimum, nimium mirabilis est animus iste atque\nad horrorem stupendus, quippe quem ita non lateat quidquid\nperactum et quidquid relicum saeculorum est, quemadmodum\nme non latet cantantem illud canticum, quid et quantum eius\nabierit ab exordio, quid et quantum restet ad finem. sed absit,\nut tu, conditor uniuersitatis, conditor animarum et corporum,\nabsit, ut ita noueris omnia futura et praeterita. longe tu, longe\nmirabilius longeque secretius. neque enim sicut nota cantantis\n\n\n\n\n\n\nnotumne canticum audientis expectatione uocum futurarum et\nmemoria praeteritarum uariatur affectus sensusque distenditur,\nita tibi aliquid accidit inconmutabiliter aeterno, hoc est uere\naeterno creatori mentium. sicut ergo nosti in principio cae-\n1 u m et terram sine uarietate notitiae tuae, ita fecisti in principio\ncaelum et terram sine distinctione actionis tuae. qui\nintellegit, confiteatur tibi, et qui non intellegit, confiteatur tibi.\no quam excelsus es, et humiles corde sunt domus tua! tu\nenim erigis elisos, et non cadunt quorum celsitudo tu es.\nMulta satagit cor meum, domine, in hac inopia uitae\nmeae pulsatum uerbis sanctae scripturae tuae, et ideo plerumque\nin sermone copiosa est egestas humanae intellegentiae,\nquia plus loquitur inquisitio quam inuentio et longior est\npetitio quam inpetratio et operosior est manus pulsans quam\nsumens. tenemus promissum: quis corrumpet illud? si deus\npro nobis, quis contra nos? petite, et accipietis; quaerite,\net innenietis; pulsate, et aperietur uobis. omnis\n\n\n\n\n\n\nenim, qui petit, accipit et quaerens inueniet et pulsanti\naperietur. promissa tua sunt, et quis falli timeat,\ncum promittit ueritas?\nConfitetur altitudini tuae humilitas linguae meae, quoniiam\n\ntu fecisti caelum et terram, hoc caelum, quod uideo,\nterramque, quam calco, unde est haec terra, quam porto. tu\nfecisti. sed ubi est caelum caeli, domine, de quo audiuimus\nin uoce psalmi: caelum caeli domino: terram autem dedit\nfiliis hominum? ubi es, caelum, quod non cernimus,\ncui terra est hoc omne, quod cernimus? hoc enim totum corporeum\nnon ubique totum ita cepit speciem pulchram in nouissimis,\ncuius fundus est terra nostra, sed ad illud caelum\ncaeli etiam terrae nostrae caelum terra est. et hoc utrumque\nmagnum corpus non absurde terra est ad illud nescio quale\ncaelum, quod domino est, non filiis hominum.\nEt nimirum haec terra erat inuisibilis et inconposita\n\net nescio qua profunditas abyssi, super quam non erat\nlux, quia nulla species erat illi: unde iussisti, ut scriberetur,\nquod tenebrae erant super abyssum; quid aliud quam lucis\nabsentia? ubi enim lux esset, si esset, nisi super esset eminendo\net inlustrando? ubi ergo lux nondum erat, quid erat adesse\ntenebras nisi abesse lucem? super itaque erant tenebrae, quia\nsuper lux aberat, sicut sonus ubi non est, silentium est. et\nquid est esse ibi silentium nisi sonum ibi non esse? nonne\n\n\n\n\n\n\ntu, domine, docuisti hanc animam, quae tibi conStetur? nonne\ntu, domine, docuisti me, quod priusquam istam informem materiam\nformares atque distingueres, non erat aliquid, non color\nnon figura, non corpus, non spiritus? non tamen omnino nihil:\nerat quaedam informitas sine ulla specie.\nQuid ergo uocaretur, quo etiam sensu tardioribus atcumque\ninsinuaretur, nisi usitato aliquo uocabulo? quid autem\nin omnibus mundi partibus reperiri potest propinquius informitati\nomnimodae quam terra et abyssus? minus enim speciosa\nsunt pro suo gradu infimo quam cetera superiora perlucida\net luculenta omnia.\ncur ergo non accipiam informitatem materiae,\nquam sine specie feceras, unde speciosum mundum\nfaceres, ita conmode hominibus intimatarn, ut appellaretur\nterra inuisibilis et inconposita, ut, cum in ea quaerit\ncogitatio, quid sensus attingat, et dicit sibi: \"non est intellegibilis\nforma sicut uita, sicut iustitia, quia materies est corporum,\nneque sensibilis, quoniam quid uideatur et quid sentiatur\nin inuisibili et inconposita non est\", dum sibi haec dicit humana\ncogitatio, conetur eam uel nosse ignorando uel ignorare\nnoscendo?\nEgo uero, domine, si totum confitear tibi ore meo et\ncalamo meo, quidquid de ista materia docuisti me, cuius antea\nnomen audiens et non intellegens narrantibus mihi eis, qui\nnon intellegerent, eam cum speciebus innumeris et uariis\ncogitabam et ideo non eam cogitabam; foedas et horribiles\n\n\n\n\nformas perturbatis ordinibus uoluebat animus, sed formas\ntamen, et informe appellabam non quod careret forma, sed\nquod talem haberet, ut, si appareret, insolitum et incongruum\nauersaretur sensus meus et conturbaretur infirmitas hominis;\nuerum autem illud quod cogitabam non priuatione omnis formae,\nsed conparatione formosiorum erat informe, et suadebat\nuera ratio, ut omnis formae qualescumque reliquias omnino\ndetraherem, si uellem prorsus informe cogitare et non poteram;\ncitius enim non esse censebam, quod omni forma priuaretur,\nquam cogitabam quiddam inter formam et nihil nec\nformatum nec nihil, informe prope nihil; et cessauit mens mea\ninterrogare hinc spiritum meum plenum imaginibus formatorum\ncorporum et eas pro arbitrio mutantem atque uariantem, et\nintendi in ipsa corpora eorumque mutabilitatem altius inspexi,\nqua desinunt esse quod fuerant et incipiunt esse quod non\nerant, eundemque transitum de forma in formam per informe\nquiddam fieri suspicatus sum, non per omnino nihil: sed nosse\ncupiebam, non suspicari â€”: et si totum tibi confiteatur uox et\nstilus meus, quidquid de ista quaestione enodasti mihi, quis\nlegentium capere durabit? nec ideo tamen cessabit cor meum\ntibi dare honorem et canticum laudis de his, quae dictare non\nsufficit. mutabilitas enim rerum mutabilium ipsa capax est\nformarum omnium, in quas mutantur res mutabiles. et haec\nquid est? numquid animus? numquid corpus? numquid species\nanimi uel corporis? si dici posset: nihil aliquid et: est non\nest, hoc eam dicerem; et tamen iam utcumque erat, ut species\ncaperet istas uisibiles et conpositas.\nEt unde utcumque erat, ut species caperet istas nisibiles\net conpositas, et unde utcumque erat, nisi esset abs te,\na quo sunt omnia, in quantumcumque sunt? sed tanto a te\nlongius, quanto dissimilius: neque enim locis. itaque tu, domine,\nqui non es alias aliud et alias aliter, sed id ipsum et\nid ipsum, sanctus, sanctus, sanctus, dominus deus omnipotens,\nin principio, quod est de te, in sapientia tua, quae nata\nest de substantia tua, fecisti aliquid et de nihilo. fecisti enim\ncaelum et terram non de te: nam esset aequale unigenito\ntuo ac per hoc et tibi, et nullo modo iustum esset, ut aequale\ntibi esset, quod de te non esset. et aliud praeter te non erat,\nunde faceres ea, deus, una trinitas et trina unitas: et ideo de\nnihilo fecisti caelum et terram, magnum quiddam et paruum\nquiddam, quoniam omnipotens et bonus es ad facienda\nomnia bona, magnum caelum et paruam terram. tu eras et\naliud nihil, unde fecisti caelum et terram, duo quaedam,\nunum prope te, alterum prope nihil, unum, quo superior tu\nesses, alterum, quo inferius nihil esset.\nSed illud caelum caeli tibi, domine; terra autem,\nquam dedisti filiis hominum cernendam atque tangendam,\nnon erat talis, qualem nunc cernimus et tangimus. inuisibilis\nenim erat et inconposita et abyssus erat, super quam non erat\nlux, aut tenebrae erant super abyssum, id est magis\nquam in abysso. ista quippe abyssus aquarum iam uisibilium\n\n\n\n\n\n\netiam in profundis suis habet speciei suae lucem utcumque\nsensibilem piscibus et repentibus in suo fundo animantibus:\nillud autem totum prope nihil erat, quoniam adhuc omnino\ninforme erat; iam tamen erat, quod formari poterat. tu enim,\ndomine, fecisti mundum de materia informi, quam fecisti de\nnulla re paene nullam rem, unde faceres magna, quae miramur\nfilii hominum. ualde hoc mirabile caelum corporeum, quod\nfirmamentum inter aquam et aquam secundo die post conditionem\nlucis dixisti: fiat, et sic est factum. quod firmamentum\nuocasti caelum, sed caelum terrae huius et maris, quae\nfecisti tertio die dando speciem uisibilem informi materiae,\nquam fecisti ante omnem diem. iam enim feceras et caelum\nante omnem diem, sed caelum caeli huius, quia in principio\nfeceras caelum et terram. terra autem ipsa, quam feceras,\ninformis materies erat, quia inuisibilis erat et inconposita\net tenebrae super abyssum: de qua terra inuisibili et inconposita,\nde qua informitate, de quo paene nihilo faceres haec\nomnia, quibus iste mutabilis mundus constat et non constat,\nin quo ipsa mutabilitas apparet, in qua sentiri et dinumerari\npossunt tempora, quia rerum mutationibus fiunt tempora, dum\nuariantur et uertuntur species, quarum materies praedicta est\nterra inuisibilis.\nIdeoque spiritus, doctor famuli tui, cum te conmemorat\nfecisse in principio caelum et terram, tacet de temporibus,\nsilet de diebus. nimirum enim caelum caeli, quod in\nprincipio fecisti, creatura est aliqua intellectualis, quamquam\nnequaquam tibi, trinitati, coaeterna, particeps tamen aeternitatis\ntuae, ualde mutabilitatem suam prae dulcedine felicissimae\ncontemplationis tuae cohibet et sine ullo lapsu ex quo\nfacta est inhaerendo tibi excedit omnem uolubilem uicissitudinem\ntemporum. ista uero informitas, terra inuisibilis et\ninconposita, nec ipsa in diebus numerata est. ubi enim nulla\nspecies, nullus ordo, nec uenit quicquam et praeterit, et ubi\nhoc non fit, non sunt utique dies nec uicissitudo spatiorum\ntemporalium.\n0 ueritas, lumen cordis mei, non tenebrae meae loquantur\nmihi. defluxi ad ista et obscuratus sum, sed hinc, etiam\nhinc adamaui te. erraui et recordatus sum tui. audiui uocem\ntuam post me, ut redirem, et uix audiui propter tumultus inpacatorum.\net nunc ecce redeo aestuans et anhelans ad fontem\ntuum. nemo me prohibeat: hunc bibam et hunc uiuam. non\nego uita mea sim: male nixi ex me, mors mihi fui: in te reuiuesco.\ntu me alloquere, tu mihi sermocinare. credidi libris\ntuis, et uerba eorum arcana ualde.\n\n\n\n\n\n\n\niam dixisti mihi, domine, uoce forti in aurem interiorem.\nquia tu aeternus es, solus habens inmortalitatem, quoniam\nex nulla specie motuue mutaris nec temporibus uariatur uoluntas\ntua, quia non est immortalis uoluntas, quae alia et alia est.\nhoc in conspectu tuo claret mihi et magis magisque clarescat,\noro te, atque in ea manifestatione persistam sobrius sub alis\ntuis. item dixisti mihi, domine, uoce forti in aurem interiorem,\nquod omnes naturas atque substantias, quae non sunt quod tu\nes et tamen sunt, tu fecisti\\': hoc solum a te non est, quod\nnon est; motusque uoluntatis a te, qui es, ad id quod minus\nest, quia talis motus delictum atque peccatum est, et quod\nnullius peccatum aut tibi nocet aut perturbat ordinem imperii\ntui uel in primo uel in imo. hoc in conspectu tuo claret mihi\net magis magisque clarescat, oro te, atque in ea manifestatione\npersistam sobrius sub alis tuis.\nItem dixisti mihi uoce forti in aurem interiorem, quod nec\nilla creatura tibi coaeterna est, cuius uoluptas tu solus es teque\nperseuerantissima castitate hauriens mutabilitatem suam nusquam\net numquam exerit et te sibi semper praesente, ad quem\ntoto affectu se tenet, non habens futurum quod expectet nec\nin praeteritum traiciens quod meminerit, nulla uice uariatur\nnec in tempora ulla distenditur. o beata, si qua ista est,\n\n\n\n\n\n\ninhaerendo beatitudini tuae, beata sempiterno inhabitatore te atque\ninlnstratore suo! nec inuenio, quid libentius appellandum existimem\ncaelum caeli domino quapi domum tuam contemplantem\ndelectationem tuam sine ullo defectu egrediendi in\naliud, mentem puram concordissime unam stabilimento pacis\nsanctorum spirituum, ciuium ciuitatis tuae in caelestibus super\nista caelestia.\nVnde intellegat anima, cuius peregrinatio longinqua facta\nest, si iam sitit tibi, si iam factae sunt ei lacrimae suae\npanis, dum dicitur ei per singulos dies: ubi est deus\ntuus? si iam petit a te unam et hanc requirit, u t inhabitet\nin domo tua per omnes dies uitae suae? et quae uita\neius nisi tu? et qui dies tui nisi aeternitas tua, sicut anni\ntui, qui non deficiunt, quia idem ipse es? hinc ergo\nintellegat anima, quae potest, quam longe super omnia tempora\nsis aeternus, quando tua domus, quae peregrinata non\nest, quamuis non sit tibi coaeterna, tamen indesinenter et indeficienter\ntibi cohaerendo nullam patitur uicissitudinem temporum.\nhoc in conspectu tuo claret mihi et magis magisque\nclarescat, oro te, atque in hac manifestatione persistam sobrius\nsub alis tuis.\nEcce nescio quid informe in istis mutationibus rerum extremarum\natque infirmarum, et quis dicet mihi, nisi quisquis per\ninania cordis sui cum suis phantasmatis uagatur et uoluitur,\n\n\n\n\n\n\nquis nisi talis dicet mihi, quod deminuta atque consumpta omni\nspecie, si sola remaneat informitas, per quam de specie in speciem\nres mutabatur et uertebatur, possit exhibere uices temporum?\nomnino enim non potest, quia sine uarietate motionum\nnon sunt tempora: et nulla uarietas, ubi nulla species.\nQuibus consideratis, deus meus, quantum donas, quantum\nme ad pulsandum excitas quantumque pulsanti aperis,\nduo reperio, quae fecisti carentia temporibus, cum tibi neutrum\ncoaeternum sit: unum, quod ita formatum est, ut sine ullo\ndefectu contemplationis, sine ullo interuallo mutationis, quamuis\nmutabile, tamen non mutatum aeternitate atque inconmutabilitate\nperfruatur; alterum, quod ita informe erat, ut ex qua\nforma in quam formam uel motionis uel stationis mutaretur,\nquo tempori subderetur, non haberet. sed hoc ut informe esset,\nnon reliquisti, quoniam fecisti ante omnem diem in principio\ncaelum et terram, haec duo quae dicebam. terra autem\ninuisibilis erat et inconposita et tenebrae super abyssum.\nquibus uerbis insinuatur informitas, ut gradatim excipiantur,\nqui omnimodam speciei priuationem nec tamen ad\nnihil peruentionem cogitare non possent, unde fieret alterum\ncaelum et terra uisibilis atque conposita et aqua speciosa et\nquidquid deinceps in constitutione huius mundi non sine diebus\nfactum conmemoratur, quia talia sunt, ut in eis agantur\n\n\n\n\n\n\nuicissitudines temporum propter ordinatas conmutationes motionum\natque formarum.\nHoc interim sentio, deus meus, cum audio loquentem\nscripturam tuam: in principio fecit deus caelum et terram:\nterra autem erat inuisibilis et inconposita et tenebrae\nerant super abyssum, neque conmemorantem, quoto\ndie feceris haec, sic interim sentio propter illud caelum caeli,\ncaelum intellectuale, ubi est intellectus nosse simul, non ex\nparte, non in aenigmate, non per speculum, sed ex toto,\nin manifestatione, facie ad faciem; non modo hoc, modo\nillud, sed, quod dictum est, nosse simul sine ulla uicissitudine\ntemporum, et propter inuisibilem atque inconpositam terram\nsine ulla uicissitudine temporum, quae solet habere modo hoc\net modo illud, quia ubi nulla species, nusquam est hoc et\nillud: propter duo haec, primitus formatum et penitus informe,\nillud caelum, sed caelum caeli, hoc uero terram, sed terram\ninuisibilem et inconpositam, propter duo haec interim sentio\nsine commemoratione dierum dicere scripturam tuam: in principio\nfecit deus caelum et terram. statim quippe subiecit,\nquam terram dixerit. et quod secundo die commemoratur factum\nfirmamentum et uocatum, caelum insinuat, de quo caelo\nprius sine diebus sermo locutus sit.\nMira profunditas eloquiorum tuorum, quorum ecce ante\nnos superficies blandiens paruulis: sed mira profunditas, deus\n\n\n\n\n\n\nmeus, mira profunditas! horror est intendere in eam, horror\nhonoris et tremor amoris. odi hostes eius uehementer: o si\noccidas eos de gladio bis acuto, et non sint hostes eius! sic\nenim amo eos occidi sibi, ut uiuant tibi. ecce autem alii non reprehensores,\nsed laudatores libri Geneseos: \"non\" inquiunt \"hoc\nuoluit in his uerbis intellegi spiritus dei, qui per Moysen famulum\neius ista conscripsit, non hoc uoluit intellegi, quod tu\ndicis, sed aliud, quod nos dicimus.\" quibus ego te arbitro, deus\nomnium nostrum, ita respondeo.\nNum dicetis falsa esse, quae mihi ueritas uoce forti in\naurem interiorem dicit de uera aeternitate creatoris, quod nequaquam\neius substantia per tempora uarietur nec eius uoluntas\nextra eius substantiam sit? unde non eum modo uelle hoc\nmodo uelle illud, sed semel et simul et semper uelle omnia\nquae uult, non iterum et iterum neque nunc ista nunc illa\nnec uelle postea quod nolebat aut nolle quod nolebat prius,\nquia talis uoluntas mutabilis est et omne mutabile aeternum .\nnon est; deus autem noster aeternus est. item, quod mihi\ndicit in aurem interiorem, expectatio rerum uenturarum fit\ncontuitus, cum uenerint, idemque contuitus fit memoria, cum\npraeterierint: omnis porro intentio, quae ita uariatur, mutabilis\nest, et omne mutabile aeternum non est: deus autem noster\naeternus est. haec colligo atque coniungo et inuenio deum meum,\ndeum aeternum non aliqua noua uoluntate condidisse creaturam\nnec scientiam eius transitorium aliquid pati.\nQuid ergo dicetis, contradictores? an falsa sunt ista? \"non\"\ninquiunt. quid illud? num falsum est omnem naturam formatam\nmateriamue formabilem non esse nisi ab illo, qui summe\nbonus est, quia summe est? \"neque hoc negamus\" inquiunt.\nquid igitur? an illud negatis, sublimem quandam esse creaturam\ntam casto amore cohaerentem deo uero et uece aeterno,\nut, quamuis ei coaeterna non sit, in nullam tamen temporum\nuarietatem et uicissitudinem ab illo se resoluat et defluat, sed\nin eius solius aeracissima contemplatione requiescat, quoniam\ntu, deus, diligenti te, quantum praecipis, ostendis ei te et sufficis\nei, et ideo non declinat a te nec a se? haec est domus\ndei non terrena neque ulla caelesti mole corporea, sed spiritalis\net particeps aeternitatis tuae, quia sine labe in aeternum.\nstatuisti enim eam in saeculum et in saeculum saeculi;\npraeceptum posuisti et non praeteribit. nec tamen tibi\ncoaeterna, quoniam non sine initio: facta est enim.\nNam etsi non inuenimus tempus ante illam — prior quippe\nomnium creata est sapientia — nec utique illa sapientia\ntibi, deus noster, patri suo, plane coaeterna et coaequalis et\nper quam creata sunt omnia et in quo principio fecisti caelum\net terram, sed profecto sapientia, quae creata est, intellectualis\nnatura scilicet, quae contemplatione luminis lumen est — dicitur\nenim et ipsa, quamuis creata, sapientia; sed quantum\n\n\n\n\n\n\ninterest inter lumen, quod inluminat et quod inluminatur, tantum\ninter sapientiam, quae creat, et istam, quae creata est,\nsicut inter iustitiam iustificantem et iustitiam, quae iustificatione\nfacta est; nam et nos dicti sumus iustitia tua; ait enim\nquidam seruus tuus: ut nos simus iustitia dei in ipso — ergo\nquia prior omnium creataest quaedam sapientia, quae creata\nest, mens rationalis et intellectualis castae ciuitatis tuae, matris\nnostrae, quae sursum est et libera est et aeterna in caelis\n— quibus caelis, nisi qui te laudant caeli caelorum, quia\nhoc est et caelum caeli domino? — etsi non inuenimus tempus\nante illam, quia et creaturam temporis antecedit quae prior\nomnium creata est, ante illam tamen est ipsius creatoris\naeternitas, a quo facta sumpsit exordium, quamuis non temporis,\nquia nondum erat tempus, ipsius tamen conditionis suae.\nVnde ita est abs te, deo nostro, ut aliud sit plane quam tu\net non id ipsum, et non solum ante illam, sed nec in illa\ninuenimus tempus, quia est idonea faciem tuam semper uidere\nnec uspiam deflectitur ab ea; quo fit, ut nulla mutatione\nuarietur. inest ei tamen ipsa mutabilitas, unde tenebresceret\net frigesceret, nisi amore grandi tibi cohaerens tamquam semper\nmeridies luceret et ferueret ex te. o domus luminosa et\nspeciosa, dilexi decorem tuum et locum habitationis\ngloriae domini mei, fabricatoris et possessoris tui! tibi\n\n\n\n\n\n\n\n\nsuspiret peregrinatio mea, et dico ei qui fecit te, ut possideat et\nme in te, quia fecit et me. erraui sicut ouis perdita, sed\nin umeris pastoris mei, structoris tui, spero me reportari tibi.\nQuid dicitis mihi quos alloquebar contradictores, qui tamen\net Moysen pium famulum dei et libros eius oracula sancti spiritus\ncreditis ? estne ista domus dei, non quidem deo coaeterna,\nsed tamen secundum modum suum aeterna in caelis, ubi\nuices temporum frustra quaeritis, quia non inuenitis? supergreditur\nenim omnem distentionem et omne spatium aetatis\nuolubile, cui semper inhaerere deo bonum est. \"est\" inquiunt.\nquid igitur ex his, quae clamauit cor meum ad deum\nmeum, cum audiret interius uocem laudis eius, quid tandem\nfalsum esse contenditis? an quia erat informis materies, ubi\npropter nullam formam nullus ordo erat? ubi autem nullus\nordo erat, nulla esse uicissitudo temporum poterat; et tamen\nhoc paene nihil in quantum non omnino nihil erat, ab illo\nutique erat, a quo est quidquid est, quod utcumque aliquid est.\n\"hoc quoque\" aiunt \"non negamus\".\nCum his enim uolo coram te aliquid conloqui, deus\nmeus, qui haec omnia, quae intus in mente mea non tacet\nueritas tua, uera esse concedunt. nam qui haec negant, latrent\nquantum uolunt et obstrepant sibi: persuadere conabor, ut\nquiescant et uiam praebeant ad se uerbo tuo. quod si noluerint\n\n\n\n\n\n\net reppulerint me, obsecro, deus meus, ne tu sileas a me.\ntu loquere in corde meo ueraciter; solus enim sic loqueris;\net dimittam eos foris sufflantes in puluerem et excitantes terram\nin oculos suos et intrem in cubile meum et cantem tibi\namatoria gemens inenarrabiles gemitus in peregrinatione mea\net recordans Hierusalem extento in eam sursum corde, Hierusalem\npatriam meam, Hierusalem matrem meam, teque\nsuper eam regnatorem, inlustratorem, patrem, tutorem, maritum,\ncastas et fortes delicias et solidum gaudium et omnia\nbona ineffabilia, simul omnia, quia unum summum et uerum\nbonum: et non auertar, donec in eius pacem, matris carissimae,\nubi sunt primitiae spiritus mei, unde ista mihi certa\nsunt, colligas totum quod sum a dispersione et deformitate hac.\net conformes atque confirmes in aeternum, deus meus, misericordia\nmea. cum his autem, qui cuncta illa, quae uera sunt,\nfalsa esse non dicunt honorantes et in culmine sequendae auctoritatis\nnobiscum constituentes illam per sanctum Moysen editam\nsanctam scripturam tuam, et tamen nobis aliquid contradicunt,\nita loquor. tu esto, deus noster, arbiter inter confessiones meas\net contradictiones eorum.\nDicunt enim: \"quarnuis uera sint haec, non ea tamen duo\nMoyses intuebatur, cum reuelante spiritu diceret: in principio\nfecit deus caelum et terram. non caeli nomine spiritalem\nuel intellectualem illam creaturam semper faciem dei contemplantem\nsignificauit nec terrae nomine informem materiam.\"\n\n\n\n\n\n\nquid igitur? \"quod nos dicimus\" inquiunt \"hoc ille uir sensit,\nhoc uerbis istis elocutus est\". quid illud est? \"nomine\" aiunt\n\"caeli et terrae totum istum uisibilem mundum prius uniuersaliter\net breuiter significare noluit, ut postea digereret dierum\nenumeratione quasi articulatim uniuersa, quae sancto spiritui\nplacuit sic enuntiare. tales quippe homines erant rudis ille\natque carnalis populus, cui loquebatur, ut eis opera dei non\nnisi sola uisibilia commendanda iudicaret.\" terram uero inuisibilem\net incompositam tenebrosamque abyssum, unde consequenter\nostenditur per illos dies facta atque disposita esse cuncta\nista uisibilia, quae nota sunt omnibus, non incongruenter informem\nistam materiem intellegendam esse consentiunt.\nQuid? si dicat alius eandem informitatem confusionemque\nmateriae caeli et terrae nomine prius insinuatam, quod ex ea\nmundus iste uisibilis cum omnibus naturis, quae in eo manifestissime\napparent, qui caeli et terrae nomine saepe appellari\nsolet, conditus atque perfectus est? quid? si dicat et alius caelum\net terram quidem inuisibilem uisibilemque naturam non indecenter\nappellatam ac per hoc uniuersam creaturam, quam fecit\nin sapientia, id est in principio, deus, huiuscemodi duobus uocabulis\nesse conprehensam; uerum tamen quia non de ipsa substantia\ndei, sed ex nihilo cuncta facta sunt, quia non sunt id\nipsum, quod deus, et inest quaedam mutabilitas omnibus, siue\nmaneant, sicut aeterna domus dei, siue mutentur, sicut anima\n\n\n\n\nhominis et corpus, communem omnium rerum inuisibilium uisibiliumque\nmateriem adhuc informem, sed certe formabilem,\nunde fieret caelum et terra, id est inuisibilis atque uisibilis\niam utraque formata creatura, his nominibus enuntiatam, quibus\nappellaretur terra inuisibilis et inconposita et tenebrae\nsuper abyssum, ea distinctione, ut terra inuisibilis\net inconposita intellegatur materies corporalis ante qualitatem\nformae, tenebrae autem super abyssum spiritalis\nmateries ante cohibitionem quasi fluentis inmoderationis et ante\ninluminationem sapientiae?\nEst adhuc quod dicat, si quis alius uelit, non scilicet iam\nperfectas atque formatas inuisibiles uisibilesque naturas caeli\net terrae nomine significari, cum legitur: in principio fecit\ndeus caelum et terram, sed ipsam adhuc informem inchoationem\nrerum formabilem creabilemque materiam his nominibus\nappellatam, quod in ea iam essent ista confusa, nondum qualitatibus\nformisque distincta, quae nunc iam digesta suis ordinibus\nuocantur caelum et terra, illa spiritalis, haec corporalis\ncreatura.\nQuibus omnibus auditis et consideratis nolo uerbis\ncontendere; ad nihil enim utile est nisi ad subuersionem\naudientium. ad aedificationem autem bona est lex,\nsi quis ea legitime utatur, quia finis eius est caritas\nde corde puro et conscientia bona et fide non ficta;\net nouit magister noster, in quibus duobus praeceptis totam\nlegem prophetasque suspenderit. quae mihi ardenter confitenti,\n\n\n\n\n\n\ndeus meus, lumen oculorum meorum in occulto, quid mihi\nobest, cum diuersa in his uerbis intellegi possint, quae tamen\nuera sint? quid, inquam, mihi obest, si aliud ego sensero quam\nsensit alius eum sensisse, qui scripsit? omnes quidem, qui\nlegimus, nitimur hoc indagare atque conprehendere, quod uoluit\nille quem legimus, et cum eum ueridicum credimus, nihil,\nquod falsum esse uel nouimus uel putamus, audemus eum\nexistimare dixisse. dum ergo quisque conatur id sentire in\nscripturis sanctis, quod in eis sensit ille qui scripsit, quid mali\nest, si hoc sentiat, quod tu, lux omnium ueridicarum mentium,\nostendis uerum esse, etiamsi non hoc sensit ille, quem legit,\ncum et ille uerum nec tamen hoc senserit?\nVerum est enim, domine, fecisse te caelum et terram.\nuerum est esse principium sapientiam tuam, in qua fecisti\nomnia. item uerum est, quod mundus iste uisibilis habet\nmagnas partes suas caelum et terram breui conplexione factarum\nomnium conditarumque naturarum. et uerum est, quod omne\nmutabile insinuat notitiae nostrae quandam informitatem, qua\nformam capit uel qua mutatur et uertitur. uerum est nulla\ntempora perpeti quod ita cohaeret formae incommutabili, ut,\nquamuis sit mutabile, non mutetur. uerum est informitatem,\nquae prope nihil est, uices temporum habere non posse. uerum\nest, quod, unde fit aliquid, potest quodam genere locutionis\n\n\n\n\n\n\nhabere iam nomen eius rei, quae inde fit: unde potuit uocari\ncaelum et terra quaelibet informitas, unde factum est caelum\net terra. uerum est omnium formatorum nihil esse informi uicinius\nquam terram et abyssum. uerum est, quod non solum\ncreatum atque formatum sed etiam quidquid creabile atque\nformabile est tu fecisti, ex quo sunt omnia. uerum est\nomne, quod ex informi formatur, prius esse informe, deinde\nformatum.\nEx his omnibus neris, de quibus non dubitant, quorum\ninteriori oculo talia uidere donasti et qui Moysen, famulum\ntuum, in spiritu ueritatis locutum esse immobiliter credunt, ex\nhis ergo omnibus aliud sibi tollit qui dicit: in principio fecit\ndeus caelum et terram, id est in uerbo suo sibi coaeterno\nfecit deus intellegibilem atque sensibilem uel spiritalem corporalemque\ncreaturam; aliud qui dicit: in principio fecit deus\ncaelum et terram, id est in uerbo suo sibi coaeterno fecit\ndeus uniuersam istam molem corporei mundi huius cum omnibus\nquas continet manifestis notisque naturis; aliud qui dicit:\nin principio fecit deus caelum et terram, id est in uerbo\nsuo sibi coaeterno fecit informem materiam creaturae spiritalis\net corporalis; aliud qui dicit: in principio fecit deus caelum\net terram, id est in uerbo suo sibi coaeterno fecit deus\ninformem materiam creaturae corporalis, ubi confusum adhuc\nerat caelum et terra, quae nunc iam distincta atque formata\nin istius mundi mole sentimus; aliud qui dicit: in principio\n\n\n\n\n\n\nfecit deus caelum et terram, id est in ipso exordio faciendi\natque operandi fecit deus informem materiam confuse habentem\ncaelum et terram, unde formata nunc eminent et apparent\ncum omnibus, quae in eis sunt.\nItem quod adtinet ad intellectum uerborum sequentium,\nex illis omnibus ueris aliud sibi tollit, qui dicit: terra autem\nerat inuisibilis et inconposita, et tenebrae erant super\nabyssum, id est corporale illud, quod fecit deus, adhuc materies\nerat corporearum rerum informis, sine ordine, sine luce;\naliud qui dicit: terra autem erat inuisibilis et inconposita\net tenebrae erant super abyssum, id est hoc totum, quod\ncaelum et terra appellatum est, adhuc informis et tenebrosa materies\nerat, unde fieret caelum corporeum et terra corporea cum\nomnibus quae in eis sunt corporeis sensibus nota; aliud qui dicit:\nterra autem erat inuisibilis et inconposita, et tenebrae\nerant super abyssum, id est hoc totum, quod caelum et\nterra appellatum est, adhuc informis et tenebrosa materies\nerat, unde fieret caelum intellegibile - quod alibi dicitur caelum\ncaeli — et terra, scilicet omnis natura corporea, sub\nquo nomine intellegatur etiam hoc caelum corporeum, id est\nunde fieret omnis inuisibilis uisibilisque creatura; aliud qui\ndicit: terra autem erat inuisibilis et inconposita, et tenebrae\nerant super abyssum, non illam informitatem nomine\ncaeli et terrae scriptura appellauit, sed iam erat, inquit,\n\n\n\n\n\n\nipsa informitas, quam terram inuisibilem et inconpositam tenebrosamque\nabyssum nominauit, de qua caelum et terram\ndeum fecisse praedixerat, spiritalem scilicet corporalemqne\ncreaturam; aliud qui dicit: terra autem erat inuisibilis et\ninconposita, et tenebrae erant super abyssum, id est\ninformitas quaedam iam materies erat, unde caelum et terram\ndeum fecisse scriptura praedixit, totam scilicet corpoream mundi\nmolem in duas maximas partes superiorem atque inferiorem\ndistributam cum omnibus quae in eis sunt usitatis notisque\ncreaturis.\nCum enim duabus istis extremis sententiis resistere\nquisquam ita temptauerit: \"si non uultis hanc informitatem\nmateriae caeli et terrae nomine appellatam uideri, erat ergo\naliquid, quod non fecerat deus, unde caelum et terram faceret;\nneque enim scriptura narrauit, quod istam materiem deus\nfecerit, nisi intellegamus eam caeli et terrae aut solius terrae\nuocabulo significatam, cum diceretur: in principio fecit deus\ncaelum et terram, ut id, quod sequitur: terra autem erat\ninuisibilis et inconposita, quamuis informem materiam sic\nplacuerit appellare, non tamen intellegamus nisi eam, quam\nfecit deus in eo, quod perscriptum est: fecit caelum et terram,\"\nrespondebunt assertores duarum istarum sententiarum,\nquas extremas posuimus, aut illius aut illius, cum haec audierint,\net dicent: \"informem quidem istam materiam non negamus\na deo factam, deo, a quo sunt omnia bona ualde, quia,\nsicut dicimus amplius bonum esse quod creatum atque formatum\nest, ita fatemur minus bonum esse quod factum est creabile\natque formabile, sed tamen bonum: non autem\n\n\n\n\nconmemorasse scripturam, quod hanc informitatem fecerit deus, sicut\nalia multa non commemorauit, ut Cherubim et Seraphim, et quae\napostolus distincte ait, sedes, dominationes, principatus,\npotestates, quae tamen omnia deum fecisse manifestum est.\naut si in eo, quod dictum est: fecit caelum et terram, conprehensa\nsunt omnia, quid de aquis dicimus, super quas ferebatur\nspiritus dei? si enim terra nominata simul intelleguntur,\nquomodo iam terrae nomine materies informis accipitur, quando\ntam speciosas aquas uidemus? aut si ita accipitur, cur ex eadem\ninformitate scriptum est factum firmamentum et uocatum\ncaelum neque scriptum est factas esse aquas? non enim adhuc\ninformes sunt et inuisae, quas ita decora specie fluere cernimus.\naut si tunc acceperunt istam speciem, cum dixit deus: congregetur\naqua, quae est sub firmamento, ut congregatio\nsit ipsa formatio, quid respondebitur de aquis, quae super firmamentum\nsunt, quia neque informes tam honorabilem sedem\naccipere meruissent nec scriptum est, qua uoce formatae sint?\nunde si aliquid Genesis tacuit deum fecisse, quod tamen deum\nfecisse nec sana fides nec certus ambigit intellectus, nec ideo\nulla sobria doctrina dicere audebit istas aquas coaeternas deo,\nquia in libro Geneseos commemoratas quidem audimus, ubi\nautem factae sint, non inuenimus, cur non informem quoque\n\n\n\n\n\n\nillam materiem, quam scriptura haec terram inuisibilem et\ninconpositam tenebrosamque abyssum appellat, docente ueritate\nintellegamus ex deo factam esse de nihilo ideoque illi non esse\ncoaeternam, quamuis ubi facta sit omiserit enuntiare ista narratio?\"\nHis ergo auditis atque perspectis pro captu infirmitatis\nmeae, quam tibi confiteor scienti deo meo, duo uideo\ndissensionum genera oboriri posse, cum aliquid a nuntiis ueracibus\nper signa enuntiatur, unum, si de ueritate rerum, alterum,\nsi de ipsius qui enuntiat uoluntate dissensio est. aliter\nenim quaerimus de creaturae conditione, quid uerum sit, aliter\nautem quid in his uerbis Moyses, egregius domesticus fidei\ntuae, intellegere lectorem auditoremque uoluerit. in illo primo\ngenere discedant a me omnes, qui ea, quae falsa sunt, se scire\narbitrantur. in hoc item altero discedant a me omnes, qui ea\nquae falsa sunt Moysen dixisse arbitrantur. coniungar autem\nillis, domine, in te et delecter cum eis in te, qui ueritate tua\npascuntur in latitudine caritatis, et accedamus simul ad uerba\nlibri tui et quaeramus in eis uoluntatem tuam per uoluntatem\nfamuli tui, cuius calamo dispensasti ea.\nSed quis nostrum sic inuenit eam inter tam multa\nuera, quae in illis uerbis aliter atque aliter intellectis occurrunt\nquaerentibus, ut tam fidenter dicat hoc sensisse Moysen\nm\n\n\n\n\natque hoc in illa narratione noluisse intellegi, quam fidenter\ndicit hoc uerum esse, siue ille hoc senserit siue aliud? ecce\nenim, deus meus, ego seruus tuus, qui uoui tibi sacrificium\nconfessionis in his litteris et oro, ut ex misericordia tua reddam\ntibi uota mea, ecce ego quam fidenter dico in tuo uerbo\nincommutabili omnia te fecisse, inuisibilia et uisibilia, numquid\ntam fidenter dico non aliud quam hoc adtendisse Moysen, cum\nscriberet: in principio fecit deus caelum et terram, quia\nnon, sicut in tua. ueritate hoc certum uideo, ita in eius mente\nuideo id eum cogitasse, cum haec scriberet? potuit enim cogitare\nin ipso faciendi exordio, cum diceret: in principio; potuit\net caelum et terram hoc loco nullam iam formatam perfectamque\nnaturam siue spiritalem siue corporalem, sed utramque\ninchoatam et adhuc informem uelle intellegi. uideo quippe uere\npotuisse dici, quidquid horum diceretur, sed quid horum in his\nuerbis ille cogitauerit, non ita uideo, quamuis siue aliquid horum\nsiue quid aliud, quod a me conmemoratum non est, tantus\nuir ille mente conspexerit, cum haec uerba promeret, uerum\neum uidisse apteque id enuntiauisse non dubitem.\nNemo iam mihi molestus sit dicendo mihi: \"non hoc\nsensit Moyses, quod tu dicis, sed hoc sensit, quod ego dico.\"\nsi enim mihi diceret: \"unde scis hoc sensisse Moysen, quod de\nhis uerbis eius eloqueris?\" aequo animo ferre deberem et responderem\nfortasse, quae superius respondi uel aliquanto uberius,\nsi esset durior. cum uero dicit: \"non hoc ille sensit, quod tu\n\n\n\n\n\n\ndicis, sed quod ego dico\" neque tamen negat, quod uterque\nnostrum dicit, utrumque uerum esse, o uita pauperum, deus\nmeus, in cuius sinu non est contradictio, plue mihi mitigationes\nin cor,; ut patienter tales feram; qui non mihi hoc dicunt,\nquia diuini sunt et in corde famuli tui uiderunt quod dicunt,\nsed quia superbi sunt nec nouerunt Moysi sententiam, sed\namant suam, non quia uera est, sed quia sua est. alioquin\net aliam ueram pariter amarent, sicut ego amo quod dicunt,\nquando uerum dicunt, non quia ipsorum, sed quia uerum est:\net ideo iam nec ipsorum est, quia uerum est. si autem ideo\nament illud, quia uerum est, iam et ipsorum est et meum est,\nquoniam in commune omnium est ueritatis amatorum. illud\nautem, quod contendunt non hoc sensisse Moysen, quod ego\ndico, sed quod ipsi dicunt, nolo, non amo, quia etsi ita est,\ntamen ista temeritas non scientiae, sed audaciae est, nec uisus,\nsed tyfus eam peperit. ideoque, domine, tremenda sunt iudicia\ntua, quoniam ueritas tua nec mea est nec illius aut illius, sed\nomnium nostrum, quos ad eius communionem publice uocas,\nterribiliter admonens nos, ut nolimus eam habere priuatam,\nne priuemur ea. nam quisquis id, quod tu omnibus ad fruendum\nproponis, sibi proprie uindicat et suum uult esse quod omnium\nest, a communi propellitur ad sua, hoc est a ueritate ad mendacium.\nqui enim loquitur mendacium, de suo loquitur.\nAdtende, iudex optime, deus, ipsa ueritas, adtende, quid dicam\ncontradictori huic, adtende; coram te enim dico et coram\nfratribus meis, qui legitime utuntur lege usque ad. finem\n\n\n\n\n\n\ncaritatis; adtende et uide, quid ei dicam, si placet tibi. hanc\nenim uocem huic refero fraternam et pacificam: si ambo uidemus\nuerum esse quod dicis et ambo uidemus uerum esse\nquod dico, ubi, quaeso, id uidemus? nec ego utique in te nec\ntu in me, sed ambo in ipsa quae supra mentes nostras est\ninconmutabili ueritate. cum ergo de ipsa domini dei nostri luce\nnon contendamus, cur de proximi cogitatione contendimus, quam\nsic uidere non possumus, ut uidetur inconmutabilis ueritas,\nquando, si ipse Moyses apparuisset nobis atque dixisset: \"hoc\ncogitaui\", nec sic eam uideremus, sed crederemus? non itaque\nsupra quam scriptum est unus pro altero infletur aduersus\nalterum. diligamus dominum deum nostrum ex\ntoto corde, ex tota anima, ex tota mente nostra et proximum\nnostrum sicut nosmet ipsos. propter quae duo praecepta\ncaritatis sensisse Moysen, quidquid in illis libris sensit,\nnisi crediderimus, mendacem faciemus dominum, cum de animo\nconserui aliter quam ille docuit opinamur. iam uide, quam stultum\nsit in tanta copia uerissimarum sententiarum, quae de illis\nuerbis erui possunt, temere adfirmare, quam earum Moyses potissimum\nsenserit, et perniciosis contentionibus ipsam offendere\ncaritatem, propter quam dixit omnia, cuius dicta conamur exponere.\nEt tamen ego, deus meus, celsitudo humilitatis meae\net requies laboris mei, qui audis confessiones meas et dimittis\npeccata mea, quoniam tu mihi praecipis, ut diligam proximum\n\n\n\n\n\n\nmeum sicut me ipsum, non possum minus credere de Moyse\nfidelissimo famulo tuo, quam mihi optarem ac desiderarem abs\nte dari muneris, si tempore illo natus essem quo ille eoque\nloci me constituisses, ut per seruitutem cordis ac linguae meae\nlitterae illae dispensarentur, quae tanto post essent omnibus\ngentibus profuturae et per uniuersum orbem tanto auctoritatis\nculmine omnium falsarum superbarumque doctrinarum uerba\nsuperaturae. uellem quippe, si tunc ego essem Moyses — ex\neadem namque massa omnes uenimus; et quid esthomo, nisi\nquia memor es eius? — uellem ergo, si tunc ego essem quod\nille et mihi abs te Geneseos liber scribendus adiungeretur,\ntalem mihi eloquendi facultatem dari et eum texendi sermonis\nmodum, ut neque illi, qui nondum queunt intellegere quemadmodum\ncreat deus, tamquam excedentia uires suas dicta recusarent\net illi, qui hoc iam possunt, in quamlibet ueram sententiam\ncogitando uenissent, eam non praetermissam in paucis\nuerbis tui famuli reperirent, et si alius aliam uidisset in luce\nueritatis, nec ipsa in eisdem uerbis intellegenda deesset.\nSicut enim fons in paruo loco uberior est pluribusque\nriuis in ampliora spatia fluxum ministrat quam quilibet eorum\nriuorum, qui per multa locorum ab eodem fonte deducitur, ita\nnarratio dispensatoris tui sermocinaturis pluribus profutura paruo\nsermonis modulo scatet fluenta liquidae ueritatis, unde sibi\nquisque uerum, quod de his rebus potest, hic illud, ille illud,\n\n\n\n\n\n\n\n\n\n\nper longiores loquellarum anfractus trahat. alii enim cum\nhaec uerba legunt uel audiunt, cogitant deum quasi hominem\naut quasi aliquam mole inmensa praeditam potestatem nouo\nquodam et repentino placito extra se ipsam tamquam locis\ndistantibus fecisse caelum et terram, duo magna corpora supra\net infra, quibus omnia continerentur, et cum audiunt: dixit\ndeus: fiat illud, et factum est illud, cogitant uerba coepta\net finita, sonantia temporibus atque transeuntia, post quorum\ntransitum statim existeret quod iussum est ut existeret, et si\nquid forte aliud hoc modo ex familiaritate carnis opinantur.\nin quibus adhuc paruulis animalibus, dum isto humillimo genere\nuerborum tamquam materno sinu eorum gestatur infirmitas,\nsalubriter aedificatur fides, qua certum habeant et teneant\ndeum fecisse omnes naturas, quas eorum sensus mirabili\nuarietate circumspicit. quorum si quispiam quasi uilitatem dictorum\naspernatus extra nutritorias cunas superba inbeccillitate\nse extenderit, heu! cadet miser et, domine deus, miserere, ne\ninplumem pullum conculcent qui transeunt uiam, et mitte angelum\ntuum, qui eum reponat in nido, ut uiuat, donec uolet.\nAlii uero, quibus haec uerba non iam nidus, sed\nopaca frutecta sunt, uident in eis latentes fructus et uolitant\nlaetantes et garriunt scrutantes et carpunt eos. uident enim,\ncum haec uerba legunt uel audiunt, tua, deus, aeterne stabili\n\n\n\n\npermansione cuncta praeterita et futura tempora superari nec\ntamen quicquam esse temporalis creaturae, quod tu non feceris,\ncuius uoluntas, quia id est quod tu, nullo modo mutata uel\nquae antea non fuisset, exorta uoluntate fecisti omnia, non de\nte similitudinem tuam formam omnium, sed de nihilo dissimilitudinem\ninformem, quae formaretur per similitudinem tuam\nrecurrens in te unum pro captu ordinato, quantum cuique\nrerum suo genere datum est, et fierent omnia bona ualde,\nsiue maneant circa te, siue gradatim remotiore distantia per\ntempora et locos pulchras uariationes faciant aut patiantur.\nuident haec et gaudent in luce ueritatis tuae, quantulum hic\nualent.\nEt alius eorum intendit in id, quod dictum est: in principio\nfecit deus, et respicit sapientiam principium, quia et\nloquitur ipsa nobis. alius itidem intendit in eadem uerba\net principium intellegit exordium rerum conditarum et sic accipit:\nin principio fecit, ac si diceretur: primo fecit. atque\nin eis, qui intellegunt in principio, quod in sapientia fecit\ncaelum et terram, alius eorum ipsum caelum et terram,\ncreabilem materiam caeli et terrae, sic esse credit cognominatam,\nalius iam formatas distinctasque naturas, alius unam\nformatam eandemque spiritalem caeli nomine, aliam informem\ncorporalis materiae terrae nomine. qui autem intellegunt\n\n\n\n\n\n\n\n\n\n\nin nominibus caeli et terrae adhuc informem materiam, de qua\nformaretur caelum et terra, nec ipsi uno more id intellegunt,\nsed alius, unde consummaretur intellegibilis sensibilisque creatura,\nalius tantum, unde sensibilis moles ista corporea sinu\ngrandi continens perspicuas promptasque naturas. nec illi uno\nmodo, qui iam dispositas digestasque creaturas caelum et terram\nuocari hoc loco credunt, sed alius inuisibilem atque uisibilem,\nalius solam uisibilem, in qua luminosum caelum suspicimus\net terram caliginosam quaeque in eis sunt.\nAt ille, qui non aliter accipit: in principio fecit,\nquam si diceretur: primo fecit, non habet quomodo ueraciter\nintellegat caelum et terram, nisi materiam caeli et terrae intellegat,\nuidelicet uniuersae, id est intellegibilis corporalisque\ncreaturae. si enim iam formatam uelit uniuersam, recte ab\neo quaeri poterit, si hoc primo fecit deus, quid fecerit deinceps,\net post uniuersitatem non inueniet ac per hoc audiet\ninuitus: \"quomodo illud primo, si postea nihil?\" cum uero\ndicit primo informem, deinde formatam, non est absurdus, si\nmodo est idoneus discernere, quid praecedat aeternitate, quid\ntempore, quid electione, quid origine: aeternitate, sicut deus\nomnia; tempore, sicut flos fructum; electione, sicut fructus\nflorem; origine, sicut sonus cantum. in his quattuor primum\net ultimum, quae conmemoraui, difficillime intelleguntur, duo\nmedia facillime. namque rara uisio est et nimis ardua conspicere,\ndomine, aeternitatem tuam inconmutabiliter mutabilia\nfacientem ac per hoc priorem. quis deinde sic acutum cernat\n\n\n\n\nanimo, ut sine labore magno dinoscere ualeat, quomodo sit\nprior sonus quam cantus, ideo quia cantus est formatus sonus\net esse utique aliquid non formatum potest, formari autem quod\nnon est non potest? sic est prior materies quam id, quod ex ea\nfit, non ideo prior, quia ipsa efficit, cum potius fiat, nec prior\ninteruallo temporis. neque enim priore tempore sonos edimus\ninformes sine cantu et eos posteriore tempore in formam cantici\ncoaptamus aut fingimus, sicut ligna, quibus arca, uel argentum,\nquo uasculum fabricatur; tales quippe materiae tempore\netiam praecedunt formas rerum, quae fiunt ex eis. at\nin cantu non ita est. cum enim cantatur, auditur sonus eius,\nnon prius informiter sonat et deinde formatur in cantum. quod\nenim primo utcumque sonuerit, praeterit, nec ex eo quicquam\nreperies, quod resumptum arte conponas: et ideo cantus in\nsono suo uertitur, qui sonus eius materies eius est. idem\nquippe formatur, ut cantus sit. et ideo, sicut dicebam, prior\nmateries sonandi quam forma cantandi: non per faciendi potentiam\nprior; neque enim sonus est cantandi artifex, sed cantanti\nanimae subiacet ex corpore, de quo cantum faciat; nec\ntempore prior: simul enim cum cantu editur; nec prior electione:\nnon enim potior sonus quam cantus, quandoquidem cantus\nest non tantum sonus uerum etiam speciosus sonus. sed\nprior est origine, quia non cantus formatur, ut sonus sit, sed\nsonus formatur, ut cantus sit. hoc exemplo qui potest intellegat\nmateriam rerum primo factam et appellatam caelum et\n\n\n\n\nterram, quia inde facta sunt caelum et terra, nec tempore primo\nfactam, quia formae rerum exserunt tempora, illa autem erat\ninformis iamque in temporibus simul animaduertitur, nec tamen\nde illa narrari aliquid potest, nisi uelut tempore prior sit, cum\npendatur extremior, quia profecto meliora sunt formata quam\ninformia, et praecedatnr aeternitate creatoris, ut esset de nihilo,\nunde aliquid fieret.\nIn hac diuersitate sententiarum uerarum concordiam\npariat ipsa ueritas, et deus noster misereatur nostri, ut legitime\nlege utamur, praecepti fine, pura caritate. ac per hoc,\nsi quis quaerit ex me, quid horum Moyses, tuus ille famulus,\nsenserit, non sunt hi sermones confessionum mearum. si tibi\nnon confiteor, nescio et scio tamen illas ueras esse sententias\nexceptis carnalibus, de quibus quantum existimaui locutus sum.\nquos tamen bonae spei paruulos haec uerba libri tui non territant\nalta humiliter et pauca copiose; sed omnes, quos in eis\nuerbis uera cernere ac dicere fateor, diligamus nos inuicem\npariterque diligamus te, deum nostrum, fontem ueritatis, si non\nuana, sed ipsam sitimus, eundemque famulum tuum, scripturae\nhuius dispensatorem, spiritu tuo plenum, ita honoremus, ut hoc\neum te reuelante, cum haec scriberet, adtendisse credamus, quod\nin eis maxime et luce ueritatis et fruge utilitatis excellit.\nIta cum alius dixerit: \"hoc sensit, quod ego\", et\nalius: \"immo illud, quod ego\", religiosius me arbitror dicere:\ncur non utrumque potius, si utrumque uerum est, et si quid\ntertium - et si quid quartum et si quid omnino aliud uerum\nquispiam in his uerbis uidet, cur non illa omnia uidisse credatur,\nper quem deus unus sacras litteras uera et diuersa uisuris\nmultorum sensibus temperauit? ego certe, quod intrepidus de\nmeo corde pronuntio, si ad culmen auctoritatis aliquid scriberem,\nsic mallem scribere, ut quod ueri quisque de his rebus\ncapere posset, mea uerba resonarent, quam ut unam ueram\nsententiam ad hoc apertius ponerem, ut excluderem ceteras,\nquarum falsitas me non posset offendere. nolo itaque, deus\nmeus, tam praeceps esse, ut hoc illum uirum de te meruisse\nnon credam. sensit ille omnino in his uerbis atque cogitauit,\ncum ea scriberet, quidquid hic ueri potuimus inuenire et quidquid\nnos non potuimus aut nondum potuimus et tamen in eis\ninueniri potest.\nPostremo, domine, qui deus es et non caro et sanguis,\nsi quid homo minus uidit, numquid et spiritum tuum\nbonum, qui deducet me in terra recta, latere potuit, quidquid\neras in eis uerbis tu ipse reuelaturus legentibus posteris,\netiamsi ille, per quem dicta sunt, unam fortassis ex multis\nueris sententiam cogitauit? quod si ita est, sit igitur illa quam\n\n\n\n\n\n\ncogitauit ceteris excelsior, nobis autem, domine, aut ipsam\ndemonstras aut quam placet alteram ueram, ut, siue nobis hoc\nquod etiam illi homini tuo siue aliud ex eorundem uerborum\noccasione patefacias, tu tamen pascas, non error inludat. ecce,\ndomine deus meus, quam multa de paucis uerbis, quam multa,\noro te, scripsimus! quae nostrae uires, quae tempora omnibus\nlibris tuis ad istum modum sufficient? sine me itaque breuius\nin eis confiteri tibi et eligere unum aliquid quod tu inspiraueris\nuerum, certum et bonum, etiamsi multa occurrerint, ubi\nmulta occurrere poterunt, ea fide confessionis meae, ut, si hoc\ndixero, quod sensit minister tuus, recte atque optime — id\nenim conari me oportet — quod si assecutus non fuero, id tamen\ndicam, quod mihi per eius uerba tua ueritas dicere noluerit,\nquae illi quoque dixit quod uoluit.\nInuoco te, deus meus, misericordia mea, qui fecisti 15\nme et oblitum tui non oblitus es. inuoco te in animam meam,\n\n\n\n\n\n\n\n\nquam praeparas ad capiendum te ex desiderio, quod inspirasti:\nnunc inuocantem te ne deseras, qui priusquam inuocarem praeuenisti\net institisti crebrescens multimodis uocibus, ut audirem\nde longinquo et conuerterer et uocantem me inuocarem te.\netenim, domine, delenisti omnia mala merita mea, ne retribueres\nmanibus meis, in quibus a te defeci, et praeuenisti\nomnia bona merita mea, ut retribueres manibus tuis, quibus\nme fecisti, quia et priusquam essem tu eras, nec eram, cui\npraestares ut essem, et tamen ecce sum ex bonitate tua praeueniente\ntotum hoc, quod me fecisti et unde me fecisti. neque\nenim eguisti me, aut ego tale bonum sum, quo tu adiuueris,\ndominus meus et deus meus, non ut tibi sic seruiam, quasi\nne fatigeris in agendo, aut ne minor sit potestas tua carens\nobsequio meo, neque ut sic te colam quasi terram, ut sis incultus,\nsi non te colam, sed ut seruiam tibi et colam te, ut\nde te mihi bene sit, a quo mihi est, ut sim cui bene sit.\nEx plenitudme quippe bonitatis tuae creatura tua substitit,\n\nut bonum, quod tibi nihil prodesset nec de te aequale\ntibi esset, tamen quia ex te fieri potuit, non deesset. quid\nenim te promeruit caelum et terra, quae fecisti in principio?\ndicant, quid te promeruerunt spiritalis corporalisque\n\n\n\n\n\n\nnatura, quas fecisti in sapientia tua, ut inde penderent etiam\ninchoata et informia quaeque in genere suo ul spiritali uel\ncorporali euntia in immoderationem et in longinquam dissimilitudinem\ntuam, spiritale informe praestantius, quam si formatum\ncorpus esset, corporale autem informe praestantius,\nquam si omnino nihil esset, atque ita penderent in tuo uerbo\ninformia, . nisi per idem uerbum reuocarentur ad unitatem tuam\net formarentur et essent ab uno te summo bono uniuersa\nbona ualde. quid te promeruerant, ut essent saltem informia,\nquae neque hoc essent nisi ex te?\nQuid te promeruit materies corporalis, ut esset saltem inuisibilis\net inconposita, quia neque hoc esset, nisi quia\nfecisti? ideoque te, quia non erat, promereri ut esset non poterat.\naut quid te promeruit inchoatio creaturae spiritalis, ut\nsaltem tenebrosa fluitaret similis abysso, tui dissimilis, nisi\nper idem uerbum conuerteretur ad idem, a quo facta est, atque\nab eo inluminata lux fieret, quamuis non aequaliter et tamen\nconformis formae aequali tibi? sicut enim corpori non hoc\nest esse, quod pulchrum esse — alioquin deforme esse non\nposset — ita etiam creato spiritui non id est uiuere, quod\nsapienter uiuere: alioquin inconmutabiliter saperet. bonum\n\n\n\n\n\n\nautem illi est adhaerere tibi semper, ne quod adeptus est\nconuersione auersione lumen amittat et relabatur in uitam tenebrosae\nabysso similem. nam et nos, qui secundum animam\ncreatura spiritalis sumus, auersi a te, nostro lumine, in ea uita\nfuimus aliquando tenebrae et in reliquiis obscuritatis nostrae\nlaboramus, donec simus iustitia tua in unico tuo sicut montes\ndei: nam iudicia tua fuimus sicut multa abyssus.\nQuod autem in primis conditionibus dixisti: fiat lux,\n\net facta est lux, non incongruenter hoc intellego in creatura\nspiritali, quia erat iam qualiscumque uita, quam inluminares.\nsed sicut non te promeruerat, ut esset talis uita, quae\ninluminari posset, ita nec cum iam esset promeruit te, ut inluminaretur.\nneque enim eius informitas placeret tibi, si non\nlux fieret non existendo, sed intuendo inluminantem lucem\neique cohaerendo, ut et quod utcumque uiuit et quod beate\nuiuit, non deberet nisi gratiae tuae, conuersa per conmutationem\nmeliorem ad id, quod neque in melius neque in deterius\nmutari potest. quod tu solus es, quia solus simpliciter es, cui\nnon est aliud uiuere, aliud beate uiuere, quia tua beatitudo es.\nQuid ergo tibi deesset ad bonum, quod tu tibi es, etiamsi\nista uel omnino nulla essent uel informia remanerent, quae\n\n\n\n\n\n\nnon ex indigentia fecisti, sed ex plenitndine bonitatis tuae\ncohibens atque connertens ad formam, non ut tamquam tuum\ngaudium conpleatur ex eis? perfecto enim tibi displicet eorum\ninperfectio, ut ex te perficiantur et tibi placeant, non autem\ninperfecto, tamquam et tu eorum perfectione perficiendus sis.\nspiritus enim tuus bonus superferebatur super aquas,\nnon ferebatur ab eis, tamquam in eis requiesceret. in quibus\nenim requiescere dicitur spiritus tuus, hos in se requiescere\nfacit. sed superferebatur incorruptibilis et inconmutabilis uoluntas\ntua, ipsa in se sibi sufficiens, super eam quam feceras\nuitam; cui non hoc est uiuere, quod beate uiuere, quia uiuit\netiam fluitans in obscuritate sua; cui restat conuerti ad eum,\na quo facta est, et magis magisque uiuere apud fontem uitae et\nin lumine eius uidere lumen et perfici et inlustrari et beari.\nEcce apparet mihi in aenigmate trinitas, quod es, deus\nmeus, quoniam tu, pater, in principio sapientiae nostrae, quod\nest tua sapientia de te nata, aequalis tibi et coaeterna, id est\nin filio tuo, fecisti caelumetterram. et multa diximus de\ncaelo caeli et de terra inuisibili et inconposita et de abysso\ntenebrosa secundum spiritalis informitatis uagabunda deliquia,\nnisi conuerteretur ad eum, a quo erat qualiscumque uita, et\ninluminatione fieret speciosa uita et esset caelum caeli eius,\nquod inter aquam et aquam postea factum est. et tenebam\niam patrem in dei nomine, qui fecit haec, et filium in\n\n\n\n\n\n\nprincipii nomine, in quo fecit haec, et trinitatem credens deum\nmeum, sicut credebam, quaerebam in eloquiis sanctis eius, et\necce spiritus tuus superferebatur super aquas. ecce trinitas\ndeus meus, pater et filius et spiritus sanctus, creator uniuersae\ncreaturae.\nSed quae causa fuerat, o lumen ueridicum, tibi admoueo\ncor meum, ne me uana doceat, discute tenebras eius et dic\nmihi, obsecro te per matrem caritatem, obsecro te, dic mihi,\nquae causa fuerat, ut post nominatum caelum et terram inuisibilem\net inconpositam et tenebras super abyssum tum demum\nscriptura tua nominaret spiritum tuum? an quia oportebat\nsic eum insinuari, ut diceretur superferri? non posset\nhoc dici, nisi prius illud conmemoraretur, cui superferri spiritus\ntuus posset intellegi. nec patri enim nec filio superferebatur\nnec superferri recte diceretur, si nulli rei superferretur.\nprius ergo dicendum erat, cui superferretur, et deinde ille, quem\nnon oportebat aliter conmemorari, nisi ut superferri diceretur.\ncur ergo eum aliter insinuari non oportebat, nisi ut superferri\ndiceretur?\nHinc sequatur qui potest intellectu apostolum tuum\ndicentem, quia caritas tua diffusa est in cordibus nostris\nper spiritum sanctum, qui datus est nobis, et de\nspiritalibus docentem et demonstrantem supereminentem\nuiam caritatis et flectentem genua pro nobis ad te, ut cognoscamus\nsupereminentem scientiam caritatis Christi. ideoque ab\n\n\n\n\n\n\ninitio supereminens superferebatur super aquas. cui dicam,\nquomodo dicam de pondere cupiditatis in abruptam abyssum\net de subleuatione caritatis per spiritum tuum, qui superferebatur\nsuper aquas? cui dicam? quomodo dicam? neque\nenim loca sunt, quibus mergimur et emergimus. quid similius\net quid dissimilius? affectus sunt, amores sunt, inmunditia\nspiritus nostri defluens inferius amore curarum et sanctitas\ntui attollens nos superius amore securitatis, ut sursum\ncor habeamus ad te, ubi spiritus tuus superferebatur super\naquas, et ueniamus ad supereminentem requiem, cum pertransierit\nanima nostra aquas, quae sunt sine substantia.\nDefluxit angelus, defluxit anima hominis et indicauerunt\nabyssum uniuersae spiritalis creaturae in profundo tenebroso,\nnisi dixisses ab initio: fiat lux, et facta esset lux,\net inhaereret tibi omnis oboediens intellegentia caelestis ciuitatis\ntuae et requiesceret in spiritu tuo, qui superfertur inconmutabiliter\nsuper omne mutabile. alioquin et ipsum caelum\ncaeli tenebrosa abyssus esset in se; nunc autem lux est\nin domino. nam et in ipsa misera inquietudine defluentium\nspirituum et indicantium tenebras suas nudatas ueste luminis\ntui satis ostendis, quam magnam rationalem creaturam feceris,\ncui nullo modo sufficit ad beatam requiem, quidquid te minus\nest, ac per hoc nec ipsa sibi. tu enim, deus noster, inluminabis\ntenebras nostras: ex te oriuntur uestimenta nostra, et\ntenebrae nostrae sicut meridies erunt. da mihi te, deus\n\n\n\n\n\n\nmeus, et redde mihi te: en amo et, si parum est, amem ualidius.\nnon possum metiri, ut sciam, quantum desit mihi amoris\nad id quod sat est, ut currat uita mea in amplexus tuos\nnec auertatur, donec abscondatur in abscondito uultus tui.\nhoc tantum scio, quia male mihi est praeter te non solum\nextra me sed et in me ipso, et omnis mihi copia, quae deus\nmeus non est, egestas est.\nNumquid aut pater aut filius non superferebatur super\naquas? si tamquam loco sicut corpus, nec spiritus sanctus;\nsi autem inconmutabilis diuinitatis eminentia super omne mutabile,\net pater et filius et spiritus sanctus superferebatur\nsuper aquas. cur ergo tantum de spiritu tuo dictum est hoc?\ncur de illo tantum dictus est quasi locus, ubi esset, qui non\nest locus, de quo solo dictum est, quod sit donum tuum? in\ndono tuo requiescimus: ibi te fruimur. requies nostra locus\nnoster. amor illuc attollit nos et spiritus tuus bonus exaltat\nhumilitatem nostram de portis mortis. in bona uoluntate\ntua pax nobis est. corpus pondere suo nititur ad locum suum.\npondus non ad ima tantum est, sed ad locum suum. ignis\nsursum tendit, deorsum lapis. ponderibus suis aguntur, loca\nsua petunt. oleum infra aquam fusum super aquam attollitur,\naqua supra oleum fusa infra oleum demergitur: ponderibus\nsuis aguntur, loca sua petunt. minus ordinata inquieta sunt:\nordinantur et quiescunt. pondus meum amor meus; eo feror,\n\n\n\n\n\n\nquocumque feror. dono tuo accendimur et sursum ferimur; inardescimus\net imus. ascendimus ascensiones in corde et\ncantamus canticum graduum. igne tuo, igne tuo bono inardescimus\net imus, quoniam sursum imus ad pacem Hierusalem,\nquoniam iucundatus sum in his, qui dixerunt\nmihi: in domum domini ibimus. ibi nos conlocabit uoluntas\nbona, ut nihil uelimus aliud quam permanere illic in aeternum.\nBeata creatura, quae non nouit aliud, cum esset ipsa\naliud, nisi dono tuo, quod superfertur super omne mutabile,\nmox ut facta est attolleretur nullo interuallo temporis in ea\nuocatione, qua dixisti: fiat lux, et fieret lux. in nobis enim\ndistinguitur tempore, quod tenebrae fuimus et lux efficiemur:\nin illa uero dictum est, quid esset, nisi inluminaretur, et ita\ndictum est, quasi prius fuerit fluxa et tenebrosa, ut appareret\ncausa, qua factum est, ut aliter esset, id est ut ad lumen indeficiens\nconuersa lux esset. qui potest, intellegat, a te petat.\nut quid mihi molestus est, quasi ego inluminem ullum hominem\nuenientem in hunc mundum?\nTrinitatem omnipotentem quis intelleget? et quis non\nloquitur eam, si tamen eam? rara anima, quaecumque de illa\nloquitur, scit quod loquitur. et contendunt et dimicant, et nemo\n\n\n\n\n\n\nsine pace uidet istam uisionem. uellem, ut haec tria cogitarent\nhomines in se ipsis. longe aliud sunt ista tria quam illa\ntrinitas, sed dico, ubi se exerceant et probent et sentiant, quam\nlonge sunt. dico autem haec tria: esse, nosse, uelle. sum\nenim et scio et uolo: sum sciens et uolens et scio esse me\net uelle et uolo esse et scire. in his igitur tribus quam sit\ninseparabilis uita et una uita et una mens et una essentia,\nquam denique inseparabilis distinctio et tamen distinctio, uideat\nqui potest. certe coram se est; adtendat in se et uideat et\ndicat mihi. sed cum inuenerit in his aliquid et dixerit, non\niam se putet inuenisse illud, quod supra ista est inconmutabile,\nquod est inconmutabiliter et scit inconmutabiliter et uult\n• inconmutabiliter: et utrum propter tria haec et ibi trinitas, an\nin singulis haec tria, ut terna singulorum sint, an utrumque\nmiris modis simpliciter et multipliciter infinito in se sibi fine,\nquo est et sibi notum est et sibi sufficit inconmutabiliter id\nipsum copiosa unitatis magnitudine, quis facile cogitauerit? quis\nullo modo dixerit? quis quolibet modo temere pronuntiauerit?\nProcede in confessione, fides mea; dic domino tuo:\nsancte, sancte, sancte, domine deus meus, in nomine tuo\n\n\n\n\n\n\n\n\n\n\nbaptizati sumus, pater et fili et spiritus sancte, in nomine\ntuo baptizamus, pater et fili et spiritus sancte, quia et apud\nnos in Christo suo fecit deus caelum et terram, spiritales\net carnales ecclesiae suae, et terra nostra antequam acciperet\nformam doctrinae, inuisibilis erat et inconposita, et ignorantiae\ntenebris tegebamur, quoniam pro iniquitate erudisti\nhominem, et iudicia tua multa abyssus. sed quia spiritus\ntuus superferebatur super aquam, non reliquit miseriam\nnostram misericordia tua, et dixisti: fiat lux; paenitentiam\nagite, appropinquauit enim regnum caelorum.\npaenitentiam agite; fiat lux. et quoniam conturbata.\nerat ad nos ipsos anima nostra, conmemorati sumus tui, domine,\nde terra Iordanis et de monte aequali tibi, sed\nparuo propter nos, et displicuerunt nobis tenebrae nostrae, et\nconuersi sumus ad te, et facta est lux. et ecce fuimus aliquando\ntenebrae, nunc autem lux in domino.\nEt tamen adhuc per fidem, nondum per speciem.\nspe enim salui facti sumus. spes autem, quae uidetur,\nnon est spes. adhuc abyssus abyssum inuocat, sed\niam in uoce cataractarum tuarum. adhuc et ille qui dicit:\nnon potui uobis loqui quasi spiritalibus, sed quasi\ncarnalibus, etiam ipse nondum se arbitratur conprehendisse,\n\n\n\n\n\n\net quae retro oblitus, in ea, quae ante sunt, extenditur\net ingemescit grauatus, et sitit anima eius ad deum uiuum,\nquemadmodum cerui ad fontes aquarum, et dicit:\nquando ueniam? habitaculum suum, quod de caelo est,\nsuperindui cupiens, et uocat inferiorem abyssum dicens: nolite\nconformari huic saeculo, sed reformamini in nouitate\nmentis uestrae, et: nolite pueri effici mentibus,\nsed malitia paruuli estote, ut mentibus perfecti sitis,\net: o stulti Galatae, quis uos fascinauit? sed iam non\nin uoce sua; in tua enim, qui misisti spiritum tuum de excelsis\nper eum, qui ascendit in altum et aperuit cataractas\ndonorum suorum, ut fluminis impetus laetificarent ciuitatem\ntuam. illi enim suspirat sponsi amicus, habens iam\nspiritus primitias penes eum, sed adhuc in semet ipso ingemescens,\nadoptionem expectans, redemptionem corporis\nsui. illi suspirat — membrum est enim sponsae — et illi zelat —\namicus est enim sponsi — illi zelat non sibi, quia in uoce\ncataractarum tuarum, non in uoce sua inuocat alteram\nabyssum, cui zelans timet, ne sicut serpens Euam decepit\nastutia sua, sic et eorum sensus corrumpantur a castitate,\nquae est in sponso nostro, unico tuo. quae est illa speciei\n\n\n\n\n\n\n\n\nlux, cum uidebimus eum, sicuti est, et transierint lacrimae,\nquae mihi factae sunt panis die ac nocte, dum\ndicitur mihi cotidie: utii est deus tuus?\nEt ego dico: deus meus ubi est? ecce ubi es. respiro\nin te paululum, cum effundo super me animam meam\nin uoce exultationis et confessionis soni festiuitatem\ncelebrantis. et adhuc tristis est, quia relabitur et ift abyssus,\nuel potius sentit adhuc se esse abyssum. dicit ei fides mea,\nquam accendisti in nocte ante pedes meos: quare tristis es,\nanima, et quare conturbas me? spera in domino; lucerna\npedibus tuis uerbum eius. spera et perseuera, donec\ntranseat nox, mater iniquorum, donec transeat ira domini,\ncuius filii et nos fuimus aliquando tenebrae, quarum residua\ntrahimus in corpore propter peccatum mortuo, donec aspiret\ndies et remoueantur umbrae. spera in domino:\nmane astabo et contemplabor; semper confitebor illi.\nmane astabo et uidebo salutare uultus mei, deum\nmeum, qui uiuificabit et mortalia corpora nostra propter\nspiritum, qui habitat in nobis, quia super interius\nnostrum tenebrosum et fluuidum misericorditer superferebatur.\nunde in hac peregrinatione pignus accepimus, ut iam\nsimus lux, dum adhuc spe salui facti sumus et filii\n\n\n\n\n\n\nlucis et filii diei, non filii noctis neque tenebrarum,\nquod tamen fuimus. inter quos et nos in isto adhuc incerto\nhumanae notitiae tu solus diuidis, qui probas corda nostra et\nuocas lucem diem et tenebras noctem. quis enim nos\ndiscernit nisi tu? quid autem habemus, quod non accepimus\na te, ex eadem massa uasa in honorem, ex qua\nsunt et alia facta in contumeliam?\nAut quis nisi tu, deus noster, fecisti nobis firmamentum\nauctoritatis super nos in scriptura tua diuina? caelum\nenim plicabitur ut liber et nunc sicut pellis extenditur\nsuper nos. sublimioris enim auctoritatis est tua diuina scriptura,\ncum iam obierunt istam mortem illi mortales, per quos\neam dispensasti nobis. et tu scis, domine, tu scis, quemadmodum\npellibus indueris homines, cum peccato mortales fierent.\nunde sicut pellem extendisti firmamentum libri tui,\nconcordes utique sermones tuos, quos per mortalium ministerium\nsuperposuisti nobis. namque ipsa eorum morte solidamentum\nauctoritatis in eloquiis tuis per eos editis sublimiter\nextenditur super omnia, quae subter sunt, quod, cum hic uiuerent,\nnon ita sublimiter extentum erat. nondum sicut pellem\ncaelum extenderas, nondum mortis eorum famam usquequaque\ndilataueras.\nVideamus, domine, caelos, opera digitorum tuorum:\ndisserena oculis nostris nubilum, quo subtexisti eos. ibi est\ntestimonium tuum sapientiam praestans paruulis. perfice,\n\n\n\n\n\n\ndeus meus, laudem tuam ex ore infantium et lactantium.\nneque enim nouimus alios libros ita destruentes superbiam,\nita destruentes inimicum et defensorem resistentem\nreconciliationi tuae defendendo peccata sua. non noui,\ndomine, non noui alia tam casta eloquia, quae sic mihi persuaderent\nconfessionem et lenirent ceruicem meam iugo tuo\net inuitarent colere te gratis. intellegam ea, pater bone da\nmihi hoc subterposito, quia subterpositis solidasti ea.\\'\nSunt aliae aquae super hoc firmamentum, credo, inmortales\net a terrena corruptione secretae. laudent nomen tuum,\nlaudent te supercaelestes populi angelorum tuorum, qui non\nopus habent suspicere firmamentum hoc et legendo cognoscere\nuerbum tuum. uident enim faciem tuam semper et ibi\nlegunt sine syllabis temporum, quid uelit aeterna uoluntas tua.\nlegunt, eligunt et diligunt; semper legunt et numquam praeterit\nquod legunt. eligendo enim et diligendo legunt ipsam\ninconmutabilitatem consilii tui. non clauditur codex eorum\nnec plicatur liber eorum, quia tu ipse illis hoc es et es in\naeternum, quia super hoc firmamentum ordinasti eos, quod\nfirmasti super infirmitatem inferiorum populorum, ubi suspicerent\net cognoscerent misericordiam tuam temporaliter enuntiantem\nte, qui fecisti tempora. in caelo enim, domine,\nmisericordia tua et ueritas tua usque ad nubes. transeunt\nnubes, caelum autem manet. transeunt praedicatores\nuerbi tui ex hac uita in aliam uitam, scriptura uero tua usque\n\n\n\n\n\n\nin finem saeculi super populos extenditur. sed et caelum et\nterra transibunt, sermones autem tui non transibunt,\nquoniam et pellis plicabitur et faenum, super quod extendebatur,\ncum claritate sua praeteriet, uerbum autem tuum manet\nin aeternum; quod nunc in aenigmate nubium et\nper speculum caeli, non sicuti est, apparet nobis, quia et\nnos quamuis filio tuo dilecti simus, nondum apparuit quod\nerimus. attendit per retia carnis et blanditus est et inflammauit,\net currimus post odorem eius. sed cum apparuerit,\nsimiles ei erimus, quoniam uidebimus eum, sicuti\nest: sicuti est, domine, uidere nostrum, quod nondum est\nnobis.\nNam sicut omnino tu es, tu scis solus, quoniam es\ninconmutabiliter et scis inconmutabiliter et uis inconmutabiliter,\net essentia tua scit et uult inconmutabiliter et scientia\ntua est et uult inconmutabiliter et uoluntas tua est et scit\ninconmutabiliter, nec uidetur iustum esse coram te, ut, quemadmodum\nse scit lumen inconmutabile, ita sciatur ab inluminato\nconmutabili. ideoque anima mea tamquam terra sine\naqua tibi, quia sicut se inluminare de se non potest, ita se\nsatiare de se non potest. sic enim apud te fons uitae,\nquomodo in lumine tuo uidebimus lumen.\nQuis congregauit amaricantem societatem unam? idem\nnamque illis finis est temporalis et terrenae felicitatis, propter\n\n\n\n\n\n\nquam faciunt omnia, quamuis innumerabili uarietate curarum\nfluctuent. quis, domine, nisi tu, qui dixisti, ut congregarentur\naquae in congregationem unam et appareret arida\nsitiens tibi, quoniam tuum est mare, et tu fecisti illud,\net aridam terram manus tuae formauerunt? neque enim\namaritudo uoluntatum, sed congregatio aquarum uocatur mare.\ntu enim coherces etiam malas cupiditates animarum et figis\nlimites, quousque progredi sinantur aquae, ut in se comminuantur\nfluctus earum, atque ita facis mare ordine imperii tui\nsuper omnia.\nAt animas sitientes tibi et apparentes tibi alio fine distinctas\na societate maris occulto et dulci fonte irrigas, ut et\nterra det fructum suum: et dat fructum suum et te iubente,\ndomino deo suo, germinat anima nostra opere misericordiae\nsecundum genus, diligens proximum in subsidiis necessitatum\ncarnalium, habens in se semen secundum similitudinem,\nquoniam ex nostra infirmitate conpatimur ad subueniendum\nindigentibus similiter opitulantes, quemadmodum nobis\nuellemus opem ferri, si eodem modo indigeremus, non tantum\nin facilibus tamquam in herba seminali, sed etiam in protectione\nadiutorii forti robore, sicut lignum fructiferum, id est\nbeneficium ad eripiendum eum, qui iniuriam patitur, de manu\npotentis et praebendo protectionis umbraculum ualido robore\niusti indicii.\nIta, domine, ita, oro te, oriatur, sicuti facis, sicuti\ndas hilaritatem et facultatem, oriatur de terra ueritas et\niustitia de caelo respiciat, et fiant in firmamento luminaria.\nfrangamus esurienti panem nostrum et egenum sine\ntecto inducamus in domum nostram, nudum uestiamus et\ndomesticos seminis nostri non despiciamus. quibus in\nterra natis fructibus uide, quia bonum est, et erumpat temporana\nlux nostra, et de ista inferiore fruge actionis in delicias\ncontemplationis uerbum uitae superius obtinentes appareamus\nsicut luminaria in mundo cohaerentes firmamento\nscripturae tuae. ibi enim nobiscum disputas, ut diuidamus\ninter intellegibilia et sensibilia tamquam inter diem et noctem\nuel inter animas alias intellegibilibus, alias sensibilibus deditas,\nut iam non tu solus in abdito diiudicationis tuae, sicut\nantequam fieret firmamentum, diuidas inter lucem et tenebras,\nsed etiam spiritales tui in eodem firmamento positi atque distincti\nmanifestata per orbem gratia tua luceant super terram\net diuidant inter diem et noctem et significent\ntempora, quia uetera transierunt, ecce facta sunt noua,\net quia propior est nostra salus, quam cum credidimus,\net quia nox praecessit, dies autem adpropinquauit\net quia benedicis coronam anni tui, mittens operarios\nin messem tuam, in qua seminanda alii\n\n\n\n\n\n\nlaborauerunt, mittens etiam in aliam sementem, cuius messis in fine\nest. ita das uota optanti et benedicis annos iusti, tu autem\nidem ipse es et in annis tuis, qui non deficiunt, horreum\npraeparas annis transeuntibus. aeterno quippe consilio pro-\npriis temporibus bona caelestia das super terram, quoniam\nquidem alii datur per spiritum sermo sapientiae tamquam\nluminare maius propter eos, qui perspicuae ueritatis\nluce delectantur tamquam in principio diei, alii autem\nsermo scientiae secundum eundem spiritum tamquam\nluminare minus, alii fides, alii donatio curationum,\nalii operationes uirtutum, alii prophetia, alii diiudicatio\nspirituum, alteri genera linguarum, et haec\nomnia tamquam stellae. omnia enim haec operatur unus\natque idem spiritus, diuidens propria unicuique prout\nuult et faciens apparere sidera in manifestatione ad utilitatem.\nsermo autem scientiae, qua continentur omnia\nsacramenta, quae uariantur temporibus tamquam luna, et\nceterae notitiae donorum, quae deinceps tamquam stellae\nconmemorata sunt, quantum differunt ab illo candore sapientiae,\nquo gaudet praedictus dies, tantum in principio noctis\nsunt. his enim sunt necessaria, quibus ille prudentissimus\nseruus tuus non potuit loqui quasi spiritalibus, sed\nquasi carnalibus, ille, qui sapientiam loquitur inter\nperfectos. animalis autem homo tamquam paruulus\n\n\n\n\n\n\nin Christo lactisque potator, donec roboretur ad solidum\ncibum et aciem firmet ad solis aspectum, non habeat desertam\nnoctem suam, sed luce lunae stellarumque contentus\nsit. haec nobiscum disputas sapientissime, deus noster, in libro\ntuo, firmamento tuo, ut discernamus omnia contemplatione mirabili,\nquamuis adhuc in signis et in temporibus et in diebus\net in annis.\nSed prius lauamini, mundi estote, auferte nequitiam\nab animis uestris atque a conspectu oculorum\nmeorum, ut appareat arida. discite bonum facere, iudicate\npupillo et iustificate uiduam, ut germinet terra\nherbam pabuli et lignum fructiferum, et uenite, disputemus,\ndicit dominus, ut fiant luminaria in firmamento\ncaeli, ut luceant super terram. quaerebat diues ille a\nmagistro bono, quid faceret, ut uitam aeternam consequeretur:\ndicat ei magister bonus, quem putabat hominem et nihil\namplius — bonus est autem, quia deus est — dicat ei, ut,\nsi uult uenire ad uitam, seruet mandata, separet a se\namaritudinem malitiae atque nequitiae, non occidat, non moechetur,\nnon furetur, non falsum testimonium dicat, ut appareat\narida et germinet honorem matris et patris et dilectionem\nproximi. feci, inquit, haec omnia. unde ergo\ntantae spinae, si terra fructifera est? uade, extirpa siluosa\ndumeta auaritiae, uende quae possides et implere frugibus\ndando pauperibus et habebis thesaurum in caelis et\n\n\n\n\n\n\nsequere dominum, si uis esse perfectus, eis sociatus, inter\nquos loquitur sapientiam ille, qui nouit, quid distribuat diei\net nocti, ut noris et tu, ut fiant et tibi luminaria in firmamento\ncaeli: quod non fiet, nisi fuerit illic cor tuum;\nquod item non fiet, nisi fuerit illic thesaurus tuus, sicut\naudisti a magistro bono. sed contristata est terra sterilis,\net spinae suffocauerunt uerbum.\nYos autem, genus electum in firmamento mundi, qui dimisistis\nomnia, ut sequeremini dominum, ite post eum et confundite\nfortia, ite post eum, speciosi pedes, et lucete in\nfirmamento, ut caeli enarrent gloriam eius diuidentes\ninter lucem perfectorum, sed nondum sicut angelorum, et\ntenebras paruulorum, sed non desperatorum: lucete super\nomnem terram, et dies sole candens eructet diei uerbum\nsapientiae et nox, luna lucens, annuntiet nocti uerbum\nscientiae. luna et stellae nocti lucent, sed nox non obscurat\neas, quoniam ipsae inluminant eam pro modulo eius. ecce\nenim tamquam deo dicente: fiant luminaria in firmamento\ncaeli, factus est subito de caelo sonus, quasi ferretur\nflatus uehemens, et uisae sunt linguae diuisae quasi\nignis, qui et insedit super unumquemque illorum, et\nfacta sunt luminaria in firmamento caeli uerbum uitae\n\n\n\n\n\n\nhabentia. ubique discurrite, ignes sancti, ignes decori. uos\nenim estis lumen mundi nec estis sub modio. exaltatus\nest, cui adhaesistis, et exaltauit uos. discurrite et innotescite\nomnibus gentibus.\nConcipiat et mare et pariat opera uestra, et producant\naquae reptilia animarum uiuarum. separantes enim\npretiosum a uili facti estis os dei, per quod diceret: producant\naquae non animam uiuam, quam terra producet, sed\nreptilia animarum uiuarum et uolatilia uolantia super\nterram. repserunt enim sacramenta tua, deus, per opera sanctorum\ntuorum inter medios fluctus temptationum saeculi ad\nimbuendas gentes nomine tuo in baptismo tuo. et inter haec\nfacta sunt magnalia mirabilia tamquam coeti grandes et uoces\nnuntiorum tuorum uolantes super terram iuxta firmamentum\nlibri tui praeposito illo sibi ad auctoritatem, sub quo\nuolitarent, quocumque irent. neque enim sunt loquellae\nneque sermones, quorum non audiantur uoces eorum,\nquando in omnem terram exiit sonus eorum et in fines\norbis terrae uerba eorum, quoniam tu, domine, benedicendo\nmultiplicasti haec.\nNumquid mentior aut mixtione misceo neque distinguo lucidas\ncognitiones harum rerum in firmamento caeli et opera\n\n\n\n\n\n\ncorporalia in undoso mari et sub firmamento caeli? quarum\nenim rerum notitiae sunt solidae et terminatae sine incrementis\ngenerationum tamquam lumina sapientiae et scientiae, earundem\nrerum sunt operationes corporales multae ac uariae, et\naliud ex alio crescendo multiplicantur in benedictione tua, deus,\nqui consolatus es fastidia sensuum mortalium, ut in cognitione\nanimi res una multis modis per corporis motiones figuretur\natque dicatur. aquae produxerunt haec, sed in uerbo tuo:\nnecessitates alienatorum ab aeternitate ueritatis tuae populorum\nproduxerunt haec, sed in euangelio tuo, quoniam ipsae\naquae ista eiecerunt, quarum amarus languor fuit causa, ut\nin tuo uerbo ista procederent.\nEt pulchra sunt omnia faciente te, et ecce tu inenarrabiliter\npulchrior, qui fecisti omnia. a quo si non esset lapsus\nAdam, non diffunderetur ex utero eius salsugo maris, genus\nhumanum profunde curiosum et procellose tumidum et instabiliter\nfluuidum, atque ita non opus esset, ut in aquis multis\ncorporaliter et sensibiliter operarentur dispensatores tui mystica\nfacta et dicta. sic enim mihi nunc occurrerunt reptilia\net uolatilia, quibus imbuti et initiati homines corporalibus sacramentis\nsubditi non ultra proficerent, nisi spiritaliter uiuesceret\nanima gradu alio et post initii uerbum in consummationem\nrespiceret.\nAc per hoc in uerbo tuo non maris profunditas, sed\nab aquarum amaritudine terra discreta eicit non reptilia\n\n\n\n\nanimarum uiuarum et uolatilia, sed animam uiuam. neque\nenim iam opus habet baptismo, quo gentibus opus est, sicut\nopus habebat, cum aquis tegeretur: non enim intratur aliter\nin regno caelorum ex illo. quo instituisti, ut sic intretur;\nnec magnalia mirabilium quaerit, quibus fiat fides: neque enim\nnisi signa et prodigia uiderit, non credit, cum iam distincta\nsit terra fidelis ab aquis maris infidelitate amaris, et\nlinguae in signo sunt non fidelibus, sed infidelibus.\nnec isto igitur genere uolatili, quod uerbo tuo produxerunt\naquae, opus habet terra, quam fundasti super aquas. immitte\nin eam uerbum tuum per nuntios tuos. opera enim\neorum narramus, sed tu es, qui operaris in eis, et operentur\nanimam uiuam. terra producit eam, quia terra causa est,\nut haec agant in ea, sicut mare fuit causa, ut agerent reptilia\nanimarum uiuarum et uolatilia sub firmamento\ncaeli, quibus iam terra non indiget, quamuis piscem manducet\nleuatum de profundo in ea mensa, quam parasti in\nconspectu credentium; ideo enim de profundo leuatus est,\nut alat aridam. et aues marina progenies, sed tamen super\nterram multiplicantur. primarum enim uocum euangelizantium\ninfidelitas hominum causa extitit; sed et fideles exhortantur\net benedicuntur eis multipliciter de die in diem. at\nuero anima uiua de terra sumit exordium, quia non prodest\n\n\n\n\n\n\nnisi iam fidelibus continere se ab amore huius saeculi, ut\nanima eorum tibi uiuat, quae mortua erat in deliciis uiuens,\ndeliciis, domine, mortiferis; nam tu puri cordis uitales\ndeliciae.\nOperentur ergo iam in terra ministri tui, non sicut in aquis\ninfideiitatis annuntiando et loquendo per miracula et sacramenta\net uoces mysticas, ubi intenta fit ignorantia mater admirationis\nin timore occultorum signorum — talis enim est\nintroitus ad fidem filiis Adam oblitis tui, dum se abscondunt *\na facie tua et fiunt abyssus — sed operentur etiam sicut in\narida discreta a gurgitibus abyssi et sint forma fidelibus uiuendo\ncoram eis et excitando ad imitationem. sic enim non\ntantum ad audiendum sed etiam ad faciendum audiunt: quaerite\ndeum, et uiuet anima uestra, ut producat terra\nanimam uiuentem. nolite conformari huic saeculo,\ncontinete uos ab eo. euitando uiuit anima, quae appetendo\nmoritur. continete uos ab immani feritate superbiae, ab inerti\nuoluptate luxuriae et a fallaci nomine scientiae, ut sint bestiae\nmansuetae et pecora edomita et innoxii serpentes. motus\nenim animae sunt isti in allegoria: sed fastus elationis et delectatio\nlibidinis et uenenum curiositatis motus sunt animae\nmortuae, quia non ita moritur, ut omni motu careat, quoniam\n\n\n\n\n\n\ndiscedendo a fonte uitae moritur atque ita suscipitur a praetereunte\nsaeculo et conformatur ei.\nVerbum autem, deus, fons uitae aeternae est et non praeterit:\nideoque in uerbo tuo cohibetur ille discessus, dum dicitur\nnobis: nolite conformari huic saeculo, ut producat\nterra in fonte uitae animam uiuentem, in uerbo tu.o per\neuangelistas tuos animam continentem imitando imitatores\nChristi tui. hoc est enim secundum genus, quoniam aemulatio\nuiri ab amico est: estote, inquit, sicut ego, quia et\nego sicut uos. ita erunt in anima uiua bestiae bonae in\nmansuetudine actionis. mandasti enim dicens: in mansuetudine\nopera tua perfice et ab omni homine diligeris.\net pecora bona neque si manducauerint, abundantia, neque\nsi non manducauerint, egentia, et serpentes boni non perniciosi\nad nocendum, sed astuti ad cauendum et tantum explorantes\ntemporalem naturam, quantum sufficit, ut per ea,\nquae facta sunt, intellecta conspiciatur aeternitas. seruiunt\nenim rationi haec animalia, cum a progressu mortifero\ncohibita uiuunt et bona sunt.\nEcce enim, domine deus noster, creator noster, cum\ncohibitae fuerint affectiones ab amore saeculi, quibuS\\' moriebamur\nmale uiuendo, et coeperit esse anima uiuens bene\n\n\n\n\n\n\n\n\n\n\nuiuendo completumque fuerit uerbum tuum, quo per apostolum\ntuum dixisti: nolite conformari huic saeculo, consequetur\nillud, quod adiunxisti statim et dixisti: sed reformamini\nin nouitate spiritu mentis uestrae, non iam\nsecundum genus, tamquam imitantes praecedentem proximum,\nnec ex hominis melioris auctoritate uiuentes. neque\nenim dixisti: fiat homo secundum genus, sed: faciamus hominem\nad imaginem et similitudinem nostram, ut nos\nprobemus, quae sit uoluntas tua. ad hoc enim ille dispensator\ntuus generans per euangelium filios, ne semper paruulos\nhaberet, quos lacte nutriret et tamquam nutrix foueret: reformamini,\ninquit, in nouitate mentis uestrae ad probandum\nuos, quae sit uoluntas dei, quod bonum et\nbeneplacitum et perfectum. ideoque non dicis: fiat homo,\nsed: faciamus, nec dicis: secundum genus, sed: ad imaginem\net similitudinem nostram. mente quippe renouatus\net conspiciens intellectam ueritatem tuam homine demonstratore\nnon indiget, ut suum genus imitetur, sed te demonstrante\nprobat ipse, quae sit uoluntas tua, quod bonum et beneplacitum\net perfectum, et doces eum iam capacem uidere\ntrinitatem unitatis uel unitatem trinitatis. ideoque pluraliter\ndicto: faciamus hominem singulariter tamen infertur: et\nfecit deus hominem, et pluraliter dicto: ad imaginem\n\n\n\n\n\n\nnostram, singulariter infertur: ad imaginem dei. ita homo\nrenouatur in agnitione dei secundum imaginem eius,\nqui creauit eum, et spiritalis effectus iudicat omnia,\nquae utique iudicanda sunt, ipse autem a nemine iudicatur.\nQuod autem iudicat omnia, hoc est, quod habet\npotestatem piscium maris et uolatilium caeli et omnium pecorum\net ferarum et omnis terrae et omnium repentium, quae\nrepunt super terram. hoc enim agit per mentis intellectum,\nper quem percipit quae sunt spiritus dei. alioquin\nhomo in honore positus non intellexit; conparatus est\niumentis insensatis et similis factus est eis. ergo in\necclesia tua, deus noster, secundum gratiam tuam, quam dedisti\nei, quoniam tuum sumus figmentum creati in operibus\nbonis, non solum qui spiritaliter praesunt sed etiam\nhi qui spiritaliter subduntur eis qui praesunt — masculum\net feminam fecisti hominem hoc modo in gratia tua spiritali,\nubi secundum sexum corporis non est masculus et femina,\nquia nec Iudaeus neque Graecus neque seruus\nneque liber — spiritales ergo, siue qui praesunt siue qui\nobtemperant, spiritaliter iudicant, non de cognitionibus spiritalibus,\nquae lucent in firmamento — non enim oportet de\ntam sublimi auctoritate iudicare — neque de ipso libro tuo,\netiamsi quid ibi non lucet, quoniam summittimtfs ei nostrum\nintellectum certumque habemus etiam quod clausum est aspectibus\nnostris, recte ueraciterque dictum esse — sic enim homo,\n\n\n\n\n\n\n\n\nlicet iam spiritalis et renouatus in agnitione dei secandam\nimaginem eius, qui creauit eum, factor tamen\nlegis debet esse, non index - neque de illa distinctione iudicat\nspiritalium uidelicet atque carnalium hominum, qui tuis,\ndeus noster, oculis noti sunt et nullis adhuc nobis apparuerunt\noperibus, ut ex fructibus eorum cognoscamus eos, spd\ntu, domine, iam scis eos et diuisisti et uocasti in occulto, antequam\nfieret firmamentum. neque de turbidis huius saeculi\npopulis quamquam spiritalis homo iudicat. quid enim ei\nde his, qui foris sunt, indicare ignoranti, quis inde uenturus\nsit in dulcedinem gratiae tuae et quis in perpetua inpietatis\namaritudine remansurus?\nIdeoque homo, quem fecisti ad imaginem tuam, non aecepit\npotestatem luminarium caeli neque ipsius occulti caeli\nneque diei et noctis, quae ante caeli constitutionem uocasti,\nneque congregationis aquarum, quod est mare, sed accepit\npotestatem piscium maris et uolatilium caeli et omnium pecorum\net omnis terrae et omnium repentium, quae repunt\nsuper terram. iudicat enim et approbat, quod recte, improbat\nautem, quod perperam inuenerit, siue in ea sollemnitate\nsacramentorum, quibus initiantur quos peruestigat in aquis\nmultis misericordia tua, siue in ea, qua ille piscis exhibetur,\nquem leuatum de profundo terra pia comedit, siue in uerborum\nsignis uocibusque subiectis auctoritati libri tui tamquam sub\n\n\n\n\n\n\nfirmamento uolitantibus, interpretando, exponendo, disserendo,\ndisputando, benedicendo atque inuocando te, ore erumpentibus\natque sonantibus signis, ut respondeat populus: amen. quibus\nomnibus uocibus corporaliter enuntiandis causa est abyssus\nsaeculi et caecitas carnis, qua cogitata non possunt uideri,\nut opus sit instrepere in auribus. ita, quamuis multiplicentur\nuolatilia super terram, ex aquis tamen originem ducunt. indicat\netiam spiritalis approbando, quod rectum, inprobando\nautem, quod perperam inuenerit in operibus moribusque fidelium,\nelemosynis tamquam terra fructifera et de anima uiua\nmansuefactis affectionibus, in castitate, in ieiuniis, in cogitationibus\npiis de his, quae per sensum corporis percipiuntur.\nde his enim iudicare nunc dicitur, in quibus et potestatem\ncorrigendi habet.\nSed quid est hoc et quale mysterium est? ecce\nbenedicis homines, o domine, ut crescant et multiplicentur et\nimpleant terram. nihilne nobis ex hoc innuis, ut intellegamus\naliquid, cur non ita benedixeris lucem, quam uocasti diem,\nnec firmamentum caeli nec luminaria nec sidera nec terram\nnec mare? dicerem te, deus noster, qui nos ad imaginem\ntuam creasti, dicerem te hoc donum benedictionis homini proprie\nuoluisse largiri, nisi hoc modo benedixisses pisces et coetos,\nut crescerent et multiplicarentur et implerent aquas maris,\n\n\n\n\n\n\net uolatilia multiplicarentur super terram. item dicerem ad\nea rerum genera pertinere benedictionem hanc, quae gignendo\nei semet ipsis propagantur. si eam reperirem in arbustis et\nfrutectis et in pecoribus terrae. nunc autem nec herbis et\nlignis dictum est nec bestiis et serpentibus: crescite et multiplicamini,\ncum haec quoque omnia sicut pisces et aues\net homines gignendo augeantur genusque custodiant.\nQuid igitur dicam, lumen meum, ueritas? quia uacat hoc,\nquia inaniter ita dictum est? nequaquam, pater pietatis, absit,\nut hoc dicat seruus uerbi tui. et si ego non intellego,\nquid hoc eloquio significes, utantur eo melius meliores, id est\nintellegentiores quam ego sum, unicuique quantum sapere dedisti.\nplaceat autem et confessio mea coram oculis tuis, qua\ntibi confiteor credere me, domine, non incassum te ita locutum,\nneque silebo, quod mihi lectionis huius occasio suggerit.\nuerum est enim nec uideo, quid inpediat ita me sentire dicta\nfigurata librorum tuorum. noui enim multipliciter significari\nper corpus, quod uno modo mente intellegitur, et multipliciter\nmente intellegi, quod uno modo per corpus significatur.\necce simplex dilectio dei et proximi, quam multiplicibus sacramentis\net innumerabilibus linguis et in unaquaque lingua innumerabilibus\nlocutionum modis corporaliter enuntiatur! ita\ncrescunt et multiplicantur fetus aquarum. adtende iterum quisquis\nhaec legis: ecce quod uno modo scriptura offert et uox\npersonat: in principio deus fecit caelum et terram,\nnonne multipliciter intellegitur, non errorum fallacia, sed\n\n\n\n\n\n\nuerarum intellegentiarum generibus? ita crescunt et multiplicantur\nfetus hominum.\nItaque si naturas ipsas rerum non allegorice, sed proprie\ncogitemus, ad omnia, quae de seminibus gignuntur, conuenit\nuerbum: crescite et multiplicamini; si autem figurate posita\nista tractemus — quod potius arbitror intendisse scripturam,\nquae utique non superuacue solis aquatilium et hominum\nfetibus istam benedictionem adtribuit — inuenimus\nquidem multitudines et in creaturis spiritalibus atque corporalibus\ntamquam in caelo et terra et in animis iustis et iniquis\ntamquam in luce et tenebris et in sanctis auctoribus, per quos\nlex ministrata est, tamquam in firmamento, quod solidatum\nest inter aquam et aquam, et in societate amaricantium populorum\ntamquam in mari et in studio piarum animarum\ntamquam in arida et in operibus misericordiae secundum praesentem\nuitam tamquam in herbis seminalibus et lignis fructiferis\net in spiritalibus donis manifestatis ad utilitatem sicut\nin luminaribus caeli et in affectibus formatis ad temperantiam\ntamquam in anima uiua: in his omnibus nanciscimur\nmultitudines et ubertates et incrementa; sed quod ita crescat\net multiplicetur, ut una res multis modis enuntietur et una\nenuntiatio multis modis intellegatur, non inuenimus nisi in\nsignis corporaliter editis et rebus intellegibiliter excogitatis.\nsigna corporaliter edita generationes aquarum propter necessarias\ncausas carnalis profunditatis, res autem intellegibiliter\nexcogitatas generationes humanas propter rationis fecunditatem\nintelleximus. et ideo credidimus utrique horum generi dictum\n\n\n\n\nesse abs te, domine: crescite -et multiplicamini. in hac\nenim benedictione concessam nobis a te facultatem ac potestatem\naccipio et multis modis enuntiare, quod uno modo intellectum\ntenuerimus, et multis modis intellegere, quod obscure\nuno modo enuntiatum legerimus. sic implentur aquae\nmaris, quae non monentur nisi uariis significatibus, sic et fetibus\nhumanis impletur et terra, cuius ariditas apparet in studio,\net dominatur ei ratio.\nYolo etiam dicere, domine deus meus, quod me consequens\ntua scriptura conmonet7 et dicam nec uerebor. uera\nenim dicam te mihi inspirante, quod ex eis uerbis noluisti ut\ndicerem. neque enim alio praeter te inspirante credo me uerum\ndicere, cum tu sis ueritas, omnis autem homo mendax.\net ideo qui loquitur mendacium, de suo loquitur.\nergo ut uerum loquar, de tuo loquor. ecce dedisti nobis in\nescam omne faenum satiuum seminans semen, quod\nest super omnem terram, et omne lignum, quod habet\nin se fructum seminis satiui. nec nobis solis sed et\nomnibus auibus caeli et bestiis terrae atque serpentibus; piscibus\nautem et coetis magnis non dedisti haec. dicebamus\nenim eis terrae fructibus significari et in allegoria figurari\nopera misericordiae, quae huius uitae necessitatibus exhibentur\nex terra fructifera. talis terra erat pius Onesiforus, cuius\ndomui dedisti misericordiam, quia frequenter Paulum\n\n\n\n\n\n\ntuum refrigerauit et catenam eius non erubuit. hoc\nfecerunt et fratres et tali fruge fructificauerunt, qui quod\nei deerat suppleuerunt ex Macedonia. quomodo autem\ndolet quaedam ligna, quae- fructum ei debitum non dederunt,\nubi ait: in prima mea defensione nemo mihi affuit,\n- sed omnes me dereliquerunt: non illis inputetur. ista\nenim debentur eis, qui ministrant doctrinam rationalem per\nintellegentias diuinorum mysteriorum, et ita eis debentur tamquam\nhominibus. debentur autem eis sicut animae uiuae praebentibus\nse ad imitandum in omni continentia. item debentur\neis tamquam uolatilibus propter benedictiones eorum, quae\nmultiplicantur super terram, quoniam in omnem terram\nexiit sonus eorum.\nPascuntur autem his escis qui laetantur eis, nec illi\nlaetantur eis, quorum deus uenter. neque enim et in illis,\nqui praebent ista, ea, quae dant, fructus est, sed quo animo\ndant. itaque ille, qui deo seruiebat, non suo uentri, uideo\nplane, unde gaudeat, uideo et congratulor ei ualde. acceperat\nenim a Filippensibus quae per Epafroditum miserant; sed\ntamen unde gaudeat, uideo. unde autem gaudet, inde pascitur,\nquia in ueritate loquens: gauisus sum, inquit, magnifice\nin domino, quia tandem aliquando repullulastis\nsapere pro me, in quo sapiebatis; taedium autem habuistis.\nisti ergo diuturno taedio marcuerant et quasi\n\n\n\n\n\n\nexaruerant ab isto frnctu boni operis, et gaudet eis, quia repullularunt,\nnon sibi, quia eius indigentiae subuenerunt. ideo\nsecutus ait: non quod desit aliquid dico; ego enim didici,\nin quibus sum, sufficiens esse. scio et minus\nhabere, scio et abundare; in omnibus et in omni imbutus\nsum, et saturari et esurire et abundare et pe- â– \nnuriam pati: omnia possum in eo, qui me confortat.\nVnde ergo gaudes, 0 Paule magne? unde gaudes, unde\npasceris, homo renouate in agnitionem dei secundum imaginem\neius, qui creauit te, et anima uiua tanta continentia\net lingua uolatilis loquens mysteria? talibus quippe animantibus\nista esca debetur. quid est, quod te pascit? laetitia.\nquod sequitur audiam: uerum tamen, inquit, bene\nfecistis communicantes tribulationi meae. hinc gaudet,\nhinc pascitur, quia illi bene fecerunt, non quia eius angustia\nrelaxata est, qui dicit tibi: in tribulatione dilatasti mihi,\nquia et abundare et penuriam pati nouit in te, qui confortas\neum. scitis enim, inquit, etiam uos, Filippenses,\nquoniam in principio euangelii, cum ex Macedonia\nsum profectus, nulla mihi ecclesia conmunicauit in\nratione dati et accepti nisi uos soli, quia et\n\n\n\n\n\n\nThessalonicam et semel et iterum usibus meis misistis. ad\nhaec bona opera eos redisse nunc gaudet et repullulasse laetatur\ntamquam reuiuescente fertilitate agri.\nNumquid propter usus suos, quia dixit: usibus meis misistis,\nnumquid propterea gaudet? non propterea. et hoc\nunde scimus? quoniam ipse sequitur dicens: non quia quaero\ndatum, sed requiro fructum. didici a te, deus meus, inter\ndatum et fructum discernere. datum est res ipsa, quam\ndat, qui inpertitur haec necessaria, ueluti est nummus, cibus,\npotus, uestimentum, tectum, adiutorium. fructus autem bona\net recta uoluntas datoris est. non enim ait magister bonus:\nqui susceperit prophetam tantum, sed addidit: in nomine\nprophetae; neque ait tantum: qui susceperit iustum, sed\naddidit: in nomine iusti; ita quippe ille mercedem prophetae,\niste mercedem iusti accipiet. nec solum ait: qui calicem\naquae frigidae potum dederit uni ex minimis\nmeis, sed addidit: tantum in nomine discipuli, et sic\nadiunxit: amen dico uobis, non perdet mercedem suam.\ndatum est suscipere prophetam, suscipere iustum, porrigere\ncalicem aquae frigidae discipulo; fructus autem in nomine\nprophetae, in nomine iusti, in nomine discipuli\nhoc facere. fructu pascitur Helias a uidua sciente, quod hominem\ndei pasceret et propter hoc pasceret; per cornum\n\n\n\n\n\n\nautem dato pascebatur. nec interior Helias, sed pascebatur, qui\nposset etiam talis cibi egestate corrumpi.\nIdeoque dicam, quod uerum est coram te, domine,\ncum homines idiotae atque infideles, quibus initiandis atque\nlucrandis necessaria sunt sacramenta initiorum et magnalia\nmiraculorum, quae nomine piscium et coetorum significari credimus,\nsuscipiunt corporaliter reficiendos aut in aliquo usu\npraesentis uitae adiuuandos pueros tuos, cum id quare faciendum\nsit et quo pertineat ignorent, nec illi istos pascunt nec isti ab\nillis pascuntur, quia nec illi haec sancta et recta uoluntate\noperantur nec isti eorum datis, ubi fructum nondum uident,\nlaetantur. inde quippe animus pascitur, unde laetatur. et\nideo pisces et coeti non uescuntur escis, quas non germinat\nnisi iam terra ab amaritudine marinorum fluctuum distincta\natque discreta.\nEt uidisti, deus, omnia quae fecisti, et ecce bona\nualde, quia et nos uidemus ea, et ecce omnia bona ualde.\nin singulis generibus operum tuorum, cum dixisses, ut fierent,\net facta essent, illud atque illud uidisti quia bonum est. septiens\nnumeraui scriptum esse te uidisse, quia bonum est quod\nfecisti; et hoc octauum est, quia uidisti omnia quae fecisti,\net ecce non solum bona sed etiam ualde bona tamquam\nsimul omnia. nam singula tantum bona erant, simul autem\n\n\n\n\n\n\nomnia et bona et ualde. hoc dicunt etiam quaeque pulchra\ncorpora, quia longe multo pulchrius est corpus, quod ex membris\npulchris omnibus constat, quam ipsa membra singula,\nquorum ordinatissimo conuentu conpletur uniuersum, quamuis\net illa etiam singillatim pulchra sint.\nEt attendi, ut inuenirem, utrum septiehs uel octiens\nuideris, quia bona sunt opera tua, cum tibi placuerunt, et in\ntua uisione non inueni tempora, per quae intellegerem, quod\ntotiens uideris quae fecisti, et dixi: o domine, nonne ista scriptura\ntua uera est, quoniam tu uerax et ueritas edidisti\neam? cur ergo tu mihi dicis non esse in tua uisione tempora,\net ita scriptura tua mihi dicit per singulos dies ea quae fecisti\nte uidisse, quia bona sunt, et cum ea numerarem, inueni\nquotiens? ad haec tu dicis mihi, quoniam tu es deus\nmeus et dicis uoce forti in aure interiore seruo tuo perrumpens\nmeam surditatem et clamans: \"O homo, nempe quod scriptura\nmea dicit, ego dico. et tamen illa temporaliter dicit, uerbo\nautem meo tempus non accedit, quia aequali mecum aeternitate\nconsistit. sic ea, quae uos per spiritum meum uidetis,\nego uideo, sicut ea, quae uos per spiritum meum dicitis, ego\ndico. atque ita cum uos temporaliter ea uideatis, non ego\ntemporaliter uideo, quemadmodum, cum uos temporaliter ea\ndicatis, non ego temporaliter dico.\"\nEt andiui, domine deus meus, et elinxi stillam dulcedinis\nex tua ueritate et intellexi, quoniam sunt quidam, quibus\ndisplicent opera tua, et multa eorum dicunt te fecisse\nnecessitate conpulsum, sicut fabricas caelorum et conpositiones\nsiderum, et hoc non de tuo, sed iam fuisse alibi creata et\naliunde, quae tu contraheres et conpaginares atque contexeres,\ncum de hostibus uictis mundana moenia molireris, ut ea constructione\ndeuincti aduersus te iterum rebellare non possent;\nalia uero nec fecisse te nec omnino conpegisse, sicut omnes\ncarnes et minutissima quaeque animantia et quidquid radicibus\nterram tenet, sed hostilem mentem naturamque aliam non\nabs te conditam tibique contrariam in inferioribus mundi locis\nista gignere atque formare. insani dicunt haec, quoniam\nnon per spiritum tuum uident opera tua nec te cognoscunt\nin eis.\nQui autem per spiritum tuum uident ea, tu uides\nin eis. ergo cum uident, quia bona sunt, tu uides, quia bona\nsunt, et quaecumque propter te placent, tu in eis places, et\nquae per spiritum tuum placent nobis, tibi placent in nobis.\nquis enim scit hominum quae sunt hominis, nisi spiritus\nhominis, qui in ipso est? sic et quae dei sunt\nnemo scit nisi spiritus dei. nos autem, inquit, non\nspiritum huius mundi accepimus, sed spiritum, qui\nex deo est, ut sciamus quae a deo donata sunt nobis.\net admoneor, ut dicam: certe nemo scit quae dei, nisi\n\n\n\n\n\n\nspiritus dei. quomodo ergo scimus et nos, quae a deo\ndonata sunt nobis? respondetur mihi, quoniam quae per\neius spiritum scimus etiam sic nemo scit nisi spiritus\ndei. sicut enim recte dictum est: non enim uos estis,\nqui loquimini, eis, qui in dei spiritu loquerentur, sic recte\ndicitur: \"non uos estis, qui scitis\" eis, qui in dei spiritu\nsciunt. nihilo minus igitur recte dicitur: \"non uos estis, qui\nuidetis\" eis, qui in spiritu dei uident: ita quidquid in spiritu\ndei uident quia bonum est, non ipsi, sed deus uidet, quia.\nbonum est. aliud ergo est, ut putet quisque malum esse\nquod bonum est, quales supra dicti sunt; aliud, ut quod bonum\nest uideat homo, quia bonum est, sicut multis tua creatura\nplacet, quia bona est, quibus tamen non tu places in ea;\nunde frui magis ipsa quam te uolunt: aliud autem, ut, cum\naliquid uidet homo quia bonum est, deus in illo uideat, quia\nbonum est, ut scilicet ille ametur in eo quod fecit, qui non\namaretur nisi per spiritum, quem dedit, quoniam caritas\ndei diffusa est in cordibus nostris per spiritum sanctum,\nqui datus est nobis, per quem uidemus, quia bonum\nest, quidquid aliquo modo est: ab illo enim est, qui non\naliquo modo est, sed est, est.\nGratias tibi, domine! uidemus caelum et terram,\nsiue corporalem partem superiorem atque inferiorem siue spiritalem\ncorporalemque creaturam, atque in ornatu harum partium,\nquibus constat uel uniuersa mundi moles uel uniuersa\nomnino creatura, uidemus lucem factam diuisamque a\n\n\n\n\n\n\ntenebris. uidemus firmamentum caeli, siue inter spiritales aquas\nsuperiores et corporales inferiores, primarium corpus mundi,\nsiue hoc spatium aeris, quia et hoc uocatur caelum, per quod\nuagantur uolatilia caeli inter aquas, quae uaporaliter eis superferuntur\net serenis etiam noctibus rorant, et has, quae in terris\ngraues fluitant. uidemus congregatarum aquarum speciem\nper campos maris et aridam terram uel nudatam uel formatam,\nut esset uisibilis et conposita herbarumque atque arborum\nmater. uidemus luminaria fulgere desuper, solem sufficere\ndiei, lunam et stellas consolari noctem atque his omnibus notari\net significari tempora. uidemus umidam usquequaque naturam\npiscibus et beluis et alitibus fecundatam, quod aeris\ncorpulentia, quae uolatus auium portat, aquarum exhalatione\nconcrescit. uidemus terrenis animalibus faciem terrae decorari\nhominemque ad imaginem et similitudinem tuam cunctis inrationabilibus\nanimantibus ipsa tua imagine ac similitudine,\nhoc est rationis et intellegentiae uirtute, praeponi, et quemadmodum\nin eius anima aliud est, quod consulendo dominatur,\naliud, quod subditur ut obtemperet, sic uiro factam esse etiam\ncorporaliter feminam, quae haberet quidem in mente rationabilis\nintellegentiae parem naturam, sexu tamen corporis ita\nmasculino sexui subiceretur, quemadmodum subicitur\n\n\n\n\n\n\nappetitus actionis ad concipiendam de ratione mentis recte agendi\nsollertiam. uidemus haec et singula bona et omnia bona ualde.\nLaudant te opera tua, ut amemus te, et amamus\nte, ut laudent te opera tua. habent initium et finem ex tempore,\nortum et occasum, profectum et defectum, speciem et\npriuationem. habent ergo consequentia mane et uespera partim\nlatenter partim euidenter. de nihilo enim a te, non de\nte facta sunt, non de aliqua non tua uel quae antea fuerit,\nsed de concreata, id est simul a te creata materia, quia eius\ninformitatem sine ulla temporis interpositione formasti. nam\ncum aliud sit caeli et terrae materies, aliud caeli et terrae\nspecies, materiem quidem de omnino nihilo, mundi autem speciem\nde informi materia, simul tamen utrumque fecisti, ut materiam\nforma nulla morae intercapedine sequeretur.\nInspeximus etiam, propter quorum figurationem\nista uel tali ordine fieri uel tali ordine scribi uoluisti, et uidimus,\nquia bona sunt singula et omnia bona ualde, in uerbo\ntuo, in unico tuo caelum et terram, caput et corpus ecclesiae,\nin praedestinatione ante omnia tempora sine mane et uespera.\nubi autem coepisti praedestinata temporaliter exequi, ut occulta\nmanifestares et inconposita nostra conponeres — quoniam\nsuper nos erant peccata nostra et in profundum tenebrosum\nabieramus abs te, et spiritus tuus bonus superferebatur\nad subueniendum nobis in tempore opportuno – et\n\n\n\n\n\n\n\n\n\n\niustificasti inpios et distinxisti eos ab iniquis et solidasti auctoritatem\nlibri tui inter superiores, qui tibi dociles essent, et\ninferiores, qui eis subderentur, et congregasti societatem infidelium\nin unam conspirationem, ut apparerent studia fidelium,\nut tibi opera misericordiae parerent, distribuentes etiam\npauperibus terrenas facultates ad adquirenda caelestia. et inde\naccendisti quaedam luminaria in firmamento, uerbum uitae\nhabentes sanctos tuos et spiritalibus donis praelata sublimi\nauctoritate fulgentes; et inde ad imbuendas infideles gentes\nsacramenta et miracula uisibilia uocesque uerborum secundum\nfirmamentum libri tui, quibus etiam fideles benedicerentur, ex\nmateria corporali produxisti; et deinde fidelium animam uiuam\nper affectus ordinatos continentiae uigore formasti atque inde\ntibi soli mentem subditam et nullius auctoritatis humanae ad\nimitandum indigentem renouasti ad imaginem et similitudinem\ntuam praestantique intellectui rationabilem actionem tamquam\nuiro feminam subdidisti omnibusque tuis ministeriis ad per-\nSciendos fideles in hac uita necessariis ab eisdem fidelibus\nad usus temporales fructuosa in futurum opera praeberi uoluisti.\nhaec omnia uidemus et bona sunt ualde, quoniam\ntu ea uides in nobis, qui spiritum, quo ea uideremus et in\neis te amaremus, dedisti nobis.\nDomine deus, pacem da nobis — omnia enim praestitisti\nnobis — pacem quietis, pacem sabbati, pacem sine\nuespera. omnis quippe iste ordo pulcherrimus rerum ualde\nbonarum modis suis peractis transiturus est: et mane quippe\nin eis factum est et uespera.\nDies autem septimus sine uespera est nec habet\noccasum, quia sanctificasti eum ad permansionem sempiternam,\nut id, quod tu post opera tua bona ualde, quamuis\nea quietus feceris, requieuisti septimo die, hoc praeloquatur\nnobis uox libri tui, quod et nos post opera nostra ideo bona\nualde, quia tu nobis ea donasti, sabbato uitae aeternae requiescamus\nin te.\nEtiam tunc enim sic requiesces in nobis, quemadmodum\nnunc operaris in nobis, et ita erit illa requies tua per\nnos, quemadmodum sunt ista opera tua per nos. tu autem,\ndomine, semper operaris et semper requiescis nec uides ad\ntempus nec moueris ad tempus nec quiescis ad tempus, et\ntamen facis et uisiones temporales et ipsa tempora et quietem\nex tempore.\nNos itaque ista quae fecisti uidemus, quia sunt,\ntu autem quia uides ea, sunt. et nos foris uidimus, quia sunt,\net intus, quia bona sunt: tu autem ibi uidisti facta, ubi uidisti\nfacienda. et nos alio tempore moti sumus ad bene faciendum,\nposteaquam concepit de spiritu tuo cor nostrum;\npriore autem tempore ad male faciendum mouebamur deserentes\nte: tu uero, deus une bone, numquam cessasti bene facere.\net sunt quaedam bona opera nostra ex munere quidem\ntuo, sed non sempiterna: post illa nos requieturos in tua grandi\nsanctificatione speramus. tu autem bonum nullo indigens bono\nsemper quietus es, quoniam tua quies tu ipse es. et hoc intellegere\nquis hominum dabit homini? quis angelus angelo?\n\n\n\n\n\n\nquis angelus homini? a te petatur, in te quaeratur, ad te\npulsetur: sic, sic accipitur, sic inuenietur, sic aperietur.\n\n.\n"};
