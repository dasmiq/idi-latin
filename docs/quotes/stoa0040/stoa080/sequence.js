var sequence = {"name":"Augustine. Liber qui appellatur Speculum","data":"I. HAEC DE LIBRO LEGIS, QVI EXODVS NOMINATVR. Non habebis deos alienos coram me. non facies tibi sculptile\nneque omnem similitudinem quae est in caelo desuper et quae\nin terra deorsum nec eorum quae sunt in aquis sub terra. non\nadorabis ea neque coles. Item: Non adsumes nomen domini\ndei tui in uanum. nec enim habebit insontem dominus eum qui\nadsumpserit nomen domini dei sui frustra. Et paulo post:\nHonora patrem tuum et matrem, ut sis longaeuus super terram\nquam dominus deus tuus dabit tibi. non occides. non moechaberis.\nnon furtum facies. non loqueris contra proximum tuum\nfalsum testimonium. non concupisces domum proximi tui, nec\ndesiderabis uxorem eius, non seruum, non ancillam, non bouem,\nnon asinum, nec omnia quae illius sunt Item post decalogum\naliis in locis haec in eodem libro reperiuntur\npraecepta uiuendi: Non facietis mecum deos argenteos,\nnec deos aureos facietis uobis. Et aliquanto post: Qui\npercusserit hominem nolens occidere, morte moriatur. qui\nautem non est insidiatus, sed deus illum tradidit in manus\neius, constituam tibi locum quo fugere debeat. si quis de\n\n\n\n\n\n\nindustria occiderit proximum suum per insidias, ab altari\nmeo euelles eum, ut moriatur. qui percusserit patrem suum\net matrem, morte moriatur. qui furatus fuerit hominem et\nuendiderit eum, conuictus noxae morte moriatur. qui maledixerit\npatri suo aut matri, morte moriatur. si rixati fuerint\nuiri et percusserit alter proximum suum lapide uel pugno\net ille mortuus [non fuerit, sed [iacuerit in lectulo, si surrexerit\net ambulauerit foris super baculum suum, innocens\nerit qui percussit, ita tamen ut operas eius et inpensas in\nmedicos restituat. qui percusserit seruum suum uel ancillam\nuirga, et mortuus fuerit in manibus eius, criminis reus erit:\nsin autem uno die superuixerit uel duobus, non subiacebit\npoenae, quia pecunia illius est. si rixati fuerint uiri, et percusserit\nquis mulierem praegnantem, et abortiuum quidem\nfecerit, sed ipsa uixerit, subiacebit damno, quantum expetierit\nmaritus mulieris et arbitri iudicarint: sin autem mors eius\nfuerit subsecuta, reddet animam pro anima, oculum pro oculo,\ndentem pro dente, manum pro manu, pedem pro pede, adustionem\npro adustione, uulnus pro uulnere, liuorem pro liuore.\nsi percusserit quispiam oculum serui sui aut ancillae et luscos\neos fecerit, dimittet liberos pro oculo quem eruit. dentem\nquoque si excusserit seruo aut ancillae suae, similiter dimittet\neos liberos. si bos cornu petierit uirum aut mulierem, et\nmortui fuerint, lapidibus obruetur: et non comedentur carnes\neius, dominusque bonis innocens erit. quod si bos cornupeta\nfuerit ab heri et nudiustertius, et contestati sunt\ndominum eius, nec reclusit eum, occideritque uirum ac mulierem,\net bos lapidibus obruetur, et dominum illius occident.\nquod si pretium ei fuerit inpositum, dabit pro anima sua\n\n\n\n\nquicquid fuerit postulatus. filium quoque et filiam si cornu percusserit,\nsimili sententiae subiacebit. si seruum ancillamque\ninuaserit, triginta siclos argenti dabit domino, bos uero lapidibus\nobruetur. si quis aperuerit cisternam et foderit et non\noperuerit eam, cecideritque bos aut asinus in eam, dominus\ncisternae reddet pretium iumentorum: quod autem mortuum\nest, ipsius erit. si bos alienus bouem alterius uulnerauerit\net ille mortuus fuerit, uendent bouem uiuum et diuident pretium,\ncadauer autem mortui inter se dispertient. sin autem sciebat\nquod bos cornupeta esset ab heri et nudiustertius et non\ncustodiuit eum dominus suus, reddet bouem pro boue et\ncadauer integrum accipiet. Si quis furatus fuerit bouem aut\nouem et occiderit uel uendiderit, quinque boues pro uno boue\nrestituet et quattuor oues pro una oue. si effringens fur domum\nsiue suffodiens fuerit inuentus et accepto uulnere mortuus fuerit,\npercussor non erit reus sanguinis. quod si orto sole hoc fecerit,\nhomicidium perpetrauit et ipse morietur. si non habuerit quod\npro furto reddat, uenundabitur. si inuentum fuerit apud eum\nquod furatus est uiuens, siue bos siue asinus siue ouis,\nduplum restituet. si laeserit quispiam agrum uel uineam et\ndimiserit iumentum suum, ut depascatur aliena, quicquid\noptimum habuerit in agro suo uel in uinea, pro damni aestimatione\nrestituet. si egressus ignis inuenerit spinas et conprehenderit\naceruos frugum siue stantes segetes in agris, reddet\ndamnum qui ignem succenderit. si quis commendauerit\namico pecuniam aut uas in custodiam et ab eo qui susceperat\nfurto ablata fuerint, si inuenitur fur, duplum reddet: si latet,\ndominus domus adplicabitur ad deos et iurabit quod non\n\n\n\n\nextenderit manum in rem proximi sui ad perpetrandam fraudem,\ntam in boue quam in asino et oue ac uestimento, et quicquid\ndamnum inferre potest: et ad deos utriusque causa perueniet:\net si illi iudicauerint, duplum restituet proximo suo.\nsi quis commendauerit proximo suo asinum, bouem et ouem\net omne iumentum ad custodiam et mortuum fuerit aut\ndebilitatum uel captum ab hostibus nullusque hoc uiderit,\niusiurandum erit in medio, quod non extenderit manum ad rem\nproximi sui: suscipietque dominus iuramentum, et ille reddere\nnon cogetur. quod si furto sublatum fuerit, restituet damnum\ndomino. si comestum a bestia, defert ad eum quod occisum\nest et non restituet. qui a proximo suo quicquam horum\nmutuum postulauerit, et debilitatum aut mortuum fuerit\ndomino non praesente, reddere conpelletur. quod si in praesentiarum\nfuit dominus, non restituet, maxime si conductum\nuenerat pro mercede operis sui. si seduxerit quis uirginem\nnecdum desponsatam et dormierit cum ea, dotabit eam et\nhabebit uxorem. si pater uirginis dare noluerit, reddet pecuniam\niuxta modum dotis quam uirgines accipere consuerunt.\nmaleficos non patieris uiuere. qui coierit cum iumento, morte\nmoriatur. qui immolat diis, occidetur, praeter domino soli.\naduenam non contristabis neque adfliges eum: aduenae enim\nfuistis in terra Aegypti. uiduae et pupillo non nocebitis. si\nlaeseritis eos, uociferabuntur ad me, et ego exaudiam clamorem\neorum et indignabitur furor meus percutiamque uos gladio et\nerunt uxores uestrae uiduae et filii uestri pupilli. si pecuniam\nmutuam dederis populo meo pauperi, qui habitat tecum,\nnon urges eum quasi exactor nec usuris opprimes. si pignus\n\n\n\n\na proximo tuo acceperis uestimentum, ante solis occasum\nredde ei: ipsum enim est solum quo operitur indumentum\ncarnis eius, nec habet aliud in quo dormiat: si clamauerit ad\nme, exaudiam eum, quia misericors sum. diis non detrahes,\net principi populi tui non male dices. decimas tuas et primitias\nnon tardabis Offerre. primogenitum filiorum tuorum dabis mihi.\nEt paulo post: Non suscipies uocem mendacii, nec iunges\nmanum tuam, ut pro impio dicas falsum testimonium. non\nsequeris turbam ad faciendum malum, nec in iudicio plurimorum\nadquiesces sententiae, ut a uero deuies. pauperis quoque\nnon misereberis in negotio. si occurreris boui inimici\ntui aut asino erranti, reduc ad eum. si uideris asinum odientis\nte iacere sub onere, non pertransibis, sed subleuabis cum\neo. non declinabis in iudicio pauperis. mendacium fugies.\ninsontem et iustum non occides: quia auersor impium. ne\naccipias munera, quae excaecant etiam prudentes et subuertunt\nuerba iustorum. peregrino molestus non eris: scitis enim aduenarum\nanimas, quia et ipsi peregrini fuistis in terra Aegypti\nEt post quaedam interposita, cum de alienigenis\nloqueretur: Non adorabis deos eorum, neque coles eos. non\nfacies opera eorum, sed destrues eos et confringes statuas\neorum: seruietisque domino deo uestro. Et post multa in\neodem libro de diis gentium: Sed aras eorum destrue,\nconfringe statuas lucosque succide. noli adorare deum alienum.\ndominus zelotes nomen eius, deus est aemulator. ne\nineas pactum cum hominibus illarum regionum, ne cum fornicati\nfuerint cum diis suis et adorauerint simulacra eorum,\n\n\n\n\n\n\nnocet te quispiam, ut comedas de immolatis. nec uxorem\nde filiabus eorum accipias filiis tuis, ne postquam ipsae\nfuerint fornicatae, fornicari faciant et filios tuos in deos suos.\ndeos conflatiles non facies tibi. Et paulo post: Primitias\nfrugum terrae tuae offeres in domum domini dei tui.\nHaec de libro legis, qui Exodus nominatur, colligenda\nexistimaui. nunc eodem modo inspiciamus\nin sequenti Leuitico.\nII. DE LEVITICO. Omnis homo, inquit, ad proximam sanguinis sui non\naccedet, ut reuelet turpitudinem eius. ego dominus. turpitudinem\npatris tui et turpitudinem matris tuae non discooperies:\nmater tua est, non reuelabis turpitudinem eius. turpitudinem\nuxoris patris tui non discooperies: turpitudo enim\npatris tui est. turpitudinem sororis tuae ex patre siue ex\nmatre, quae domi uel foris genita est, non reuelabis. turpitudinem\nfiliae filii tui uel neptis ex filia non reuelabis: quia\nturpitudo tua est. turpitudinem filiae uxoris patris tui, quam\npeperit patri tuo, et est soror tua, non reuelabis. turpitudinem\nsororis patris tui non discooperies: quia caro est patris tui.\nturpitudinem sororis matris tuae non reuelabis, eo quod caro\nsit matris tuae. turpitudinem patrui tui non reuelabis, nec\naccedes ad uxorem eius, quae tibi adfinitate coniungitur.\n\n\n\n\n\n\nturpitudinem matris tuae non reuelabis, quia uxor filii tui est,\nnec discooperies ignominiam eius. turpitudinem uxoris fratris\ntui non reuelabis: quia turpitudo fratris tui est. turpitudinem\nuxoris tuae et filiae eius non reuelabis. filiam filii eius et\nfiliam filiae illius non sumes, ut reueles ignominiam eius: quia\ncaro illius sunt, et talis coitus incestus est. sororem uxoris\ntuae in pelicatum illius non accipies, nec reuelabis turpitudinem\neius adhuc illa uiuente. ad mulierem, quae patitur menstrua,\nnon accedes, nec reuelabis foeditatem eius. cum uxore proximi\ntui non coibis, nec seminis commixtione maculaberis.\nde semine tuo non dabis ut consecretur idolo Moloch, nec\npollues nomen dei tui. ego dominus. cum masculo non commisceberis\ncoitu femineo: quia abominatio est. cum omni\npecore non coibis, nec maculaberis cum eo. mulier non succumbet\niumento, nec miscebitur ei: quia scelus est. nec\npolluamini in omnibus his. Et post aliquantum: Vnusquisque\nmatrem et patrem suum timeat. Et post I uersum:\nNolite conuerti ad idola, nec deos conflatiles faciatis uobis. ego\ndominus deus uester. Et paulo post: Nec remanentes,\ninquit, spicas colliges, neque in uinea tua racemos et grana\ndecidentia congregabis, sed pauperibus et peregrinis carpenda\ndimittes. ego dominus deus uester. non facietis furtum. non\nmentiemini, nec decipiet unusquisque proximum suum. non periurabis\nin nomine meo, nec pollues nomen dei tui. ego sum\ndominus. nec facies calumniam proximo tuo, nec ui opprimes\n\n\n\n\n\n\neum. non morabitur opus mercennarii tui apud te usque in mane,\nnon maledices surdo, nec coram caeco pones offendiculum: sed\ntimebis dominum deum, quia ego sum dominus. non faciesqoud\niniquum est, nec iniuste iudicabis. \\' nec consideres personam\npauperis, nec honores uultum potentis. iuste iudica\nproximo tuo. non eris criminator et susurro in populis. non\nstabis contra sanguinem proximi tui. ego dominus. ne oderis\nfratrem tuum in corde tuo, sed publice argue eum, ne habeas\nsuper illo peccatum. non quaeres ultionem, nec memor eris\niniuriae ciuium tuorum. diliges amicum tuum sicut te ipsum.\nego sum dominus. leges meas custodite. Et paulo post:\nNon comedetis cum sanguine. non augurabimini, nec obseruabitis\nsomnia. neque in rotundum adtondebitis comam, nec\neradicetis barbam. et super mortuo non incidetis carnem\nuestram neque figuras aliquas et stigmata facietis uobis. ego\ndominus. ne prostituas filiam tuam, ne contaminetur terra\net impleatur piaculo. Et post I uersum: Ego dominus..\nne declinetis ad magos, nec ab ariolis aliquid sciscitemini,\nut polluamini per eos. ego dominus deus uester. coram canocapite\nconsurge, et honora personam senis, et time deum\ntuum. ego dominus. si habitauerit aduena in terra uestra\net moratus fuerit inter uos, ne exprobretis ei, sed sit inter\nuos quasi indigena, et diligetis eum quasi uosmet ipsos: fuistis\nenim et uos aduenae in terra Aegypti. ego dominus\n\n\n\n\n\n\ndeusuester. nolite facere aliquid iniquum in iudicio, in regula, in\npondere, in mensura. statera iusta et aequa sint pondera:\niustus modius, aequus sextarius. ego dominus deus uester,\nqui eduxi uos de terra Aegypti. custodite omnia praecepta\nmea et uniuersa iudicia, et facite ea. ego dominus. Locutusque\nest dominus ad Moysen dicens: haec loqueris filiis\nIsrahel: homo de filiis Israhel et de aduenis qui habitant\nin Israhel, si quis dederit de semine suo idolo Moloch, morte\nmoriatur: populus terrae lapidabit eum: et ego ponam faciem\nmeam contra illum succidamque eum de medio populi sui,\neo quod dederit de semine suo Moloch et contaminauerit\nsanctuarium meum et polluerit nomen sanctum meum. quod\nsi neglegens populus terrae et quasi paruipendens imperium\nmeum dimiserit hominem, qui dedit de semine suo Moloch,\nnec uoluerit eum occidere, ponam faciem meam super hominem\nillum et cognationem eius succidamque et ipsum et omnes\nqui consenserunt ei, ut fornicarentur cum Moloch de medio\npopuli sui. anima, quae declinauerit ad magos et ariolos et\nfornicata fuerit cum eis, ponam faciem meam contra eam et\ninterficiam illam de medio populi sui. sanctificamini et estote\nsancti: quia ego dominus deus uester. custodite praecepta\nmea et facite ea. ego dominus qui sanctifico uos. qui maledixerit\npatri suo aut matri, morte moriatur. patri matrique\nmaledixit, sanguis eius sit super eum. si moechatus fuerit\nuir cum uxore alterius et adulterium perpetrauerit cam coniuge\nproximi sui, morte moriantur et moechus et adultera.\nqui dormierit cum nouerca sua et reuelauerit ignominiam\npatris sui, morte moriantur ambo: sanguis eorum sit super\n\n\n\n\neos. si quis dormierit cum nuru sua, uterque moriantur, quia\nscelus operati sunt: sanguis eorum sit super eos. qui dormierit\ncum masculo coitu femineo, uterque operatus est nefas, morte\nmoriantur: sanguis eorum sit super eos. qui supra uxorem\nfiliam duxerit matrem eius, scelus operatus est: uiuus ardebit\ncum eis, nec permanebit tantum nefas in medio uestri. qui\ncum iumento et pecore coierit, morte moriatur: pecus quoque\noccidite. mulier, quae succubuerit cuilibet iumento, simul\ninterficietur cum eo: sanguis eorum sit super eos. qui acceperit\nsororem suam, filiam patris sui uel filiam matris suae,\net uiderit turpitudinem eius, illaque conspexerit fratris ignominiam,\nnefariam rem operati sunt: occidentur in conspectu\npopuli, eo quod turpitudinem suam mutuo reuelauerint, et\nportabunt iniquitatem suam. qui coierit cum muliere in fluxu\nmenstruo et reuelauerit turpitudinem eius, ipsaque aperuerit\nfontem sanguinis sui, interficientur ambo de medio populi sui.\nturpitudinem materterae et amitae tuae non discooperies. qui\nhoc fecerit, ignominiam carnis suae nudauit: portabunt iniquitatem\nsuam ambo. qui coierit cum uxore patrui uel auunculi\nsui et reuelauerit ignominiam cognationis suae, portabunt\nambo peccatum suum: absque liberis morientur. qui duxerit\nuxorem fratris sui, rem facit inlicitam: turpitudinem fratris\nsui reuelauit: absque filiis erunt. Et alio in loco: Vir siue\nmulier, in quibus pythonicus uel diuinationis fuerit spiritus,\nmorte moriantur. lapidibus obruent eos: sanguis eorum sit\nsuper eos. Itemque alio in loco, cum de summo\nsacerdote loqueretur: Virginem, inquit, ducet uxorem:\n\n\n\n\n\n\nuiduam et repudiatam et sordidam atque meretricem non\naccipiet, sed puellam de populo suo: ne commisceat stirpem\ngeneris sui uulgo gentis suae: quia ego dominus qui sanctifico\neum. Et post multa : Homo, qui maledixerit deo suo, portabit\npeccatum suum. et qui blasphemauerit nomen domini, morte\nmoriatur: lapidibus opprimet eum omnis multitudo, siue ille\ncinis siue peregrinus fuerit. qui blasphemauerit nomen domini,\nmorte moriatur. qui percusserit et occiderit hominem,\nmorte moriatur. qui percusserit animal, reddat uicarium, id\nest animam pro anima. qui inrogauerit maculam cuilibet\nciuium suorum, sicut fecit, fiet illi: fracturam pro fractura,\noculum pro oculo, dentem pro dente restituet. qualem inflixerit\nmaculam, talem sustinere cogetur. qui percusserit iumentum,\nreddet aliud. qui percusserit hominem, punietur. aequum\niudicium sit inter uos, siue peregrinus siue ciuis peccauerit: quia\nego sum dominus deus uester. Et post aliquantum: Non\nfacietis uobis idolum et sculptile, nec titulos erigetis, nec\ninsignem lapidem ponetis in terra uestra, ut adoretis eum.\nego enim sum dominus deus uester.\n\nHaec de Leuitico. nunc delibro, cuius nomen est\nNumeri, quae uisa sunt commemoranda ponemus.\nIII. DE NVMERIS. Homo cum mortuus fuerit absque filio, ad filiam eius transibit\nhereditas. si filiam non habuerit, habebit successores\nfratres suos. quod si et fratres non habuerit, dabitis\n\n\n\n\n\n\nhereditatem fratribus patris eius. sin autem nec patruos habuerit,\ndabitur hereditas his qui ei proximi sunt: eritque hoc filiis\nIsrahel sanctum lege perpetua, sicut praecepit dominus Moysi.\nEt post multa: Ad unius testimonium nullus condemnabitur.\nnon accipietis pretium ab eo qui reus est sanguinis.\n\n\nHaec de Numeris inuenimus, quae inspicienda\nputauimus. Deuteronomium deinceps considerabimus.\nIIII. DE DEVTERONOMIO. Nulla erit distantia personarum: ita paruum audietis ut\nmagnum, nec accipietis cuiusquam personam: quia dei iudieium\nest. Et plurimis interpositis, ubi decalogum\nrepetit: Custodite igitur sollicite animas uestras. non uidistis\naliquam similitudinem in die, qua locutus est dominus uobis in\nHoreb de medio ignis: ne forte decepti faciatis uobis sculptam\nsimilitudinem aut imaginem masculi uel feminae, similitudinem\nomnium iumentorum quae sunt super terram uel auium sub\ncaelo uolantium atque reptilium quae mouentur in terra\nsiue piscium qui sub terra morantur in aquis: ne forte oculis\neleuatis ad caelum uideas solem et lunam et omnia astra\ncaeli et errore deceptus adores et colas quae creauit dominus\ndeus tuus in ministerium cunctis gentibus, quae sub caelo\nsunt Et paulo post: Caue, inquit, ne quando obliuiscaris\npacti domini dei tui, quod pepigit tecum, et facias tibi sculptam\nsimilitudinem eorum quae fieri dominus prohibuit: quia\n\n\n\n\n\n\n\n\n\n\ndominus deus tuus ignis consumens est, deus aemulator. Et\nalio loco: Non habebis deos alienos in conspectu meo.\nnon facies tibi sculptile, nec similitudinem omnium, quae in\ncaelo sunt desuper et quae in terra deorsum et quae uersantur\nin aquis sub terra. non adorabis ea et non coles.\nego enim sum dominus deus tuus, deus aemulator, reddens\niniquitatem patrum in filios in tertiam et quartam generationem\nhis qui oderunt me et faciens misericordiam in multa milia\ndiligentibus me et custodientibus praecepta mea. non usurpabis\nnomen domini dei tui frustra: quia non erit inpunitus\nqui super re uana nomen eius adsumpserit. Et post paululum:\nHonora, inquit, patrem tuum et matrem, sicut praecepit\ntibi dominus deus tuus, ut longo uiuas tempore et bene\nsit tibi in terra, quam dominus deus tuus daturus est tibi.\nnon occides. neque moechaberis. furtumque non facies. nec\nloqueris contra proximum tuum falsum testimonium. non concupisces\nuxorem proximi tui, non domum, non agrum, non\nseruum, non ancillam, non bouem, non asinum, et uniuersa\nquae illius sunt Et alibi in eodem libro: Diliges dominum\ndeum tuum ex toto corde tuo et ex tota anima tua et ex tota\nfortitudine tua. Et paulo post: Cum comederis et saturatus\nfueris, caue diligenter, ne obliuiscaris domini, qui eduxit te de\nterra Aegypti de domo seruitutis. dominum deum tuum timebis\net ipsi soli seruies ac per nomen illius iurabis. non ibitis post\ndeos alienos cunctarum gentium, quae in circuitu uestro sunt:\nquoniam deus aemulator dominus deus tuus in medio tui: ne\n\n\n\n\n\n\nquando irascatur furor domini dei tui contra te et auferat te\ndesuper - facie terrae. non temptabis dominum deum tuum.\nItem paulo post, cum de alienigenis loqueretur:\nNeque sociabis cum eis coniugia. filiam tuam non dabis filio\neius, nec filiam illius accipies filio tuo: quia seducet filium.\ntuum, ne sequatur me et ut magis seruiat diis alienis: irasceturque\nfuror domini et delebit te cito. quin potius haec\nfacietis eis: aras eorum subuertite, confringite statuas, lucosque\nsuccidite, et sculptilia conburite. Et post aliquantum:\nSculptilia eorum igne conbures. non concupisces argentum et\naurum, de quibus facta sunt, neque adsumes ex eis tibi quicquam\noffendas, propterea, quia abominatio est domini dei\ntui. nec inferes quippiam ex idolo in domum tuam, ne fias\nanathema, sicut et illud est: quasi spurcitiam detestaberis et\nuelut inquinamentum ac sordes abominationi habebis, quia anathema\nest. Et alio in loco: Obserua et caue, ne quando\nobliuiscaris domini dei tui et neglegas mandata eius atque iudicia\net caerimonias, quas ego praecipio tibi hodie: ne postquam\ncomederis et satiatus fueris, domos pulchras aedificaueris et\nhabitaueris in eis, habuerisque armenta et ouium greges,\nargenti et auri cunctarumque rerum copiam, eleuetur cor\ntuum, et non reminiscaris domini dei tui. Et post paucos\n\n\n\n\n\n\n\n\nuersus : Ad extremum, inquit, misertus est tui, ne diceres\nin corde tuo: fortitudo mea et robur manus meae haec mihi\nomnia praestiterunt, sed recorderis domini dei tui, quod ipse\ntibi uires praebuerit. Et post aliquantum: Vt ipsi comedatis\nac saturemini. cauete, ne forte decipiatur cor uestrum\net recedatis a domino deo seruiatisque diis alienis et adoretis\neos, iratusque dominus claudat caelum. Et post aliquantum:\nSubuertite omnia loca, in quibus coluerunt gentes,\nquas possessuri estis, deos suos super montes excelsos et\ncolles et subter omne lignum frondosum. dissipate aras\neorum et confringite statuas, lucos igne conburite et idola\ncomminuite: disperdite nomina eorum de locis suis. Et\nquibusdam interpositis, cum de alienigenis loqueretur:\nCaue, ne imiteris eas, postquam te fuerint introeunte\nsubuersae, et requiras caerimonias earum, dicens:\nsicut coluerunt gentes istae deos suos, ita et ego colam.\nnon facies similiter domino deo tuo. omnes abominationes,\nquas auersatur dominus, fecerunt diis suis offerentes filios et\nfilias et conburentes igni. quod praecipio tibi, hoc tantum\nfacito domino: nec addas quicquam, nec minuas. Si surrexerit\nin medio tui prophetes aut qui somnium uidisse se dicat et\npraedixerit signum atque portentum et uenerit quod locutus\nest et dixerit tibi: eamus et sequamur deos alienos, quos\nignoras, et seruiamus eis, non audias uerba prophetae illius\naut somniatoris: quia temptat uos dominus deus uester, ut\npalam fiat, utrum diligatis eum, an non, in toto corde et in\n\n\n\n\n\n\ntota anima uestra. dominum deum uestrum sequimini et\nipsum timete: mandata illius custodite et audite uocem eius:\nipsi seruietis et ipsi adhaerebitis. propheta autem ille ant\nfictor somniorum interficietur: quia locutus est, ut uos auerteret\na domino deo uestro, qui eduxit uos de terra Aegypti\net redemit de domo seruitutis: ut errare te faceret de uia,\nquam tibi praeceperat dominus deus tuus: et auferes malum\nde medio tui. si tibi uoluerit persuadere frater tuus, filius\nmatris tuae, aut filius tuus uel filia siue uxor, quae est in\nsinu tuo, aut amicus, quem diligis ut animam tuam, clam\ndicens: eamus et sequamur deos alienos, quos tu ignoras et\npatres tui, cunctarum in circuitu gentium, quae iuxta uel\nprocul sunt ab initio usque ad fines terrae, non adquiescas\nei, neque audias, neque parcat ei oculus tuus, ut miserearis\net occultes eum: sed statim interficies. sit prius manus tua\nsuper eum, et post te omnis populus mittat manum. lapidibus\nobrutus necabitur, quia te uoluit abstrahere a domino deo tuo.\nEt post paululum: Non uos incidetis nec facietis caluitium\nsuper mortuo: quoniam populus sanctus es domino\ndeo tuo. Et alio loco: Si unus, inquit, de fratribus tuis,\nqui moratur intra portas ciuitatis tuae in terra, quam dominus\ndeus tuus daturus est tibi, ad paupertatem uenerit, non obdurabis\ncor tuum, nec contrahes manum : sed aperies eam\npauperi et dabis mutuum, quo eum indigere perspexeris. caue,\nne forte subrepat tibi impia cogitatio et dicas in corde tuo:\nadpropinquat septimus annus remissionis, et auertas oculos\n. a paupere fratre tuo nolens ei quod postulat mutuum commodare,\nne clamet contra te ad dominum et fiat tibi in\n\n\n\n\n\n\npeccatum: sed dabis ei, nec ages quippiam callide in eius\nnecessitatibus subleuandis, ut benedicat tibi dominus deus\ntuus in omni tempore et in cunctis ad quae manum miseris.\nnon deerunt pauperes in terra habitationis tuae: idcirco ego\npraecipio tibi, ut aperias manum fratri tuo egeno et pauperi,\nqui tecum uersantur in terra. Et aliquanto post: Iudices\net magistros constitues in omnibus portis tuis, quas dominus\ndeus tuus dederit tibi, per singulas tribus tuas, ut iudicent\npopulum iusto iudicio nec in alteram partem declinent\nnon accipies personam nec munera: quia munera excaecant\noculos sapientium et mutant uerba iustorum. iuste quod iustum\nest persequeris, ut uiuas et possideas terram, quam dominus\ndeus tuus dederit tibi. Et post pauca: Nec facies tibi\natque constitues statuam, quae odit dominus deus tuus.\nItem post pauca: Cum reperti fuerint apud te intra unam\nportarum tuarum, quas dominus deus tuus dabit tibi, uir aut\nmulier, qui faciant malum in conspectu domini dei tui et\ntransgrediantur pactum illius, ut uadant et seruiant diis alienis\net adorent eos, solem et lunam et omnem militiam caeli,\nquae non praecepi, et hoc tibi fuerit nuntiatum, audiensque\ninquisieris diligenter et uerum esse reppereris et abominatio\nfacta est in Israhel: educes uirum ac mulierem, qui rem\nsceleratissimam perpetrarunt, ad portas ciuitatis tuae, et lapidibus\nobruentur. in ore duorum aut trium testium peribit\nqui interficietur. nemo occidatur uno contra se dicente testimonium.\nmanus testium prima interficiet eum, et manus\n\n\n\n\n\n\nreliqui populi extrema mittetur, ut auferas malum de medio\ntui. Item post aliquantum: Qui autem superbierit nolens\noboedire sacerdotis imperio, qui eo tempore ministrat domino\ndeo tuo, et decreto iudicis, morietur homo ille: et auferes\nmalum de Israhel: cunctusque populus audiens timebit, ut\nnullus deinceps intumescat superbia. Et post quaedam\ninterposita, cum de alienigenis admoneret: Caue,\ninquit, ne imitari uelis abominationes illarum gentium.\nnec inueniatur in te qui lustret filium suum aut filiam ducens\nper ignem, aut qui ariolos sciscitetur et obseruet somnia\natque auguria, ne sit maleficus, ne incantator, nec pythones\nconsulas nec diuinos et quaeras a mortuis ueritatem. omnia\nenim haec abominabitur dominus. Et post abominabitur:\nNon stabit testis unus contra aliquem, quicquid illud peccati\net facinoris fuerit: sed in ore duorum aut trium testium\nstabit omne uerbum. si steterit testis mendax contra hominem\naccusans eum praeuaricationis, stabunt ambo quorum causa\nest ante dominum in conspectu sacerdotum et iudicum, qui\nfuerint in diebus illis: cumque diligentissime perscrutantes\ninuenerint falsum testem dixisse contra fratrem suum mendacium,\nreddent ei sicut fratri suo reddere cogitauit, et\nauferes malum de medio tui: ut audientes ceteri timorem\nhabeant et nequaquam talia audeant facere. non misereberis\neius, sed animam pro anima, oculum pro oculo, dentem\npro dente, manum pro manu, pedem pro pede exiges. Et\n\n\n\n\n\n\nalibi in eodem libro: Si genuerit homo filium contumacem\net proteruum, qui non audiat patris ac matris imperium\net coercitus oboedire contempserit, adprehendent eum\net educent ad seniores ciuitatis illius et ad portam iudicii\ndicentque ad eos: filius noster iste proteruus et contumax\nest, monita nostra audire contempsit, comissationibus uacat\net luxuriae atque conuiuiis, lapidibus eum obruet populus\nciuitatis, et morietur, ut auferatis malum de medio uestri et\nuniuersus Israhel audiens pertimescat. Et post pauca: Non\nuidebis bouem fratris tui aut ouem errantem et praeteribis,\nsed reduces fratri tuo, etiamsi non est propinquus tuus frater\nnec nosti eum, duces in domum tuam, et erunt apud te,\nquamdiu quaerat ea frater tuus, et recipiat. similiter facies de\nasino et uestimento et de omni re fratris tui, quae perierit: si\ninueneris ea, ne neglegas quasi aliena. si uideris asinum fratris\ntui aut bouem cecidisse in uia, non despicies, sed subleuabis cum\neo. non induetur mulier ueste uirili, nec uir utetur ueste feminea:\nabominabilis enim apud dominum est qui facit haec. Item\npost pauca: Cum aedificaueris domum nouam, facies murum\ntecti per circuitum, ne effundatur sanguis in domo tua et sis\nlabente alio et in praeceps ruente. Item paulo post:\nSi duxerit uir uxorem et postea eam odio habuerit quaesieritque\noccasiones quibus dimittat eam obiciens ei nomen pessimum\net dixerit: uxorem hanc accepi et ingressus ad eam\n\n\n\n\n\n+\nnon inueni uirginem, tollent eam pater et mater eiam et\nferent secum signa uirginitatis eius ad seniores urbis, qui in\nporta sunt, et dicet pater: filiam meam dedi huic uxorem,\nquam quia odit, inponit ei nomen pessimum, ut dicat: non\ninueni filiam tuam uirginem: et ecce haec sunt signa uirginitatis\nfiliae meae. expandent uestimentum coram senioribus\nciuitatis: adprehendentque senes urbis illius uirum et uerberabunt\nillum, condemnantes insuper centum siclis argenti,\nquos dabit patri puellae: quoniam diffamauit nomen pessimum\nsuper uirginem Israhel: habebitque eam uxorem et non poterit\ndimittere omni tempore uitae suae. quod si uerum est quod\nobicit et non est in puella inuenta uirginitas, eicient eam\nextra fores domus patris sui et lapidibus obruent uiri cuiuitatis\neius, et morietur: quoniam fecit nefas in Israhel, ut fornicaretur\nin domo patris sui: et auferes malum de medio tui. ai\ndormierit uir cum uxore alterius, uterque morietur, id est\nadulter et adultera: et auferes malum de Israhel si puellam\nuirginem desponderit uir et inuenerit eam aliquis in ciuitate\net concubuerit cum illa, educes utrumque ad portam ciuitatis\nillius, et lapidibus obruentur: puella, quia non clamauit, cum\nesset in ciuitate, uir, quia humiliauit uxorem proximi sui: et\nauferes malum de medio tui. sin autem in agro reppererit uir\npuellam, quae desponsata est, et adprehendens concubuerit cum\nilla, ipse morietur solus: puella nihil patietur, nec est rea\nmortis: quoniam sicut latro consurgit contra fratrem suum\net occidit animam eius, ita et puella perpessa est: sola erat\nin agro, clamauit, et nullus adfuit qui liberaret eam. si inuenerit\nuir puellam uirginem, quae non habet sponsum, et\nadprehendens concubuerit cum ea et res ad iudicium uenerit,\ndabit qui dormiuit cum ea patri puellae centum siclos\n\n\n\n\nargenti et habebit eam uxorem, quia humiliauit eam: non poterit\ndimittere cunctis diebus uitae suae. non accipiet homo uxorem\npatris sui nec reuelabit operimentum eius. Et post paululum:\nNon erit meretrix de filiabus Israhel neque scortator\nde filiis Israhel Et post paululum: Non faenerabis fratri\ntuo ad usuram pecuniam, nec fruges, nec quamlibet aliam\nrem, sed alio. Et post paucos uersus: Cum uoueris\nuotum domino deo tuo, non tardabis reddere: quia requiret\nillud dominus deus tuus et, si moratus fueris, reputabit tibi\nin peccatum. si nolueris polliceri, absque peccato eris: quod\nautem semel est egressum de labiis tuis, obseruabis et facies\nsicut promisisti domino deo tuo et propria uoluntate et ore tuo\nlocutus es. Et paulo post: Non accipies loco pignoris inferiorem\net superiorem molam, quia animam suam adposuit tibi.\nsi deprehensus fuerit homo sollicitans fratrem suum de filiis Israhel\net uendito eo accipiens pretium, interficietur: et auferes\nmalum de medio tui. Et post paucos uersus: Cum repetes,\ninquit, a proximo tuo rem aliquam quam debet tibi, non ingredieris\ndomum eius, ut pignus auferas, sed stabis foris et ille\ntibi proferet quod habuerit. sin autem pauper est, non pernoctabit\napud te pignus, sed statim reddes ei ante solis occasum, ut\ndormiens in uestimento suo benedicat tibi et habeas iustitiam\ncoram domino deo tuo. non negabis mercedem indigentis et\npauperis fratris tui siue aduenae, qui tecum moratur in terra\net intra portas tuas est: sed eadem die reddes ei pretium\nlaboris sui ante solis occasum: quia pauper est et ex eo\n\n\n\n\n\n\nsustentat animam suam: ne clamet contra. te ad dominum,\net reputetur tibi in peccatum. non occidentur patres pro filiis\nnec filii pro patribus, sed unusquisque pro suo peccato morietur.\nEt post paucos uersus: Quando messueris segetem\nin agro tuo et oblitus manipulum reliqueris, . non reuerteris,\nut tollas illum, sed aduenam et pupillum et uiduam auferre\npatieris, ut benedicat tibi dominus deus tuus in omni opere\nmanuum tuarum. si fruges colliges oliuarum, quicquid remanserit\nin arboribus, non reuerteris, ut colligas, sed relinques\naduenae, pupillo et uiduae. si uindemiaueris uineam tuam,\nnon colliges remanentes racemos, sed cedent in usus aduenae,\npupilli et uiduae. memento, quod et tu seruieris in Aegypto,\net idcirco praecipio tibi, ut facias hanc rem. Si fuerit causa\ninter aliquos et interpellauerint iudices, quem iustum esse\nperspexerint, illi iustitiae palmam dabunt, quem impium, condemnabunt\nimpietatis. sin autem qui peccauit dignum uiderint\nplagis, prosternent et coram se facient uerberari. pro mensura\npeccati erit et plagarum modus: ita dumtaxat, ut quadragenarium\nnumerum non excedant, ne foede laceratus ante\noculos tuos abeat frater tuus. E t post paululum: Si habuerint\ninter se iurgium uiri et unus contra alterum rixari\ncoeperint uolensque uxor alterius eruere uirum suum de manu\nfortioris miserit manum et adprehenderit uerenda eius, abscides\nmanum illius nec flecteris super eam ulla misericordia.\nnon habebis in sacculo diuersa pondera, maius et minus: nec\nerit in domo tua modius maior et minor. pondus habebis\n\n\n\n\n\n\niustum et uerum, et modius aequalis et uerus erit tibi. Et\npost pleraque: Maledictus homo, qui facit sculptile et\nconflatile, abominationem domini, opus manuum artificum,\nponetque illud in abscondito. et respondebit omnis populus\net dicet: amen. maledictus qui non honorat patrem suum et\nmatrem. et dicet omnis populus: amen. maledictus qui\ntransfert terminos proximi sui. et dicet omnis populus: amen.\nmaledictus qui errare facit caecum in uia. et dicet omnis\npopulus: amen. maledictus qui peruertit iudicium aduenae,\npupilli et uiduae. et dicet omnis populus: amen. maledictus\nomnis qui dormit cum uxore patris sui et reuelat operimentum\nlectuli eius. et dicet omnis populus: amen. maledictus qui\ndormit cum omni iumento. et dicet omnis populus: amen.\nmaledictus qui dormit cum sorore sua, filia patris sui uel\nmatris suae. et dicet omnis populus: amen. maledictus qui\ndormit cum socru sua. et dicet omnis populus: amen. maledictus\nqui clam percusserit proximum suum. et dicet omnis\npopulus: amen. maledictus qui accipit munera, ut percutiat\nanimam sanguinis innocentis. et dicet omnis populus: amen.\n\nHuc usque de libris Moysi quae uisa sunt ponenda\nposuimus. in his uero quae secuntur et appellantur\nHiesu Naue, Iudicum, Regnorum, Paralipomenon,\nrerum gestarum potius historia legitur quam praecepta\nuiuendi. haec tamen paucissima de libro\nHiesu Naue praetereunda in hocopere non putaui.\nV. DE HIESV NAVE. Reuertimini et ite in tabernacula uestra et in terram possessionis,\nquam tradidit uobis Moyses famulus domini trans\nIordanen: ita dumtaxat, ut custodiatis adtente et opere conpleatis\nmandatum et legem, quam praecepit uobis Moyses\nseruus domini, ut diligatis dominum deum uestrum et ambuletis\nin omnibus uiis eius et obseruetis mandata illius adhaereatisque\nac seruiatis ei in omni corde et in omni anima\nuestra. Et in alio loco: Ne postquam intraueritis, inquit,\nad gentes, quae inter uos futurae sunt, iuretis in nomine deorum\nearum et seruiatis eis et adoretis illos: sed adhaereatis domino\ndeo uestro, quod fecistis usque in diem hanc.\n\nDe libro autem Psalmorum multa ponenda sunt,\nquamuis eadem saepe repetantur: sed habebo\nmodum, quantum potero, ne hoc opus, quod memoria\nmaxime tenendum est, in nimiam longitudinem\npergat.\nVI. DE PSALMIS. In psalmo primo: Beatus uir, qui non abiit in consilio\nimpiorum et in uia peccatorum non stetit et in cathedra derisorum\nnon sedit: sed in lege domini uoluntas eius, et lege eius\nmeditabitur die ac nocte. In psalmo II : Nunc ergo, reges,\n\n\n\n\n\n\nintellegite: erudimini, iudices terrae. seruite domino in timore\net exultate ei cum tremore. adorate pure, ne forte irascatur,\net pereatis de tua. cum exarserit post paululum furor eius,\nbeati omnes qui sperant in eum. In psalmo IIII : Filii uiri,\nusquequo, incliti mei, ignominiose diligitis uanitatem quaerentes\nmendacium? Et paulo post: Irascimini et nolite peccare:\nloquimini in cordibus uestris super cubilia uestra et tacete.\nsacrificate sacrificium iustitiae et confidite in domino. In\npsalmo V: Quoniam non es deus uolens iniquitatem tu.\nnec habitabit iuxta te malignus: non stabunt iniqui in conspectu\noculorum tuorum. odisti omnes operantes iniquitatem,\nperdes loquentes mendacium. uirum sanguinum et dolosum\nabominabitur dominus. In psalmo XIIII: Domine, quis\nperegrinabitur in tentorio tuo? et quis habitabit in monte\nsancto tuo ? qui ingreditur sine macula et operatur iustitiam\nloquiturque ueritatem in corde suo, qui non est facilis in\nlingua sua neque fecit amico suo malum et obprobrium non\nsustinuit super uicino suo. despicitur oculis eius inprobus,\ntimentes autem dominum glorificat. iurat, ut se adfligat, et\nnon mutat. pecuniam suam non dedit ad usuram et munera\naduersus innoxium non accepit. qui facit haec non mouebitur\nin aeternum. In psalmo XXIII: Quis ascendet in montem\ndomini? aut quis stabit in loco sancto eius? innocens manibus\net mundo corde, qui non exaltauit frustra animam suam et\nnon iurauit dolose. accipiet benedictionem a domino et\n\n\n\n\n\n\niustitiam a deo salutari suo. In psalmo XXVI: Dominus lux\nmea et salutare meum, quem timebo? dominus fortitudo\nuitae meae, quem formidabo? Et post IIII uersus: Si steterint\naduersum me castra, non timebit cor meum. si surrexerit\ncontra me bellum, in hoc ego confidam. unum petii\na domino, hoc requiram, ut habitem in domo domini omnibus\ndiebus uitae meae: ut uideam pulchritudinem domini et adtendam\ntemplum eius. Et alio loco: Tibi dixit cor meum:\nquaesiui uultum eius: faciem tuam, domine, requiram. Et\npostea: Expecta dominum, confortare, et roboretur cor tuum,\net sustine dominum. In psalmo XXVII: Ne tradas me cum\nimpiis et eum operantibus iniquitatem: qui locuntur pacem\ncum amicis suis, et est malum in corde eorum. In psalmo\nXXX: Confortamini, et roboretur cor uestrum, omnes qui expectatis\ndominum. In psalmo XXXI: Nolite fieri sicut equus\net mulus, in quibus non est intellegentia. in camo et freno\nmaxillas eorum constringe, qui non adproximant ad te. multi\ndolores impii, confidentem autem in domino misericordia\ncircumdabit laetamini in domino et exultate, iusti, et gaudete,\nomnes recti corde. In psalmo XXXII: Laudate, iusti, dominum:\nrectos decet laudatio. Et alio loco: Beata gens\ncuius dominus deus eius, populus quem elegit dominus in\nhereditatem sibi. In psalmo XXXIII: Benedicam domino\nin omni tempore: semper laus eius in ore meo. in domino\n\n\n\n\n\n\nlaudabitur anima mea: audiant mites et laetentur. magnificate\ndominum mecum et exaltemus nomen eius pariter.\nEt post paucos uersus: Gustate et uidete, quia bonus\ndominus: beatus uir, qui sperat in eo. timete dominum, sancti\neius: quoniam non est inopia timentibus eum. leones indiguerunt\net esurierunt, quaerentibus autem dominum non\ndeerit omne bonum. uenite, filii, audite me: timorem domini\ndocebo uos. quis est uir qui uelit uitam, diligens uidere dies\nbonos? custodi linguam tuam a malo et labia tua, ne loquantur\ndolum. recede a malo et fac bonum: quaere pacem et persequere\neam. Et post septem uersus: Iuxta est dominus\ncontritis corde et confractos spiritu saluabit. In p salmo\nXXXVI: Noli contendere cum malignis, neque aemuleris facientes\niniquitatem. quoniam sicut herba uelociter conterentur\net sicut holus uiride marcescent. spera in domino et fac\nbonum, peregrinare in terra et pascere fide. et delectare in\ndomino, et dabit tibi petitiones cordis tui. uolue super dominum\nuiam tuam et confide in eo, et ipse faciet. et educet\nsicut lumen iustitiam tuam, et iudicium tuum sicut meridiem.\ntace domino et expecta eum: nolui contendere adersus eum\nqui proficit in uia sua, aduersus uirum qui facit quae cogitat.\ndimitte iram et relinque furorem: noli contendere, ut male\nfacias. quoniam qui male faciunt interibunt, expectantes\nautem dominum ipsi hereditabunt terram. adhuc enim modicum,\net non erit impius: et cogitabis de loco eius, et non\nsubsistet. mites autem hereditabunt terram et delectabuntur\n\n\n\n\n\n\nin multitudine pacis. Et paulo post: Melius est paruum\niusto quam diuitiae impiorum multae. quia brachia impiorum\nconfringentur: subleuat autem iustos dominus. Et aliquanto\npost: Recede a malo et fac bonum. Et alibi: Expecta dominum\net custodi uiam eius: et exaltabit te, ut possideas\nterram. custodi simplicitatem et uide rectum: quia erit ad\nextremum uiro pax. In psalmo XXXVIIII: Beatus uir, qui\nposuit dominum confidentiam suam et non est auersus ad\nsuperbias pompasque mendacii. In psalmo XLIII: In domino\ngaudebimus tota die et in nomine tuo in aeternum confitebimur.\nEt paulo post: Omnia haec uenerunt super nos,\net non sumus obliti tui, nec mentiti fuimus in pacto tuo.\nnon est conuersum retro cor nostrum, nec declinauerunt gressus\nnostri a semita tua. quoniam deiecisti nos in loco draconum\net operuisti nos umbra mortis. si obliti sumus nominis dei\nnostri et expandimus manus nostras ad deum alienum, numquid\nnon deus inuestigabit istud ? ipse enim nouit cogitationes .\ncordis. quoniam propter te mortificati sumus tota die, reputati\nsumus ut grex occisionis. In psalmo XLVI: Canite\ndeo, canite: canite regi nostro, canite. quia rex uniuersae\nterrae deus, canite erudite. In psalmo XLVIIII: Immola\ndeo laudem et redde altissimo uota tua. et inuoca me in\ndie tribulationis: liberabo te, et glorificabis me. impio autem\ndixit deus: quid tibi est cum narratione praeceptorum meorum\net ut sumas pactum meum in ore tuo? qui odisti disciplinam\n\n\n\n\n\n\n\n\n\n\net proiecisti uerba mea post te. si uidebas furem, consentiebas\nei: et cum adulteris erat pars tua. os tuum dimisisti ad\nmalitiam, et lingua tua concinnauit dolum. sedens aduersus\nfratrem tuum loquebaris, et aduersus filium matris tuae\nfabricabaris obprobrium. haec fecisti, et tacui: existimasti\nfuturum me similem tui: arguam te et proponam ante oculos\ntuos. intellegite hoc, qui obliuiscimini deum, ne forte capiam\net non sit qui liberet. qui immolat confessionem, glorificat\nme: et qui ordinate ambulat, ostendam ei salutare dei. In\npsalmo L: Ab iniquitate mea et a peccato meo munda me.\nquoniam iniquitatem meam ego agnoui et peccatum meum\ncontra me est semper. Et alibi: Sacrificium deo spiritus\ncontribulatus: cor contritum et humiliatum deus non despicies.\nIn psalmo LI: Quid gloriaris in malitia, potens? misericordia\ndei tota est die. insidias cogitat lingua tua, quasi\nnouacula acuta faciens dolum. dilexisti malum magis quam\nbonum, mendacium magis quam loqui iustitiam. dilexisti\nomnia uerba ad deuorandum, lingua dolosa. sed deus destruet\nte in sempiternum: terrebit et euellet te de tabernaculo\net eradicabit te de terra uiuentium. uidebunt iusti\net timebunt et super eum ridebunt: ecce uir, qui non posuit\ndeum fortitudinem suam, sed sperauit in multitudine diuitiarum\nsuarum: confortatus est in insidiis suis. ego autem\nsicut oliua uirens in domo dei, speraui in misericordia dei\n\n\n\n\n\n\nin saeculum sempiternum. confitebor tibi in saeculum, quoniam\nfecisti: et expectabo nomen tuum, quoniam bonum in\nconspectu sanctorum tuorum. In psalmo LXI: Sperate in\neo omni tempore, populi, effundite coram illo cor uestrum:\ndeus spes nostra est uerumtamen uanitas filii Adam, mendacium\nfilii uiri: in stateris dolosis fraudulenter agunt simul.\nnolite confidere in calumnia, et in rapina ne frustremini.\ndiuitiae si affluxerint, ne adponatis cor. In psalmo LXIII:\nLaetabitur iustus in domino et sperabit in eo. In psalmo\nLXVIII: Quia propter te portaui obprobrium: operuerit confusio\nfaciem meam. alienus factus sum fratribus meis et\nperegrinus filiis matris meae. quia zelus domus tuae comedit\nme, et obprobrium exprobrantium tibi cecidit super me. et\nfleui in ieiunio animam meam, et factum est in obprobrium\nmihi. et posui uestimentum meum saccum, et factus sum\nillis in parabolam. contra me loquebantur qui sedebant in\nporta et cantabant bibentes uinum. Et aliquanto post:\nLaudabo nomen dei in cantico et magnificabo eum in confessione.\net placebit domino super uitulum nouellum, cornua\nefferentem et ungulas. uidentes mansueti laetabuntur. qui\\'\nquaeritis dominum, uiuet anima uestra. quoniam exaudiuit\npauperes dominus. In psalmo LXXII: Quia ecce qui elongant\nse a te, peribunt: perdidisti omnem fornicantem a te. mihi\nautem adpropinquare deo bonum est: posui in domino deo\nspem meam, ut narrem omnes adnuntiationes tuas. In psalmo\nLXXV: Vouete et reddite domino deo uestro: omnes qui\n\n\n\n\n\n\n\n\nin circuitu eius sunt offerent dona terribili, auferenti spiritum\nducum, terribili regibus terrae. In psalmo LXXVII: Ausculta,\npopulus meus, legem meam: inclinate aurem uestram\nad uerba oris mei. aperiam in parabola os meum, loquar\naenigmata antiqua. Et alio loco: Et narrabunt filiis suis, ut\nponant in deo spem suam et non obliuiscantur cogitationum\neius et mandata eius custodiant. In psalmo LXXX: Laudate\ndeum fortitudinem nostram, iubilate deo Iacob. Et aloio loco;\nIsrahel, si audieris me: non sit in te deus alienus, et non\nadores deum peregrinum. ego sum dominus deus tuus. In\npsalmo LXXXI: Vsquequo iudicatis iniquitatem et facies\nimpiorum suscipitis ? iudicate pauperi et pupillo, egeno et\ninopi iustificate. In psalmo LXXXIII: Beati qui habitant\nin domo tua, adhuc laudabunt te. beatus homo, cuius fortitudo\nest in te, semitae in corde eius: transeuntes in ualle\nfletus fontem ponent eam. benedictionem quoque amicietur\ndoctor: ibunt de fortitudine in fortitudinem, parebunt apud\ndeum in Sion. Et paulo post: Quoniam melior est dies in\natriis tuis super milia. elegi abiectus esse in domo dei mei\nmagis quam habitare in tabernaculis impietatis. In psalmo\nXCI: Bonum est confiteri domino, et psallere nomini tuo, altissime.\nIn psalmo XCIII: Intellegite, stulti in populo: et\ninsipientes, aliquando discite. Et paulo post: Beatus uir,\nquem erudieris, domine, et de lege tua docueris eum. ut\nquiescat diebus adflictionis, donec fodiatur impio interitus. In\n\n\n\n\n\n\npsalmo XCIIII: Venite, adoremus et curuemur, flectamus\ngenua ante faciem domini factoris nostri. Et post II uersus:\nHodie si uocem eius audieritis, nolite indurare corda uestra:\nsicut in contradictione, sicut in die temptationis in deserto.\nIn psalmo XCV: Cantate domino canticum nouum, cantate\ndomino, omnis terra. cantate domino, benedicite nomini eius,\nadnuntiate de die in diem salutare eius. narrate in gentibus\ngloriam eius, in uniuersis populis mirabilia eius. Et post VI\nuersus: Adferte domino, familiae populorum, adferte domino\ngloriam et fortitudinem. adferte domino gloriam nomini eius,\nleuate munera et introite in atria eius. adorate dominum in\ndecore sanctuarii. In psalmo XCVI: Qui diligitis dominum,\nodite malum. Et post III uersus: Laetamini, iusti, in domino\net confitemini memoriae sanctae eius. In psalmo\nXCVII: Iubilate domino, omnis terra: uociferamini et laudate\net canite. In psalmo XCVIII: Exaltate dominum deum\nnostrum et adorate scabellum pedum eius, quia sanctus est.\nIn psalmo XCVIIII: Iubilate domino, omnis terra, seruite\ndomino in laetitia. ingredimini coram eo in laude. scitote\nquoniam dominus ipse est deus: ipse fecit nos, et ipsius\nsumus. Et post I uersum: Ingredimini portas eius in gratiarum\nactione, atria eius in laude: confitemini ei. In psalmo\nC: Deambulabo in simplicitate cordis mei in medio domus\nmeae. non ponebam coram oculis meis uerbum Belial. facientem\ndeclinationes odiui, nec adhaesit mihi. cor prauum\n\n\n\n\n\n\nrecedet a me: malum nesciebam. loquentem in abscondito contra\nproximum suum, hunc interficiam. superbum oculis et altum\ncorde, cum hoc esse non potero. oculi mei ad fideles\nterrae, ut habitent mecum: ambulans in uia simpliciter, hic\nministrabat mihi. non habitabit in medio domus meae faciens\ndolum: loquens mendacium non placebit in conspectu oculorum\nmeorum. mane perdam omnes impios terrae, ut interficiam\nde ciuitate domini uniuersos qui operantur iniquitatem. In\npsalmo CII: Misericordia autem domini ab aeterno et usque\nin aeternum super timentes eum. et iustitia eius super\nfilios filiorum his qui custodiunt pactum eius et recordantur\npraeceptorum eius ad facienda ea. In psalmo CIIII: Confitemini\ndomino et inuocate nomen eius: notas facite populis\ncogitationes eius. canite ei et psallite illi: loquimini in uniuersis\nmirabilibus eius. exultate in nomine sancto eius:\nlaetetur cor quaerentium dominum. quaerite dominum et\nuirtutem eius, quaerite faciem eius iugiter. recordamini mirabilium\neius, quae fecit, signorum et iudiciorum oris eius.\nIn psalmo CVII: Paratum cor meum, deus: cantabo et\npsallam: sed et gloria mea. consurge, psalterium et cithara,\nconsurgam mane. confitebor tibi in populis, domine, cantabo\nte in nationibus. In psalmo CX: Confitebor tibi, domine, in\ntoto corde meo, in consilio iustorum et congregatione. Et alio\nloco: Principium sapientiae timor domini: doctrina bona\ncunctis qui faciunt eam: laus eius perseuerans iugiter. In\n\n\n\n\n\n\npsalmo CXI: Beatus uir, qui timet dominum: in mandatis\neius uolet nimis. Et post V uersus: Bonus uir clemens et\nfaenerans, dispensabit uerba sua in iudicio: quia in aeternum\nnon commouebitur. in memoria sempiterna erit iustus: ab\nauditu malo non timebit. paratum cor eius confidens in domino:\nfirmum cor eius non timebit, donec aspiciat in hostibus\nsuis. dispersit, dedit pauperibus: iustitia eius permanet in\naeternum, cornu eius exaltabitur in gloria. impius uidebit et\nirascetur, dentibus suis frendet et tabescet: desiderium impiorum\nperibit. In psalmo CXII: Laudate, serui, dominum,\nlaudate nomen domini. sit nomen domini benedictum a modo\net usque in aeternum. ab ortu solis usque ad occasum eius\nlaudabile nomen domini. In psalmo CXIII: Idola gentium\nargentum et aurum, opus manuum hominum. os habent et\nnon loquentur, oculos habent et non uidebunt, aures habent\net non audient, et cetera. Et paulo post: Similes illis\nfiant qui faciunt ea, omnes qui confidunt in eis. Israhel confidit\nin domino: auxiliator et protector eorum est. domus\nAaron confidit in domino: auxiliator et protector eorum est.\ntimentes autem dominum confidunt in domino: auxiliator et\nprotector eorum est. In psalmo CXV: Credidi propter quod\nlocutus sum, ego adflictus sum nimis. Et post II uersus:\nQuid reddam domino pro omnibus quae retribuit mihi? calicem\nsalutaris accipiam et nomen domini inuocabo. gloriosa in\nconspectu domini mors sanctorum eius. Et post III uersus:\n\n\n\n\n\n\nTibi immolabo hostiam laudis et in nomine domini inuocabo.\nuota mea domino reddam in conspectu omnis populi eius: in\natriis domus domini, in medio tui, Hierusalem. In psalmo\nCXVI: Laudate dominum, omnes gentes: conlaudate eum,\nuniuersi populi. In psalmo CXVII: Confitemini domino,\nquoniam bonus, quoniam in aeternum misericordia eius. dicat\nnunc Israhel, quoniam in aeternum misericordia eius. dicat\ndomus Aaron, quoniam in aeternum misericordia eius. dicant\nqui timent dominum, quoniam in aeternum misericordia eius.\ncum tribularer, inuocaui dominum, et exaudiuit me in latitudine\ndominus. Et post V uersus: Melius est sperare in domino\nquam sperare in homine. melius est sperare in domino\nquam sperare in principibus. Et post VIII uersus: Fortitudo\nmea et laus mea dominus, et factus est mihi in salutem.\nuox laudis et salutis in tabernaculis iustorum. In psalmo\nCXVIII: Beati inmaculati in uia, qui ambulant in lege domini.\nbeati qui custodiunt testimonia eius, in toto corde requirunt\neum. Et alio loco: Et ambulabo in spatioso, quia\npraecepta tua quaesiui. et loquar in testimoniis tuis coram\nregibus, et non confundar. et delectabor in mandatis tuis,\nquae dilexi. et leuabo manus meas ad mandata tua, quae\ndilexi: et loquar in praeceptis tuis. Et post IIII uersus:\nA lege tua non declinaui. recordatus sum iudiciorum tuorum\na saeculo, domine, et consolatus sum. horror obtinuit me ab\nimpiis, qui dereliquerunt legem tuam. carmina erant mihi\n\n\n\n\n\n\npraecepta tua, in domo peregrinationis meae. recordatus sum\nin nocte nominis tui, domine, et custodiui legem tuam. hoc\niactum est mihi, qui praecepta tua custodiui. pars mea,\ndomine, dixi, ut custodiam uerbum tuum. deprecatus sum\nuultum tuum in toto corde: miserere mei secundum eloquium\ntuum. recogitaui uias meas et conuerti pedes meos ad testimonia\ntua. festinaui et non neglexi custodire mandata tua.\nfunes impiorum implicauerunt me: legem tuam non sum oblitus.\nmedio noctis surgam ad confitendum tibi, super iustitiam\niustificationis tuae. particeps ego sum omnium timentium te\net custodientium praecepta tua. Et post paucos uersus:\nEgo autem in toto corde seruabam praecepta tua. incrassatum\nest uelut adeps cor meum, et ego in lege tua meditabar.\nbonum mihi quia adflictus sum, ut discerem praecepta tua.\nmelior mihi est ler oris tui super milia auri et argenti. Et\npost paucos uersus: Quia lex tua delectatio mea. Et\npost paululum: Ego autem loquar in praeceptis tuis. Item\npaulo post: Praecepta tua non sum oblitus. Et post II\nuersus: Foderunt mihi superbi foueas, quae non erant iuxta\nlegem tuam. Et post II uersus: Paulo minus consumpserunt\nme in terra: ego autem non dimisi praecepta tua. Et\npost VII uersus: Nisi quod lex tua delectatio mea, forte\nperissem in pressura mea. in sempiternum non obliuiscar\npraeceptorum tuorum: quia per ipsa uiuificasti me. tuus ego\n\n\n\n\n\n\nsum, salua me: quoniam praecepta tua quaesiui. me expectauerunt\nimpii, ut perderent me: testimonium tuum considerabo.\nomni consummationi uidi finem: latum. mandatum tuum\nnimis. quam dilexi legem tuam! tota die haec meditatio mea.\nEt paulo post: Ab omni semita mala prohibui pedes meos,\nut custodirem uerba tua. a iudiciis tuis non recessi, quia tu\ninluminasti me. quam dulce gutturi meo eloquium tuum!\nsuper mel ori meo. praecepta tua considerabam: propterea\nodiui omnem semitam mendacii. lucerna pedi meo uerbum\ntuum et lux semitae meae. Et postV uersus: Anima mea\nin manu mea semper, et legis tuae non sum oblitus. posuerunt\nimpii laqueum mihi, et a praeceptis tuis non aberraui.\nhereditas mea testimonia tua in sempiternum: quia gaudium\ncordis mei sunt. inclinaui cor meum, ut facerem iustitias\ntuas propter aeternam retributionem. tumultuosos odiui et\nlegem tuam dilexi. protectio mea et scutum meum tu es:\nuerbum tuum expectaui. recedite a me, maligni, et custodiam\nmandata dei mei. Et post VII uersus: Quasi scoriam conputasti\nomnes impios terrae: propterea dilexi testimonia tua.\nhorripilauit a timore tuo caro mea, et iudicia tua timui. feci\niudicium et iustitiam, ne derelinquas me his qui calumniantur\nme. Et post paucos uersus: Propterea dilexi mandata\ntua super aurum et topazium. propterea in uniuersa praecepta\ntua direxi: omnem semitam mendacii odio habui. mirabilia\ntestimonia tua: idcirco custodiuit ea anima mea. Et\n\n\n\n\n\n\npost II uersus: Os meum aperui et respiraui: quia mandata\ntua desiderabam. Et alio loco: Consumpsit me zelus meus,\nquia obliti sunt uerborum tuorum hostes mei. probatus sermo\ntuus nimis, et seruus tuus dilexit illum. paruulus ego sum\net contemptibilis, sed praecepta tua non sum oblitus. Et post\nIII uersus: Mandata tua uoluntas mea. Et paulo post:\nVide adflictionem meam et eripe me: quia legis tuae non sum\noblitus. Et post VI uersus: Multi qui persecuntur me et\nadfligunt me: a testimoniis tuis non declinaui. uidi praeuaricatores\ntuos et maerebam: quia uerbum tuum non custodierunt.\nuide quoniam praecepta tua dilexi, domine: iuxta\nmisericordiam tuam uiuifica me. Et post IIII uersus:\nGaudens ego sum in eloquio tuo sicut qui inuenit spolia\nmulta. mendacium odio habui et detestatus sum: legem\nautem tuam dilexi. septies in die laudaui te super iudiciis\niustitiae tuae. pax multa diligentibus legem tuam, et non\nest illis scandalum. expectabam salutare tuum, domine, et\nmandata tua feci. custodiuit anima mea testimonia tua et\ndilexit ea nimis. custodiui praecepta tua et testimonia tua,\nquia omnes uiae meae in conspectu tuo. Et post VIII uersus:\nSit manus tua auxiliatrix mea: quia praecepta tua elegi.\ndesideraui salutare tuum, domine, et lex tua uoluntas mea.\nEt post II uersus: Erraui quasi ouis perdita: quaere seruum\ntuum, quia mandatorum tuorum non sum oblitus. In psalmo\nCXVIIII: Ego pacifica loquebar, et illi debellabant ea.\n\n\n\n\n\n\nIn psalmo CXXI: Rogate pacem Hierusalem: sit bene his\nqui diligunt ea. Et post II uersus: Propter fratres meos\net amicos meos loquar pacem tibi. propter domum domini\ndei nostri quaeram bona tibi. In psalmo CXXII: Ad te\nleuaui oculos meos, qui habitas in caelis. ecce sicut oculi\nseruorum ad manus dominorum suorum, sicut oculi ancillae\nad manus dominae suae, sic oculi nostri ad dominum deum\nnostrum, donec misereatur nostri. In psalmo CXXIIII: Qui\nconfidunt in domino quasi mons Sion: inmobilis in aeternum\nhabitabilis in Hierusalem. In psalmo CXXVII: Beatus omnis\nqui timet dominum, qui ambulat in uiis eius. In psalmo\nCXXVIIII: Sustinui dominum, sustinuit anima mea et uerbum\neius expectaui. In psalmo CXXX: Domine, non est exaltatum\ncor meum, neque elati sunt oculi mei: et non ambulaui in\nmagnis et in mirabilibus super me. si non praeposui et silere\nfeci animam meam, sicut ablactatus ad matrem suam, ita\nablactata ad me anima mea. expecta, Israhel, dominum, a\nmodo et usque in aeternum. In psalmo CXXXII: Ecce\nquam bonum et quam decorum habitare fratres in unum.\nIn psalmo CXXXIII: Ecce benedicite dominum, omnes serui\ndomini. qui statis in domo domini in noctibus. leuate manus\nuestras in sanctum et benedicite dominum. In psalmo\nCXXXIIII: Laudate nomen domini: laudate, serui, dominum.\nqui statis in domo domini, in atriis domus dei nostri. laudate\n\n\n\n\n\n\ndominum, quoniam bonus dominus: cantate nomini eius, quoniam\ndecens. Et paulo post: Idola gentium argentum et\naurum, opera manuum hominum. os habent et non loquentur,\noculos habent et non uidebunt, et cetera. Et post pauca:\nSimiles illis fiant qui faciunt ea, omnes. qui confidunt in eis.\ndomus Israhel, benedicite domino: domus Aaron, benedicite\ndomino: timentes dominum, benedicite domino. In psalmo\nCXXXV: Confitemini domino, quoniam bonus, quoniam in\naeternum misericordia eius. confitemini deo deorum, quoniam\nin aeternum misericordia eius. confitemini domino dominorum,\nquoniam in aeternum misericordia eius. Et in fine psalmi:\nConfitemini deo caeli, quoniam in aeternum misericordia eius.\nIn psalmo CXXXVI: Si oblitus fuero tui, Hierusalem, in\nobliuione sit dextera mea. adhaereat lingua mea gutturi meo,\nsi non recordatus fuero tui, Hierusalem, si non praeposuero\nHierusalem in principio laetitiae meae. In psalmo CXXXVIII:\nNonne odientes te, domine, odiui et contra aduersarios tuos\ndistabui? perfecto odio oderam illos, inimici facti sunt mihi.\nIn psalmo CXXXVIIII: Ne des, domine, desideria impii:\nscelera eius ne effundantur, et eleuentur. Et post IIII uersus:\nVir linguosus non dirigetur in terra. In psalmo CXL:\nCorripiat me iustus in misericordia et arguat me: oleum\namaritudinis non inpinguet caput meum. Et post V uersus:\nQuoniam ad te, domine, domine, oculi mei: in te speraui, ne\n\n\n\n\n\n\neuacues animam meam. In psalmo CXLI: Voce mea ad\ndominum clamaui, uoce mea ad dominum deprecatus sum.\neffundam in conspectu eius eloquium meum, tribulationem\nmeam coram illo adnuntiabo. Et post VII uersus: Clamaui\nad te, domine, dixi: tu es spes mea, pars mea in terra uiuentium.\nIn psalmo CXXI: Meditabar in omnia opera tua, facta\nmanuum tuarum loquebar. expandi manus meas ad te: anima\nmea quasi terra sitiens ad te. Et post III uersus: Fac me\naudire mane misericordiam tuam, quoniam in te confido.\nnotam fac mihi uiam, in qua ambulo,\\' quoniam ad te leuaui\nanimam meam. libera me de inimicis meis, domine: ad te\nprotectus sum. In psalmo CXLIII: Libera me et erue me\nde manu filiorum alienorum, quorum os locutum est uanitatem,\net dextera eorum dextera mendacii. ut sint filii nostri quasi\nplantatio crescens in adulescentia sua. filiae nostrae quasi\nanguli ornati ad similitudinem templi. promtuaria nostra\nplena et supereffundentia ex hoc in illud. pecora nostra in\nmilibus et innumerabilia in compitis nostris: tauri nostri\npingues. non est interruptio, et non est egressus, et non est\nululatus in plateis nostris. beatus populus, cuius talia sunt,\nbeatus populus, cuius dominus deus suus. In psalmo\nCXLIIII: Exaltabo te, domine, deus meus, rex, et benedicam\nnomini tuo in aeternum et ultra. in omni die benedicam tibi\net laudabo nomen tuum in sempiternum iugiter. Et post II\nuersus: Generatio ad generationem laudabit opera tua, et\nfortitudines tuas adnuntiabunt. decorem gloriae magnitudinis\n\n\n\n\n\n\ntuae et uerba mirabilium tuorum loquar. et fortitudinem\nhorribilium tuorum loquentur et magnitudines tuas narrabunt.\nmemoriam multae bonitatis tuae loquentur et iustitias tuas\nlaudabunt. Et post IIII uersus: Et sancti tui benedicent\ntibi. gloriam regni tui dicent et fortitudines tuas loquentur.\nut ostendant filiis hominum fortitudines eius et gloriam decoris\nregni eius. Et paulo post: Iuxta est dominus omnibus qui\ninuocant eum, omnibus qui inuocant eum in ueritate. placitum\ntimentium se faciet et clamorem eorum audiet et saluabit\neos. custodit dominus omnes diligentes se, et uniuersos impios\nconteret. laudem domini loquetur os meum, et benedicet\nomnis caro nomini sancto eius in aeternum et iugiter. In\npsalmo CXLV: Lauda, anima mea, dominum: laudabo dominum\nin uita mea, cantabo deo meo, quamdiu sum. nolite\nconfidere in principibus, in filio hominis, cui non est salus.\nEt post II uersus: Beatus cuius deus Iacob auxiliator eius,\nspes eius in domino deo suo. In psalmo CXIVI: Laudate\ndominum, quoniam bonum est canticum dei nostri, quoniam\ndecorum est pulchra laudatio. Et post VII uersus: Suscipiens\nmansuetos dominus, humilians impios usque ad terram.\ncanite domino in confessione, canite deo nostro. Et post VII\nuersus: Non est in fortitudine equi uoluntas eius, neque in\ntibiis uiri placebitur ei. placebitur domino in his qui timent\n\n\n\n\n\n\neum et expectant misericordiam eius. In psalmo CXLVIII:\nReges terrae et omnes populi, principes et uniuersi iudices\nterrae, iuuenes et uirgines, senes cum pueris laudent nomen\ndomini. In psalmo CXLVIIII: Cantate domino canticum\nnouum: laus eius in congregatione sanctorum. laetetur Israhel\nin factore suo, filii Sion exultent in rege suo. Et post III\nuersus: Exaltabit mansuetos in Iesu. exultabunt sancti in\ngloria. laudabunt in cubilibus suis. exaltationes dei in gutture\neorum. In psalmo CL: Laudate dominum in sancto eius,\nlaudate eum in fortitudine potentiae eius. laudate eum in\nfortitudinibus eius, laudate eum iuxta multitudinem magnificentiae\nsuae. Et in fine psalmi: Omne quod spirat laudet\ndominum.\n\nHaec de libro Psalmorum collegimus, in quibus\nsuam quisque uitam, si proficere affectat, inspiciat.\nubi lectorem admonemus, ut ea quae de\nPsalmis posui tamquam unum psalmum contextim\nlegat, tacitis uerbis meis, quae ad hoc interposui,\n- ut si uoluerit inspiciat, ubi sit scriptum quod\nposui, id est quoto uel in quo loco eiusdem psalmi.\nhis enim praetermissis qui lectione continuata inspexerit\nsola uerba Psalmorum multo iocundius\net ob hoc utilius ex diuinis afficietur eloquiis.\nNunc de libris Salomonis quae uidebuntur huic\noperi necessaria colligemus: ac primum de Prouerbiis,\nqui liber si bene intellegatur, ad mores\npios informandos paene totus ualebit. sed ea quae\n\n\n\n\n\n\n- obscura sunt praetermitto: habeant ea quibus\nexerceantur lectores dilectoresque spiritalium\nlitterarum: nos in hoc opere statuimus ilia ponere\nquae ad agendam uitam facile intellecta referantur.\nquamuis multis uideri possim apertissima\npraetermisisse: nonnullaque hinc potius clausa\nsunt, unde putantur esse perspicua. quid enim\ntam clarum uidetur et quid tam inepte fit, si ad\nproprietatem uelis accipere, quod ibi scriptum\nest: ab aqua aliena abstine te et de fonte alieno ne biberis?\n. aut quid ualet ad mores corrigendos, nisi intellectus\nillic altior requiratur, quod dictum est:\npaupertas uirum humiliat, manus autem fortium locupletat?\ncum et non esse pauperem et esse manibus fortem\nnon sit in bonorum hominum potestate et multis\nprouenerit pessimis, et hoc prouerbium male intellectum\npossit prouocare pauperes fortes, ut\nrapinis se existiment debere ditescere. quis non\nautem rideat, si proprie positum putauerit quod\nibi legitur: non enim nascuntur filii malignis? omnia \\'\nergo talia relinquemus, et ea quibus suadetur aliquid\naliquanto diutius, cum id quod suadetur atque\npraecipitur non sit obscurum et id potius sit\nponendum in hoc Speculo, ubi se illi inspiciant\nquibus iam persuasum est bene ac laudabiliter -\n\n\n\n\n\n\n\n\n\n\nuiuere, sed, ut hoc faciant, quae sibi optanda\natque obseruanda sint quaerunt. haec itaque de\nProuerbiis Salomonis ponenda credidimu\\'s.\nVII. DE PROVERBIIS. Timor domini principium scientiae. sapientiam atque doctrinam\nstulti despiciunt. audi, fili mi, disciplinam patris tui\net ne dimittas legem matris tuae. Et post uersus XIIII,\ncum de homicidis loqueretur: Ipsi, inquit, contra\nsanguinem suum insidiantur et moliuntur fraudes contra animas\nsuas. sic semitae omnis auari animas possidentium\nrapiunt. Item post IIII uersus: Vsquequo, paruuli, diligitis\ninfantiam et stulti ea quae sibi sunt noxia cupiunt et\ninprudentes odibunt scientiam? Et post XI uersus: Tunc\ninuocabunt me et non exaudiam: mane consurgent et non inuenient\nme: eo quod exosam habuerint disciplinam et timorem\ndomini non susceperint nec adquieuerint consilio meo et detraxerint\nuniuersae correptioni meae. comedent igitur fructus\nuiae suae suisque consiliis saturabuntur. auersio paruulorum\ninterficiet eos et prosperitas stultorum perdet illos. qui autem\nme audierit, absque terrore quiescet et abundantia perfruetur\nmalorum timore sublato. Et post IIII uersus: Si\n\n\n\n\n\n\nenim sapientiam inuocaueris et inclinaueris cor tuum prudentiae,\nsi quaesieris eam quasi pecuniam et sicut thesauros effoderis\nillam, tunc intelleges timorem domini et scientiam dei inuenies,\nquia dominus dat sapientiam et ex ore eius scientia\net prudentia. custodiet rectorum salutem et proteget gradientes\nsimpliciter: seruans semitas iustitiae et uias sanctorum\ncustodiens. tunc intelleges iustitiam et iudicium et aequitatem\net omnem semitam bonam. si intrauerit sapientia cor tuum\net scientia animae tuae placuerit, consilium custodiet te et\nprudentia seruabit te, ut eruaris de uia mala et ab homine\nqui peruersa loquitur, qui relinquunt iter rectum et ambulant\nper uias tenebrosas, qui laetantur, cum malefecerint, et exultant\nin rebus pessimis, quorum uiae peruersae et infames\ngressus eorum: ut eruaris a muliere aliena et ab extranea,\nquae mollit sermones suos et reliquit ducem pubertatis suae\net pacti dei sui oblita est. Et post XIII uersus: Misericordia\net ueritas non te deserant: circumda eas gutturi tuo\net describe in tabulis cordis tui, et inuenies gratiam et disciplinam\nbonam coram deo et hominibus. habe fiduciam in\ndomino ex toto corde tuo et ne innitaris prudentiae tuae.\nin omnibus uiis tuis cogita illum, et ipse diriget gressus tuos.\nne sis sapiens apud temet ipsum. time dominum et recede a\nmalo. Et post I uersum: Honora dominum de tua substantia\net de primitiis omnium frugum tuarum. Et . post\nII uersus: Disciplinam domini, fili mi, ne abicias, nec deficias,\ncum ab eo corriperis. quem enim diligit dominus,\ncorripit: et quasi pater in filio conplacet sibi. beatus homo,\n\n\n\n\n\n\n\n\nqui inuenit sapientiam et qui affluit prudentia. melior est\nadquisitio eius negotiatione argenti et auro primo fructus eius:\n. pretiosior est cunctis opibus, et omnia quae desiderantur\nhuic non ualent conparari. Et post X uersus: Fili mi, ne\neffluant haec ab oculis tuis: custodi legem atque consilium.\nEt post VIII! uersus: Noli prohibere benefacere eum qui\npotest: si uales, et ipse benefac. ne dicas amico tuo: uade\net reuertere, et cras dabo tibi, cum statim possis dare. ne\nmoliaris amico tuo malum, cum ille in te habeat fiduciam.\nne contendas aduersus hominem frustra. Et post VII uersus:\nInlusores ipse deludet et mansuetis dabit gratiam.\nEt post XLIIII uersus: Omni custodia serua cor tuum,\nquia ex ipso uita procedit. remoue a te os prauum, et detrahentia\nlabia sint procul a te. oculi tui recta uideant et\npalpebrae tuae praecedant gressus tuos. dirige semitam pedibus\ntuis, et omnes uiae tuae stabilientur. nec declines in\ndexteram aut in sinistram. auerte pedem tuum a malo. uias\nenim, quae a dextris sunt, nouit dominus, peruersae uero sunt\nquae a sinistris sunt. ipse autem rectos facit cursus tuos,\nitinera autem tua in pace producet. Fili mi, adtende sapientiam\nmeam et prudentiae meae inclina aurem tuam, ut\ncustodias cogitationes, et disciplinam labia tua conseruent.\nfauus enim stillans labia meretricis et nitidius oleo guttur\n-eius. nouissima autem illius amara quasi absinthium et acuta\nquasi gladius biceps. pedes eius descendunt in mortem et\n\n\n\n\n\n\nad inferos gressus illius penetrant. Et post XCVII uersus:\nNon concupiscat pulchritudinem eius cor tuum, ne capiaris\nnutibus illius: pretium enim scorti uix unius est panis: mulier\nautem uiri pretiosam animam capit. numquid abscondere\npotest homo ignem in sinu suo, ut uestimenta illius non ardeant?\naut ambulare super prunas, et non conburentur plantae\neius? sic qui ingreditur ad mulierem proximi sui, non erit\nmundus, cum tetigerit eam. non grandis est culpa, cum quis\nfuratus fuerit: furatur enim, ut esurientem inpleat animam:\ndeprehensus quoque reddet septuplum et omnem substantiam\ndomus suae tradet. qui autem adulter est, propter inopiam\ncordis perdet animam suam. Et post V uersus: Fili mi,\ncustodi sermones meos et praecepta mea reconde tibi. serua\nmandata mea et uiue et legem meam quasi pupillam oculi\ntui. Et post uersus LVII: Intellegite, paruuli, astutiam,\net insipientes, animaduertite. Et post II uersus: Veritatem\nmeditabitur guttur meum, et labia mea detestabuntur impium.\nEt post III uersus: Accipite disciplinam meam:\ndoctrinam magis quam aurum diligite. melior est\nenim sapientia cunctis pretiosissimis, et omne desiderabile ei\nnon potest conparari. Et post II uersus: Timor domini\nodit malum: adrogantiam et superbiam et uiam prauam et\nos bilingue detestor. Et post VI uersus: Ego diligentes\nme diligo, et qui mane uigilant ad me, inuenient me.\n\n\n\n\n\n\nmecum sunt diuitiae et gloria, opes superbae et iustitia. melior\nest fructus meus auro et pretioso lapide, et genimina mea\nargento electo. in uiis iustitiae ambulo, in medio semitarum\niudicii, ut ditem diligentes me et thesauros eorum repleam.\nEt post XXIII uersus: Beatus homo, qui audit me, qui\nuigilat ad fores meas cotidie et obseruat ad postes ostii mei.\nqui me inuenerit, inueniet uitam et hauriet salutem a domino.\nqui autem in me peccauerit, laedet animam suam. omnes\nqui me oderunt diligunt mortem. Et post VIIII uersus:\nRelinquite infantiam et uiuite et ambulate per uias prudentiae.\nqui erudit derisorem, ipse sibi facit iniuriam: et qui arguit\nimpium, generat maculam sibi. noli arguere derisorem, ne\noderit te: argue sapientem, et diliget te. da sapienti, et\naddetur ei sapientia. doce iustum, et festinabit accipere.\nprincipium sapientiae timor domini, et scientia sanctorum\nprudentia. Et post XVIII uersus: Non proderunt thesauri\niniquitatis, iustitia uero liberabit a morte. Et post IIII\nuersus: Qui congregat in messe, filius sapiens est: qui autem\nstertit aestate, filius confusionis. Et post IIII uersus:\nSapiens corde praecepta suscipiet: stultus caeditur labiis.\nqui ambulat simpliciter, ambulat confidenter: qui autem deprauat\nuias suas, manifestus erit. qui annuit oculo, dabit\ndolorem: stultus labiis uerberabitur. uena uitae os iusti: et\nos impiorum operiet iniquitatem. odium suscitat rixas, et\nuniuersa delicta operit caritas. in labiis sapientis inuenietur\n\n\n\n\n\n\nsapientia, et uirga in dorso eius qui indiget corde. sapientes\nabscondunt sapientiam: os autem stulti confusioni proximum\nest. Et post IIII uersus: Via uitae custodientibus disciplinam:\nqui autem increpationes relinquit, errat abscondunt\nodium labia mendacia. qui profert contumeliam, insipiens est\nin multiloquio peccatum non deerit: qui autem moderatur\nlabia sua, prudentissimus est. argentum electum lingua iusti:\ncor impiorum pro nihilo. labia iusti erudiunt plurimos: qui\nautem indocti sunt, in cordis egestate moriuntur. benedictio\ndomini diuites facit, nec \\'sociabitur eis adflictio. quasi per\nrisum stultus operatur scelus: [sapientia autem est uiro prudentia.\nquod timet impius, ueniet super eum: desiderium\nsuum iustis dabitur. Et post II uersus: Sicut acetum\ndentibus et fumus oculis, sic piger his qui miserunt eum.\ntimor domini adponet dies et anni impiorum adbreuiabuntur.\nexpectatio iustorum laetitia: spes autem impiorum peribit.\nfortitudo simplicis uia domini, et pauor his qui operantur malum.\niustus in aeternum non commouebitur: impii autem non habitabunt\nin terra. os iusti parturiet sapientiam: lingua prauorum\nperibit. labia iusti considerant placita, et os impiorum\nperuersa. Statera dolosa abominatio apud deum et pondus\naequum uoluntas eius. ubi fuerit superbia, ibi erit contumelia:\nubi autem humilitas, ibi et sapientia. simplicitas iustorum\ndiriget eos et supplantatio peruersorum perdet illos. non\nproderunt diuitiae in die ultionis: iustitia autem liberabit a\nmorte. iustitia simplicis diriget uiam eius et in impietate\n\n\n\n\n\n\nsua corruet impius. iustitia rectorum liberabit eos, et in\ninsidiis suis capientur iniqui. mortuo homine impio nulla\nerit ultra spes, et expectatio sollicitorum peribit. Et post\nVII uersus: Qui despicit amicum suum, indigens corde est:\nuir autem prudens tacebit. qui ambulat fraudulenter, reuelat\narcana: qui autem fidelis est animi, celat commissum. ubi\nnon est gubernator, populus corruet: salus autem, ubi multa\nconsilia. adfligetur malo, qui fidem facit pro extraneo: qui\nautem cauet laqueos, securus erit. Et post II uersus:\nBenefacit animae suae uir misericors: qui autem crudelis est,\net propinquos abicit. Et post IIII uersus: Abominabile\ndomino prauum cor, et uoluntas eius in his qui simpliciter\nambulant. manus in manu non erit innocens malus: semen\nautem iustorum saluabitur. Et post II uersus: Desiderium\niustorum omne bonum est: praestolatio impiorum furor. alii\ndiuidunt propria et ditiores fiunt: alii rapiunt non sua et\nsemper in egestate sunt. anima, quae benedicit, inpinguabitur:\net qui inebriat, ipse quoque inebriabitur. qui abscondit frumenta,\nmaledictus in populis: benedictio autem super caput\nuendentium. bene consurget diluculo qui quaerit bona: qui.\nautem inuestigator malorum est, opprimetur ab eis. qui confidit\nin diuitiis suis, hic corruet: iusti autem quasi uirens\nfolium germinabunt. Et post IIII uersus: Si iustus in\nterra recipit, quanto magis impius et peccator? Qui diligit\ndisciplinam, diligit scientiam: qui autem odit increpationes,\ninsipiens est. qui bonus est, hauriet a domino gratiam : qui\n\n\n\n\n\n\nautem confidit cogitationibus suis, impie agit. non roborabitur\nhomo ex impietate, et radix iustorum non commouebitur.\nEt post XVI uersus: Desiderium impii munimentum est\npessimorum: radix autem iustorum proficiet. propter peccata\nlabiorum ruina proximat malo: effugiet autem iustus de angustia.\nde fructu oris sui unusquisque replebitur bonis, et\niuxta opera manuum suarum retribuetur ei. uia stulti recta\nin oculis eius: qui autem sapiens est, audit consilia. Et post\nIIII uersus: Est qui promittit et quasi gladio pungitur conscientiae:\nlingua autem sapientium sanitas est. labium ueritatis\nfirmum erit in perpetuum: qui autem testis est repentinus,\nconcinnat linguam mendacem. dolus in corde cogitantium\nmala: qui autem ineunt pacis consilia, sequetur eos\ngaudium. non contristabit iustum quicquid ei acciderit: impii\nautem replebuntur malo. abominatio domini labia mendacia:\nqui autem fideliter agunt, placent ei. homo uersutus\ncelat scientiam: et cor insipientium prouocabit stultitiam. Et\npost II uersus: Maeror in corde uiri humiliabit illud, et\nsermone bono laetificabitur. qui neglegit damnum propter\namicum, iustus est: iter autem impiorum decipiet eos. non\ninueniet fraudulentus lucrum, et substantia hominis erit auri\npretium. in semita iustitiae uita: iter autem deuium ducit\nad mortem. Filius sapiens doctrina patris: qui autem inlusor\nest, non audit, cum arguitur. de fructu oris sui homo\nsaturabitur bonis: anima autem praeuaricatorum iniqua. qui\n\n\n\n\n\n\ncustodit 08 suum, custodit animam suam: qui autem inconsideratus\nest ad loquendum, sentiet mala. uult et non uult\npiger: anima autem operantium inpinguabitur. uerbum mendax\niustus detestabitur: impius autem confundit et confunditur.\niustitia custodit innocentis uiam: impietas uero peccatores\nsupplantat. est quasi diues, cum nihil habeat, et est quasi\npauper, cum in multis diuitiis sit. redemptio animae uiri\ndiuitiae suae: qui autem pauper est, increpationem non sustinet.\nlux iustorum laetificat: lucerna autem impiorum extinguetur.\ninter superbos semper iurgia sunt: qui autem agunt\ncuncta consilio, reguntur sapientia. substantia festinata minuetur:\nquae autem paulatim colligitur manu, multiplicabitur.\nspes, quae differtur, adfligit animam: lignum uitae desiderium\nueniens. qui detrahit alicui rei, ipse se in futurum obligat:\nqui autem timet praeceptum, in pace uersabitur. lex sapienti\nfons uitae, ut declinet a ruina mortis. doctrina bona dabit\ngratiam: in itinere contemptorum uorago. Et po s t XII uersus:\nQui parcit uirgae suae, odit filium suum: qui autem\ndiligit illum. instanter erudit iustus comedit et replet animam\nsuam: uenter autem impiorum insatiabilis. Et post II\nuersus: Ambulans recto itinere et timens deum despicietur\nab eo qui infami graditur uia. in ore stulti uirga superbiae:\nlabia sapientium custodiunt eos. Et post II uersus: Testis\nfidelis non mentietur: profert mendacium testis dolosus.\nquaerit derisor sapientiam et non inuenit: doctrina prudentium\nfacilis. uade contra uirum stultum et nescito labia inprudentiae.\n\n\n\n\n\n\nsapientia callidi est intellegere uiam suam, et inprudentia\nstultorum errans. stultus inludet peccatum: inter iustos morabitur\ngratia. cor, quod nouit amaritudinem animae suae, in\ngaudio eius non miscebitur extraneus. domus impiorum delebitur:\ntabernacula uero iustorum germinabunt. est uia, quae\nuidetur homini iusta: nouissima autem eius deducunt ad\nmortem. risus dolore miscebitur, et extrema gaudii luctus\noccupat. Et post III uersus: Sapiens timet et declinat\nmalum: stultus transilit et confidit. inpatiens operabitur\nstultitiam et uir uersutus odiosus est. Et post IIII uersus:\nQui despicit proximum suum, peccat: qui autem miseretur\npauperis, beatus erit. errant qui operantur malum: misericordia\net ueritas praeparabunt bona. in omni opere erit abundantia:\nubi autem uerba sunt plurima, frequenter egestas.\nEt post IIII uersus: In timore domini fiducia fortitudinis,\net filiis eius erit spes. timor domini fons uitae, ut declinent\na ruina mortis. Et post II uersus: Qui patiens est, multa\ngubernatur prudentia: qui autem inpatiens est, exaltat stultitiam\nsuam. uita carnium sanitas cordis: putredo ossuum\ninuidia. qui calumniatur egentem, exprobrat factori eius:\nhonorat autem eum, qui miseretur pauperis. Et post VII\nuersus: Responsio mollis frangit iram: sermo durus suscitat\nfurorem. lingua sapientium ornat scientiam: os fatuorum\nebullit stultitiam. Et post XVII uersus: Non amat pestilens\neum qui se corripit, nec ad sapientes graditur. Et post\nV uersus: Melius est paruum cum timore domini quam\n\n\n\n\n\n\nthesauri magni et insatiabiles. melius est uocari ad holera\ncum caritate quam ad uitulum saginatum cum odio. uir\niracundus prouocat rixas: qui [patiens est mitigat suscitatas.\niter pigrorum quasi saepes spinarum: uia iustorum absque\noffendiculo. filius sapiens laetificat patrem: et stultus homo\ndespicit matrem suam. Et post II uersus: Dissipantur\ncogitationes ubi non est consilium: ubi uero plures sunt consiliarii,\nconfirmantur. laetatur homo in sententia oris sui, et\nsermo oportunus est optimus. semita uitae super eruditum,\nut declinet de inferno nouissimo. Et post IIII uersus:\nConturbat domum suam qui sectatur auaritiam: qui autem\nodit munera, uiuet. mens iusti meditabitur oboedientiam: os\nimpiorum redundat malis. longe est dominus ab impiis, et\norationes iustorum exaudiet. lux oculorum laetificat animam:\nfama bona inpinguat ossa. auris, quae audit increpationes\nuitae, in medio sapientium commorabitur. qui abicit disciplinam,\ndespicit animam suam: qui autem adquiescit increpationibus,\npossessor est cordis. timor domini disciplina sapientiae,\net gloriam praecedit humilitas. Hominis est animum\npraeparare, et dei gubernare linguam. omnes uiae hominum\npatent oculis eius: spirituum ponderator est dominus. reuela\ndomino opera tua, et dirigentur cogitationes tuae. uniuersa\npropter semet ipsum operatus est dominus, impium quoque ad\ndiem malum. abominatio domini omnis adrogans: etiamsi\nmanu ad manum fuerit, non erit innocens. misericordia et\nueritate redimitur iniquitas, et in timore domini declinatur a\nmalo. cum placuerint domino uiae hominis, inimicos quoque\neius conuertet ad pacem. melius est parum cum iustitia\nquam multi fructus cum iniquitate. cor hominis disponit\n\n\n\n\n\n\nuiam suam, sed domini est dirigere gressus eius. diuinatio\nin labiis regis: in iudicio non errabit os eius. pondus et\nstatera iudicia domini sunt, et opera eius omnes lapides saeculi.\nabominabiles regi qui agunt impie, quoniam iustitia\nfirmatur solium. uoluntas regum labia iusta: qui recta loquitur,\ndirigetur. indignatio regis nuntius mortis, et uir\nsapiens placabit eam. in hilaritate uultus regis uita, et clementia\neius quasi imber serotinus. posside sapientiam, quia\nauro melior est: et adquire prudentiam, quia pretiosior est\nargento. semita iustorum declinat mala: custos Animae suae\nseruat uiam suam. contritionem praecedit superbia, et ante\nruinam exaltatur spiritus. melius est humiliari cum mitibus\nquam diuidere spolia cum superbis. eruditus in uerbo reperiet\nbona, et qui in domino sperat, beatus est. qui sapiens\ncorde est, appellabitur prudens, et qui dulcis eloquio, maiora\npercipiet. Et post XVII uersus: Melior est patiens uiro\nforti, et qui dominatur animae suae, expugnatore urbium.\nsortes mittuntur in sinu, sed a domino temperantur. Melior\nest bucella sicca cum gaudio quam domus plena uictimis\ncum iurgio. seruus sapiens dominabitur filiis stultis et inter\nfratres hereditatem diuidet. sicut igne probatur argentum\net aurum camino, ita corda probat dominus. malus oboedit\nlinguae iniquae, et fallax obtemperat labiis mendacibus. qui\ndespicit pauperem, exprobrat factori eius: et qui in ruina\nlaetatur alterius, non erit inpunitus. corona senum filii filiorum,\net gloria filiorum patres sui. non decent stultum uerba\n\n\n\n\n\n\nconposita, nec principem labium mentiens. gemma gratissima\nexpectatio praestolantis: quocumque se uerterit, prudenter\nintelleget. qui celat delictum, quaerit amicitias: qui altero\nsermone repetit, separat foederatos. plus proficit correptio\napud prudentem, quam centum plagae apud stultum. semper\niurgia quaerit malus: angelus autem crudelis mittetur contra\neum. expedit magis ursae occurrere raptis fetibus quam\nfatuo confidenti sibi in stultitia sua. qui reddit mala pro\nbonis, non recedet malum de domo eius. qui dimittit aquam,\ncaput est iurgiorum, et antequam patiatur contumeliam,\niudicium deserit. et qui iustificat impium, et qui condemnat\niustum, abominabilis est uterque apud dominum. Et post XVI\nuersus: Munera de sinu impius accipit, ut peruertat semitas\niudicii. in facie prudentis lucet sapientia: oculi stultorum in\nfinibus terrae. Et post IIII uersus: Qui moderatur sermones\nsuos, doctus et prudens est: et pretiosi spiritus uir\neruditus. Et post II uersus: Occasiones quaerit qui uult\nrecedere ab amico: omni tempore erit exprobrabilis. Et post\nVI uersus: Accipere personam impii non est bonum, ut declines\na ueritate iudicii. Et post IIII uersus: Qui mollis\net dissolutus est in opere suo, frater est sua opera dissipantis.\nturris fortissima nomen domini: ad ipsam currit iustus et\nexaltabitur. Et post II uersus: Antequam conteratur, exaltatur\ncor hominis, et antequam glorificetur, humiliatur. Et\n\n\n\n\n\n\npost VII uersus: Iustus prior est accusator sui: uenit\namicus eius et inuestigabit eum. contradictiones conprimit\nsors, et inter potentes quoque diiudicat. frater, qui adiuuatur\na fratre, quasi ciuitas firma, et iudicia quasi uectes urbium.\nItem post II uersus: Mors et uita in manu linguae: qui\ndiligunt eam, comedent fructus eius. qui inuenit mulierem\nbonam, inuenit bonum et hauriet iocunditatem a domino.\ncum obsecrationibus loquitur pauper, et diues effabitur rigide. uir\namicalis ad societatem magis amicus erit quam frater.\nMelior est pauper, qui ambulat in simplicitate sua, quam torquens\nlabia insipiens. ubi non est scientia animae, non est\nbonum, et qui festinus est, pedibus offendit. stultitia hominis\nsupplantat gressus eius, et contra deum feruet animo suo.\ndiuitiae addunt amicos plurimos: a paupere autem et hi quos\nhabuit separantur. testis falsus non erit inpunitus, et qui\nmendacia loquitur, non effugiet. multi colunt personam potentis\net amici sunt dona tribuenti. fratres hominis pauperis\noderunt eum, insuper et amici procul recesserunt ab eo. qui\ntantum uerba sectatur, nihil habebit: qui autem possessor est\nmentis, diligit animam suam. Et post VIIII uersus: Pigredo\ninmittit soporem, et anima dissoluta esuriet. qui custodit\nmandatum, custodit animam suam: qui autem neglegit uias\nsuas, mortificabitur. faeneratur domino qui miseretur pauperis,\net uicissitudinem suam reddet ei. erudi filium tuum, ne\n\n\n\n\n\n\ndesperes. Et post VI uersus: Homo indigens misericors est,\net melior pauper quam uir mendax. timor domini ad uitam\net in plenitudine commorabitur absque uisitatione pessimi.\nEt post II uersus: Pestilente flagellato stultus sapientior\nerit: sin autem corripueris sapientem, intelleget disciplinam.\nqui adfligit patrem et fugit matrem, ignominiosus est et infelix.\nnon cesses, fili, audire doctrinam, nec ignores sermones\nscientiae. testis iniquus deridet iudicium, et os impiorum\ndeuorat iniquitatem. parata sunt derisoribus iudicia et mallei\npercutientes stultorum corporibus. Luxuriosa res uinum et\ntumultuosa ebrietas: quicumque in his delectatur, non erit\nsapiens. Et post XVIIII uersus: Pondus et pondus, mensura\net mensura, utrumque abominabile est apud deum. ex\nstudiis suis intellegitur puer, si munda et si recta sint opera\neius. Et post II uersus: Noli diligere somnum, ne te\negestas opprimat: aperi oculos tuos et saturare panibus. Et\npost XVII uersus: Abominatio est apud deum pondus et\npondus: statera dolosa non est bonum. Et post XXV uersus:\nQui obturat aurem suam ad clamorem pauperis, et ipse clamabit\net non exaudietur. munus absconditum extinguet iras\net donum in sinu indignationem maximam. gaudium iusto est\nfacere iudicium et pauor operantibus iniquitatem. uir, qui\nerrauerit a uia doctrinae, in coetu gigantum reputabitur. Et\npost uersus VIIII: Qui custodit os suum et linguam,\n\n\n\n\n\n\ncustodit ab angustiis animam suam. superbus et adrogans uocatur\nindoctus, qui in ira operatur superbiam. desideria occidunt\npigrum: noluerunt enim quicquam manus eius operari. tota\ndie concupiscit et desiderat: qui autem iustus est, tribuet et\nnon cessabit. hostiae impiorum abominabiles, quia offeruntur\nex scelere. testis mendax peribit: uir bene dicens loquitur\nuictoriam. Et post V uersus: Melius est nomen bonum\nquam diuitiae multae. Et post XV uersus: Qui pronus\nest ad misericordiam, benedicitur: de panibus enim suis dedit\npauperi. eice derisorem, et exibit cum eo iurgium, cessabuntque\ncausae et contumeliae. Et post IIII uersus: Dicit\npiger: leo est foris, in medio platearum occidendus sum. Et\npost III uersus: Qui calumniatur pauperem, ut augeat diuitias\nsuas, dabit ipse ditiori et egebit. Et post VIII uersus:\nNon facias uiolentiam pauperi, quia pauper est, neque\nconteras egenum in porta, quia dominus iudicabit causam\neius et configet eos qui confixerunt animam eius. noli esse\namicus homini iracundo, neque ambules cum uiro furioso: ne\nforte discas semitas eius et sumas scandalum animae tuae.\nnoli esse cum his qui defigunt manus suas et qui uades se\nofferunt pro debitis. Et post aliquantum: Noli subtrahere\na puero disciplinam: si enim percusseris eum uirga, non morietur.\ntu uirga eum percutis et animam eius de inferno\nliberabis. Et post VIII uersus: Noli esse in conuiuiis\npotatorum nec in comissationibus eorum qui carnes ad\n\n\n\n\n\n\n\n\n\n\nuescendum conferunt. Et post XX uersus: Ne intuearis uinum.\nquando flauescit, cum splenduerit in uitro color eius. ingreditur\nblande,. et in nouissimo mordebit ut coluber et sicut regulus\nuenena diffundet Et post VII uersus: Ne aemuleris, inquit,\nuiros malos, nec desideres esse cum eis: quia rapinas\nmeditatur mens eorum et fraudes labia eorum locuntur.\nItem post XVI uersus: Erue eos qui ducuntur ad mortem,\net qui trahuntur ad interitum liberare ne cesses. si dixeris:\nuires non suppetunt : qui inspector est cordis ipse intellegit,\net seruatorem animae tuae nihil fallit, reddetque homini iuxta\nopera sua. I tem post VIIII uersus: Cum ceciderit inimicus\ntuus, ne gaudeas et in ruina eius ne exultet cor tuum: ne\nforte uideat dominus, et displiceat ei, et auferat ab eo iram\nsuam. ne contendas cum pessimis, nec aemuleris impios.\nEt post II uersus: Time dominum, fili mi, et regem, et\ncum detractoribus non commiscearis: quoniam repente consurget\nperditio eorum, et ruinam utrinsque quis nouit? haec\nquoque sapientibus: cognoscere personam in iudicio non est\nbonum. qui dicit impio: iustus es, maledicent ei populi, et\ndetestabuntur eum tribus. qui arguunt, laudabuntur, et super.\nipsos ueniet benedictio. labia deosculabitur qui recta uerba\nrespondit. Et post II uersus: Ne sis testis frustra contra\nproximum tuum, nec lactes quemquam labiis tuis. nec dicas:\nquomodo fecit mihi, sic faciam ei: reddam unicuique secundum\nopus suum. per agrum hominis pigri transiui et per uineam\n\n\n\n\n\n\nuiri stulti: et ecce totum repleuerant urticae, operuerant\nsuperficiem eius spinae, et maceria lapidum destructa erat.\nquod cum uidissem, posui in corde meo et exemplo didici disciplinam.\nEt post XX uersus: Quae uiderunt oculi tui, ne\nproferas in iurgio cito: ne postea emendare non possis, cum\ndehonestaueris amicum tuum. causam tuam tracta cum amico\ntuo et secretum extraneo non reueles, ne forte insultet tibi,\ncum audierit, et exprobrare non cesset. mala aurea in lectis\nargenteis qui loquitur uerbum in tempore suo. inauris aurea\net margarita fulgens qui arguit sapientem et aurem oboedientem.\nEt post uersus XVII: Acetum in nitro et qui\ncantat carmina cordi pessimo. et si esurierit inimicus tuus,\nciba illum, et si sitierit, da ei aquam bibere: prunas enim\ncongregabis super caput eius, et dominus reddet tibi. Et\npost X uersus: Sicut urbs patens et absque murorum ambitu,\nita uir, qui non potest in loquendo cohibere spiritum\nsuum. Et post II uersus: Sicut auis ad alia transuolans\net passer quo libet uadens, sic male dictum frustra prolatum\nin quempiam superueniet. flagellum equo et camus asino\net uirga dorso inprudentium. ne respondeas stulto iuxta\n\n\n\n\n\n\n\n\nstultitiam suam, ne efficiaris ei similis. responde stulto iuxta\nstultitiam suam, ne sibi sapiens esse uideatur. Et post X\nuersus: Sicut canis, qui reuertitur ad uomitum suum, sic\ninprudens, qui iterat stultitiam suam. uidisti hominem sapientem\nsibi uideri? magis illo spem habebit stultus. dicit\npiger: leaena in uia, leo in itineribus. sicut ostium uertitur\nin cardine suo, ita piger in lecto suo. abscondit piger manus\nsub ascella sua et laborat, si ad os suum eas conuerterit.\nsapientior sibi piger uidetur septem uiris loquentibus sententias.\nsicut qui adprehendit auribus canem, sic qui transit et inpatiens\ncommiscetur rixae alterius. sicut noxius est qui mittit\nlanceas et sagittas et mortem, sic uir, qui fraudulenter nocet\namico suo et, cum fuerit deprehensus, dicit: ludens feci. cum\ndefecerint ligna, extinguetur ignis: et susurrone detracto\niurgia conquiescunt. sicut carbones ad prunas et ligna ad\nignem, sic homo iracundus suscitat rixas. uerba susurratoris\nquasi simplicia et ipsa perueniunt ad intima uentris. Et\npost III uersus: Labiis suis intellegitur inimicus, cum in\ncorde tractauerit dolos. quando submiserit uocem suam, ne\ncredideris ei: quoniam septem nequitiae sunt in corde illius.\nqui operit odium fraudulenter, reuelabitur malitia eius in concilio.\nqui fodit foueam, incidet in eam: et qui uoluit lapidem,\nreuertitur ad eum. lingua fallax non amat ueritatem: et os\n\n\n\n\n\n\nlubricum operatur ruinas. Ne glorieris in crastinum ignorans,\nquid superuentura pariat dies. laudet te alienus et non os\ntuum, extraneus et non labia tua. Et post IIII uersus:\nMelior est manifesta correptio quam amor absconditus. meliora\nsunt uulnera diligentis quam fraudulenta odientis oscula.\nEt post VI uersus: Amicum tuum et amicum patris tui\nne dimiseris. Et post XVIII uersus: Infernus et perditio\nnon replentur: similiter et oculi hominum insatiabiles. quomodo\nprobatur in conflatorio argentum et in fornace aurum,\nsic probatur homo in ore laudantis. si contuderis stultum in\npila quasi ptisanas feriente desuper pilo, non auferetur ab eo\nstultitia eius. Et post XX uersus: Vir pauper calumnians\npauperes similis est imbri uehementi, in quo paratur fames,\nqui derelinquunt legem, laudant impium: qui custodiunt,\nsuccenduntur contra eum. uiri mali non cogitant iudicium:\nqui autem requirunt dominum, animaduertent omnia. melior\nest pauper ambulans in simplicitate sua quam diues prauis\nitineribus. Et post II uersus: Qui coaceruat diuitias usuris\net faenore, liberali in pauperes congregat eas. qui declinat\naurem suam, ne audiat legem, oratio eius erit execrabilis.\nqui decipit iustos in uia mala, in interitu suo corruet, et\nsimplices possidebunt bona eius. Et post IIII uersus:\n\n\n\n\n\n\nQui abscondit scelera sua, non dirigetur: qui autem confessus\nfuerit et reliquerit ea, misericordiam consequetur. beatus\nhomo, qui semper est pauidus: qui uero mentis est durae,\ncorruet in malum. Item post uersus XII: Vir fidelis\nmultum laudabitur: qui autem festinat ditari, non erit innocens.\nqui cognoscit in iudicio faciem, non facit bene: iste et pro\nbucella panis deserit ueritatem. uir, qui festinat ditari et aliis\n. inuidet, ignorat quod egestas superueniet ei. qui corripit\nhominem, gratiam ipostea inueniet apud eum magis quam\nille qui per linguae blandimenta decipit. qui subtrahit aliquid\na patre suo et matre et dicit: hoc non est peccatum, particeps\nhomicidae est. qui se iactat et dilatat, iurgia concitat:\nqui sperat in domino, sanabitur. qui confidit in corde suo,\nstultus est: qui autem graditur sapienter, ipse saluabitur.\nqui dat pauperi, non indigebit: qui despicit deprecantem\nsustinebit penuriam. Et post X uersus: Homo, qui blandis\nfictisque sermonibus loquitur amico suo, rete expandit gressibus\neius. Et post XXV uersus: Seruus uerbis non potest\nerudiri: quia quod dicis intellegit et respondere contemnit.\nuidisti hominem uelocem ad loquendum? stultitia magis speranda\nest quam illius correptio. Et post IIII uersus:\nSuperbum sequitur humilitas, et humilem spiritu suscipiet\ngloria. qui cum fure partitur, odit animam suam: adiurantem\naudit et non indicat qui timet hominem, cito corruet: qui\n\n\n\n\n\n\nsperat in domino, subleuabitur. multi requirunt faciem principis,\net a domino iudicium egreditur singulorum. abominantur\niusti uirum impium, et abeminantur impii eos qui in recta\nsunt uia. Et post XIIII uersus: Duo rogaui, ne deneges\nmihi antequam moriar: uanitatem et uerba mendacia longe\nfac a me. mendicitatem et diuitias ne dederis mihi: tribue\ntantum uictui meo necessaria, ne forte saturatus inliciar ad\nnegandum et dicam: quis est dominus ? et egestate copulaus\nfurer et periurem nomen dei mei. ne accuses seruum ad\ndominum suum, ne forte maledicat tibi et corruas. Et post\npaululum: Aperi os tuum, discerne quod iustum est et iudica\ninopem et pauperem.\n\nSatis sint ista de Parabolis. deinde librum\nalium Salomonis, qui uocatur Ecclesiastes, intuentes\nsimiliter ea quae in illo inuenerimus huic\noperi apta monstrabimus 8.\nVIII. DE ECCLESIASTE. Accipite non multum. Et uidi quia tantum praecederet\nsapientia stultitiam, quantum differt lux a tenebris. sapientis\noculi in capite eius: stultus in tenebris ambulat. Et alio\nquanto post: Custodi pedem tuum ingrediens domum dei.\n\n\n\n\n\n\nmulto enim melior est oboedientia quam stultorum uictimae,\nqui nesciunt, quid faciant mali. Ne temere quid loquaris,\nneque cor tuum sit uelox ad proferendum sermonem coram\ndeo. deus enim in caelo et tu super terram: idcirco sint\npauci sermones tui. multas curas secuntur somnia, et in\nmultis sermonibus inuenitur stultitia. si quid uouisti deo, ne\nmoreris reddere: displicet enim ei infidelis et stulta promissio:\nsed quodcumque uoueris redde: multoque melius est non\nuouere quam post uotum promissa non reddere. ne dederis\nos tuum, ut peccare facias carnem tuam, neque dicas coram\nangelo: non est prouidentia: ne forte iratus deus super sermone\ntuo dissipet cuncta opera manuum tuarum. ubi multa\nsunt somnia, plurimae uanitates et sermones innumeri: tu\nuero deum time. Et post VI uersus: Auarus non inpletur\npecunia: et qui amat diuitias, fructus non capiet ex eis. Et\naliquanto post: Melius est ire ad domum luctus quam\nad domum conuiuii: in illa enim finis cunctorum admonetur\nhominum, et uiuens cogitat, quid futurum sit. melior est ira\nrisu: quia per tristitiam uultus corrigitur animus delinquentis.\ncor sapientium, ubi tristitia est: et cor stultorum, ubi laetitia.\nmelius est a sapiente corripi quam stultorum adulatione decipi:\nquia sicut sonitus spinarum ardentium sub olla, sic risus\nstulti. Et post IIII uersus: Melior est patiens adrogante.\nne uelox sis ad irascendum: quia ira in sinu stulti requiescit.\nne dicas: quid putas causae est quod priora tempora meliora\nfuere, quam nunc sunt? stulta est enim huiuscemodi\n\n\n\n\n\n\ninterrogatio. Et post III uersus: Hoc autem plus habet eruditio\net sapientia, quod uitam tribuunt possessori suo. Et\naliquanto post: Ego os regis obseruo et praecepta iuramenti\ndei. ne festines recedere a facie eius, neque permaneas\nin opere malo. Et paulo post: Ex eo quod peccator, inquit,\ncenties facit malum et per patientiam sustentatur, ego\ncognoui quod erit bonum timentibus deum, qui uerentur faciem\neius. non sit bonum impio, nec prolongentur dies eius, sed\nquasi umbra transeant qui non timent faciem dei. Et post\naliquantum: Dicebam ego meliorem esse sapientiam fortitudine.\nEt post IIII uersus: Melior est sapientia quam\narma bellica: et qui in uno peccauerit, multa bona perdet.\nEt post II uersus: Pretiosior est sapientia et gloria parua\nad tempus stultitia. Et post XIII uersus: Qui fodit foueam,\nincidet in eam: et qui dissipat saepem, mordebit eum coluber.\nqui transfert lapides, adfligetur in eis: et qui scindit ligna,\nuulnerabitur ab eis. si retunsum fuerit ferrum et hoc non\nut prius sed hebetatum fuerit, multo labore exacuatur: et\npost industriam sequitur sapientia. si mordeat serpens in\nsilentio, nihil eo minus habet qui occulte detrahit. uerba oris\nsapientis gratia, et labia insipientis praecipitabunt eum. Et\npaulo post: Laetare ergo, iuuenis, in adulescentia tua, et\nin bono sit cor tuum in diebus iuuentutis tuae, et ambula in\n\n\n\n\n\n\nuiis cordis tui et in intuitu oculorum tuorum. et scito quod\npro omnibus his adducet te deus in iudicium. aufer iram a\ncorde tuo, amoue malitiam a carne tua. adulescentia enim\net uoluptas uana sunt. Memento creatoris tui in diebus\niuuentutis tuae. Et post XXXIII uersus: Deum time et\nmandata eius obserua.\n\nRestat ille liber Salomonis, cuius inscriptio\nest Canticum canticorum. sed de illo in hoc opus\nquid transferre possumus, cum totus amores sanctos Christi\net ecclesiae figurata locutione commendet\net prophetica pronuntiet altitudine? nisi quod\nin eo, quamuis sit ad intellegendum difficillimus,\npossumus tamen facile aduertere, quantum sit\ndiuina illa at diuinitus inspirata caritas adpetenda\nquantique pendenda: quandoquidem non ibi semel\ndicitur, sed alio atque alio loco iterum ac tertio\nrepetitur.\nVIIII. DE CANTICO CANTICORVM. Adiuro uos, filiae Hierusalem, per capreas cernosque camporum,\nne suscitetis neque euigilare faciatis dilectam, donec\nipsa uelit. Adiuro uos, filiae Hierusalem, in uirtutibus et in\nuiribus agri, si leuaueritis caritatem, quoad usque uelit. Ecclesia\nquippe, in qua utique sumus, his uerbis exhortatur\nfilias suas, hoc est ipsam in plurimis\nconstitutam. ipsa est ager dei fructuosissimus,\n\n\n\n\n\n\ncuius uirtutes et uires magnae sunt, ad quas\namando Christum martyres peruenerunt. nam quo\nusque uult ille dilectae suae in hac interim uita\ncaritatem leuari, nisi quo usque ipse docuit uerbo\nelt suo est hortatus exemplo dicens: maiorem hac\ncaritatem nemo habet, quam ut animam suam ponat pro\namicis suis: et quod dixit efficiens? unde ne ad ipsum\nsolum hoc pertinere uideretur, ait Iohannes in\nepistula sua: sicut Christus pro nobis animam suam posuit,\nsic et nos debemus animas pro fratribus ponere: hoc ergo\nest: quoad usque uelit. Legitur etiam in eodem Cantico:\nOrdinate in me caritatem. Christus quoque ipse ibi\ndicit: Pulchra es, amica mea, suauis et decora sicut Hierusalem.\nEt alibi: Quam pulchra es et quam decora, carissima,\nin deliciis! Et alio loco: Pone me ut signaculum super\ncor tuum, ut signaculum super brachium tuum: quia fortis est\nut mors dilectio, dura sicut infernus aemulatio. Et post I uersum:\nAquae multae non potuerunt extinguere caritatem, nec\nflumina obruent illam. si dederit homo omnem substantiam domus\nsuae pro dilectione, quasi nihil despicient eam.\nX. DE LIBRO IOB. Qui nouerunt eum, ignorant dies illius. alii terminos transtulerunt,\ndiripuerunt greges et rapuerunt eos. asinum\n\n\n\n\n\n\npupillorum abegerunt et abstulerunt pro pignore bouem uiduae.\nEt post V uersus: Agrum non suum demetunt et uineam\neius quem ui oppresserunt uindemiant. nudos. dimittunt\nhomines indumenta tollentes, quibus non est operimentum in\nfrigore. Et post III uersus: Vim fecerunt depraedantes\npupillo et uulgum pauperem spoliauerunt. nudis et incedentibus\nabsque uestitu et esurientibus tulerunt spicas. Et post\nII uersus: De ciuitatibus fecerunt uiros gemere, et anima\nuulneratorum clamauit, et deus inultum abire non patitur.\nipsi fuerunt rebelles luminis: nescierunt uias eius, nec reuersi\nsunt per semitas illius. Et post XXI uersus: Conteratur\nquasi lignum infructuosum. pauit enim sterilem et quae non\nparit, et uiduae bene non fecit. detraxit fortem in fortitudine\nsua. Et aliquanto post: Auris audiens beatificabat me\net oculus uidens testimonium reddebat mihi, quod liberassem\npauperem uociferantem et pupillum, cui non esset adiutor.\nbenedictio perituri super me ueniebat, et cor uiduae consolatus\nsum. iustitia indutus sum et uestiui me sicut uestimento et\ndiademate iudicio meo. oculus fui caeco et pes claudo.\npater eram pauperum: et causam, quam nesciebam, diligenter\ninuestigabam. conterebam molas iniqui et de dentibus illius\nauferebam praedam. Et aliquanto post: Si ambulaui in\nuanitate et festinauit in dolo pes meus, appendat me in\nstatera iusta, et sciat deus simplicitatem meam. si declinauit\ngressus meus de uia et si secutus est oculus meus cor meum,\n\n\n\n\n\n\net in manibus meis adhaesit macula. Et post II uersus:\nSi deceptum est cor meum super mulierem et si ad ostium\namici mei insidiatus sum. Et post II* uersus: Hoc enim\nnefas est et iniquitas maxima. ignis est usque ad perditionem\ndeuorans et omnia eradicans genimina. si contempsi subire\niudicium cum seruo meo et ancilla mea, cum disceptarent\naduersum me? Et post VI uersus: Si negaui quod uolebant\npauperibus et oculos uiduae expectare feci. si comedi\nbucellam meam solus et non comedit pupillus ex ea, quia\nab infantia mea creuit mecum miseratio et de utero matris\nmeae egressa est mecum. si despexi pereuntem, eo quod\nnon habuerit uestimentum, et absque operimento pauperem.\nsi non benedixerunt mihi latera eius, et de uelleribus ouium\nmearum calefactus est. si leuaui super pupillum manum\nmeam, etiam cum uiderem me in portis superiorem. Et post\nY uersus: Si putaui aurum robur meum et obrizae dixi:\nfiducia mea? si laetatus sum super multas diuitias meas\net quia plurima repperit manus mea? Et post VI uersus:\nSi gauisus sum ad ruinam eius qui me oderat et exultaui\nquod inuenisset eum malum? Et post IIII uersus: Foris\nnon mansit peregrinus, ostium meum uiatori patuit. si abscondi\nquasi homo peccatum meum et celaui in sinu meo\niniquitatem meam? si expaui ad multitudinem nimiam, et\ndespectio propinquorum terruit me, et non magis tacui, nec\negressus sum ostium? quis mihi tribuat auditorem, ut desiderium\nmeum omnipotens audiat et librum scribat ipse qui\n\n\n\n\n\n\niudicat: ut in umero meo portem illum et circumdem quasi\ncoronam mihi? per singulos gradus meos pronuntiabo illum\net quasi principi offeram eum. si aduersum me terra mea\nclamauit et cum ipsa sulci eius deflent, si fructus eius comedi\nabsque pecunia et animam agricularum adflixi.\n\n\nNunc iam de libris Prophetarum quae sunt huic\noperi necessaria colligamus: ac primum de his\nProphetis, qui propter breuitatem uoluminum suorum\nminores uocantur. ergo apud Osee prophetam\nista conperimus.\nXI. DE LIBRO OSEE. Accipite non multum 1 tum. Audite uerbum domini, filii Israhel,\nquia iudicium domino cum habitatoribus terrae. non\nest enim ueritas et non misericordia, et non est scientia\ndei in terra. maledictum et mendacium et homicidium et\nfurtum et adulterium inundauerunt et sanguis sanguinem\ntetigit. Et post XII uersus: Quia tu scientiam reppulisti,\nrepellam te, ne sacerdotio fungaris mihi. Et post XV uersus:\nQuoniam dominum reliquerunt in non custodiendo.\nfornicatio et uinum et ebrietas aufert cor. Et post uersus\nXVI: Quoniam ipsi cum meretricibus uersabantur et cum\neffeminatis sacrificabant, et populus non intellegens uapulabit.\nsi fornicaris tu, Israhel, non delinquat saltem Iuda.\n\n\n\n\n\n\net nolite ingredi in Galgala, et ne ascendatis in Bethaue,\nneque iuraueritis: uiuit dominus! Et post XVIII uersus:\nNon dabunt cogitationes suas ad dominum deum suum: quia\nspiritus fornicationis in medio eorum, et dominum non cognouerunt.\nEt post uersus LXI: Iudicia tua quasi lux\negredientur. quia misericordiam uolui et non sacrificium, et\nscientiam dei plus quam holocausta. Et post aliquantum:\nSeminate uobis in iustitia et metite in ore misericordiae,\ninnouate uobis nouale: tempus autem requirendi dominum,\ncum uenerit qui docuit uos iustitiam. Et post uersus\nLXXVIII: Et tu ad dominum deum conuerteris: misericordiam\net iudicium custodi et spera in domino deo tuo semper. Et\npost XLI uersus: Ego autem dominus deus tuus eduxi te\nde terra Aegypti: et dominum absque me nescies, et saluator\nnon est praeter me. Et post uersus XXXVIIII: Conuertere,.\nIsrahel, ad dominum deum tuum: quoniam corruisti in iniquitate\ntua. tollite uobiscum uerba et conuertimini ad dominum:\n■ dicite ei: omnem aufer iniquitatem et accipe bonum, et reddumes\nuitulos labiorum nostrorum.\nXII. DE LIBRO IOHEL. Expergiscimini, ebrii, et flete et ululate omnes qui bi bitis\nuinum in dulcedine: quoniam periit ab ore uestro. gens enim\n\n\n\n\n\n\nascendit super terram meam fortis et innumerabilis. Et post\naliquantum: Nunc ergo dicit dominus: conuertimini ad me\nin toto corde uestro in ieiunio et in fletu et in planctu, et\nscindite corda uestra et non uestimenta uestra, et conuertimini\nad dominum deum uestrum, quia benignus et misericors est.\nXIII. DE LIBRO AMOS. Haec dicit dominus: super tribus sceleribus Iuda et super\nquattuor non conuertam eum: eo quod abiecerint legem domini\net mandata eius non custodierint: deceperunt enim eos\nidola sua, post quae abierunt patres eorum. Et post II\nuersus: Haec dicit dominus: super tribus sceleribus Israhel\net super quattuor non conuertam eum: pro eo quod uendiderint\nargento iustum et pauperem pro calciamentis. qui conterunt\nsuper puluerem terrae capita pauperum et uiam humilium\ndeclinant. et filius ac pater eius ierunt ad puellam, ut uiolarent\nnomen sanctum meum. Et post Iuersum:Et uinum,\ninquit, damnatorum bibebant in domo dei sui. Et aliquanto\npost: Quia haec dicit dominus domui Israhel:\nquaerite me et uiuetis. Et post III uersus: Quaerite dominum\net uiuite. Et post uersus VIII: Odio habuerunt in\nporta corripientem et loquentem perfecte abominati sunt.\nidcirco pro eo quod diripiebatis pauperem et praedam electam\ntollebatis ab eo. Et post III uersus: Quia cognoui multa\nscelera uestra et fortia peccata uestra. hostes iusti accipientes\n\n\n\n\n\n\nmunus et pauperes in porta deprimentes. Et post II uersus:\nQuaerite bonum et non malum, ut uiuatis: et erit dominus\ndeus exercituum uobiscum, sicut dixistis. odite malum et\ndiligite bonum et constituite in porta iudicium: si forte misereatur\ndominus exercituum reliquiis Ioseph. Et post uersus\nL: Qui dormitis in lectis eburneis et lasciuitis in stratis\nuestris, qui comeditis agnum de grege et uitulum de medio\narmenti: qui canitis ad uocem psalterii: sicut Dauid putauerunt\nse habere uasa cantici: bibentes in phialis uinum et optimo\nunguento delibuti: et nihil patiebantur super contritione Ioseph.\nEt post aliquantum: Audite hoc, qui conteritis pauperem\net deficere facitis egenos terrae dicentes: quando transibit\nmensis et uenundabimus merces, et sabbatum et aperiemus\nfrumentum: ut minuamus mensuram et augeamus siclum et\nsubponamus stateras dolosas: ut possideamus in argento egenos\net pauperes pro calciamentis, et quisquilias frumenti uendamus?\ni\nXIIII. DE LIBRO MICHAEAE. Vae qui cogitatis inutile et operamini malum in cubilibus\nuestris: in luce matutina faciunt illud, quoniam contra deum\nmanus eorum. et concupierunt agros et uiolenter tulerunt et\ndomos rapuerunt: et calumniabantur uirum et domum eius,\nuirum et hereditatem eius. Et aliquanto post: Audite\n\n\n\n\n\n\n\n\n\n\nhaec, principes domus Iacob et iudices domus Israhel, qui\nabominamini iudicium et omnia recta peruertitis. qui aedificatis\nSion in sanguinibus et Hierusalem in iniquitate. principes\neius in muneribus iudicabant, et sacerdotes eius in\nmercede docebant, et prophetae eius in pecunia diuinabant:\net super dominum requiescebant dicentes: numquid non deus\nin medio nostrum? non uenient super nos mala. Item aliquanto\npost: Indicabo tibi, o homo, quid sit bonum et quid\ndominus quaerat a te: utique facere iudicium et diligere\nmisericordiam et sollicitum ambulare cum deo tuo. Et post\nIII uersus: Adhuc ignis in domo impii, thesauri iniquitatis,\net mensura minor irae plena. numquid iustificabo stateram\nimpiam et saccelli pondera dolosa? in quibus diuites eius\nrepleti sunt iniquitate, et habitantes in ea loquebantur mendacium\net lingua eorum fraudulenta in ore eorum. Et post\nXII uersus: Vae mihi, quia factus sum sicut qui colligit in\nautumno racemos uindemiae. non est botrus ad comedendum.\npraecocas ficus desiderauit anima mea. periit sanctus de\nterra et rectus in hominibus non est: omnes in sanguine insidiantur,\nuir fratrem suum uenatur ad mortem. malum\nmanuum suarum dicunt bonum: princeps postulat et iudex\nin reddendo est et magnus locutus est desiderium animae suae.\nXV. DE LIВRO ABBACVC. Contra me factum est iudicium, et contradictio potentior.\npropter hoc lacerata est lex et non peruenit usque ad finem\n\n\n\n\n\n\niudicium: quia impius praeualet \\'aduersus iustum, propterea\negreditur iudicium peruersum. Et paulo post: Iustus autem\nin fide sua uiuet. et quomodo uinum potantem decipit, sic\nerit uir superbus, et non decorabitur. Et post aliquantum:\nQuid prodest sculptile, quia sculpsit illud fictor suus, conflatile\net imaginem falsam, quia sperauit in figmento fictor\neius, ut faceret simulacra muta? uae qui dicit ligno: expergiscere:\nsurge, lapidi tacenti: numquid ipse docere poterit?\necce iste coopertus est auro et argento, et omnis spiritus non\nest in uisceribus eius. dominus autem in templo sancto suo:\nsileat a facie eius omnis terra.\nXVI. DE LIBRO SOPHONIAE. Disperdam, inquit, de loco hoc reliquias Bahal et nomina\naedituorum cum sacerdotibus: et eos qui adorant super tecta\nmilitiam caeli et adorant et iurant in domino et iurant in\nMelchom: et qui auertuntur de post tergum domini et qui\nnon quaesierunt dominum nec inuestigauerunt eum. silete\na facie domini: quia iuxta est dies domini. Et post uersus\nXVI: Et erit in tempore illo, scrutabor Hierusalem lucernis\net uisitabo super uiros defixos in faecibus suis, qui dicunt in\ncordibus suis: non faciet bene dominus et non faciet male.\nEt post uersus XVIII: Conuenite, congregamini, gens non\namabilis, priusquam pariat iussio quasi puluerem transeuntem\n\n\n\n\n\n\n\n\ndiem, antequam ueniat super uos ira furoris domini, antequam\nueniat super uos dies furoris domini. quaerite dominum,\nomnes mansueti terrae, qui iudicium eius estis operati.\nquaerite iustum, quaerite mansuetum: si quomodo abscondamini\nin die furoris domini. Et post aliquantum: Et derelinquam\nin medio tui populum pauperem et egenum, et\nsperabunt in nomine domini reliquiae Israhel: non facient\niniquitatem, nec loquentur mendacium, et non inuenietur in\nore eorum lingua dolosa.\nXVII. DE LIBRO ZACHARIAE. Cum de uolumine loqueretur, quod uidit in spiritu:\nEt dixit ad me: haec est maledictio, quae egreditur\nsuper faciem omnis terrae: quia omnis fur, sicut ibi scriptum\nest, iudicabitur, et omnis iurans ex hoc similiter iudicabitur.\neducam illud, dicit dominus exercituum, et ueniet ad domum\nfuris et ad domum iurantis in nomine meo mendaciter: et\ncommorabitur in medio domus eius et consumet eum et ligna\neius et lapides eius. Et post aliquantum: Et factum est\nuerbum domini\\'-ad Zachariam dicens: haec ait dominus exercituum\ndicens: iudicium [uerum iudicate et misericordiam et\nmiserationes facite unusquisque cum fratre suo: et uiduam\net pupillum et aduenam et pauperem nolite calumniari, et\nmalum uir fratri suo non cogitet in corde suo. Item post\naliquantum: Loquimini ueritatem unusquisque cum proximo\n\n\n\n\n\n\nsuo: ueritatem et iudicium pacis iudicate in portis uestris:\net unusquisque malum contra amicum suum ne cogitetis in\ncordibus uestris: et iuramentum mendax ne diligatis. omnia\nenim haec sunt quae odi, dicit dominus.\nXVIII. DE LIBRO MALACHIAE. Filius honorat patrem et seruus dominum suum: si ergo\npater ego sum, ubi est honor meus? et si dominus ego sum,\nubi est timor meus? dicit dominus exercituum. Et paulo\npost: Ego dedi uos contemptibiles et humiles omnibus populis,\nsicut non seruastis uias meas et accepistis faciem in\nlege. numquid non pater unus omnium (nostrum? numquid\nnon deussnun creauit nos? quare ergo despicit unusquisque\nnostrum fratrem suum, uiolans pactum patrum nostrorum?\ntransgressus est ludas, et abominatio facta est in Israhel et\nin Hierusalem : quia contaminauit ludas sanctificationem domini,\nquam dilexit, et habuit filiam dei alieni. disperdat\ndominus uirum, qui fecerit hoc, magistrum et discipulum de\ntabernaculis Iacob et offerentem munus domino exercituum.\net hoc rursum fecistis: operiebatis lacrimis altare domini, fletu\net mugitu, ita ut ultra non respiciam ad sacrificium, nec\naccipiam placabile quid de manu uestra. et dixistis: quam\nob causam? quia dominus testificatus est inter te et uxorem\npubertatis tuae, quam tu despexisti: et haec particeps tua et\nuxor foederis tui. nonne unus fecit, et residuum spiritus eius\n\n\n\n\n\n\nest? et quid unusquisque quaerit, nisi semen dei? custodite\nergo spiritum uestrum: et uxorem adulescentiae tuae noli\ndespicere. cum odio habueris, dimitte, dicit dominus deus\nIsrahel: operiet autem iniquitas uestimentum eius, dicit dominus\nexercituum. custodite spiritum uestrum, et nolite despicere.\nlaborare fecistis dominum in sermonibus uestris et\ndixistis: in quo eum fecimus laborare ? in eo cum diceretis:\nomnis qui facit malum bonus est in conspectu domini et\ntales ei placent: aut certe ubi est dies iudicii? Et post\nXV uersus: Et accedam ad uos, inquit, in iudicio et ero\ntestis uelox maleficis et adulteris et periuris et qui calumniantur\nmercedem mercennarii, uiduas et pupillos et opprimunt peregrinum,\nnec timuerunt me, dicit dominus exercituum. ego\nenim dominus et non mutor: et uos filii Iacob non estis consumpti.\na diebus enim patrum uestrorum recessistis a legitimis\nmeis et non custodistis. reuertimini ad me, et reuertar\nad uos, dicit dominus exercituum. Et post XV uersus:\nInualuerunt super me uerba uestra, dicit dominus. et dixistis:\nquid locuti sumus? dixistis: uanus est qui seruit deo: et\nquod emolumentum, quia custodiuimus praecepta eius et quia\nambulauimus tristes coram domino exercituum? ergo nunc\nbeatos dicimus adrogantes: siquidem aedificati sunt facientes\niniquitatem, et temptauerunt deum et salui facti sunt. tunc\nlocuti sunt timentes deum unusquisque cum proximo suo: et\nadtendit dominus et audiuit, et scriptus est liber monumenti\ncoram eo timentibus dominum et cogitantibus nomen eius.\n\n\n\n\n\n\net erunt mihi, ait dominus exercituum, in die, qua ego facio,\nin peculium: et parcam eis, sicut parcit uir filio suo seruienti\nsibi. et conuertimini et uidebitis, quid sit inter iustum et\nimpium et inter seruientem deo et non seruientem ei. Ecce\nenim dies ueniet succensa quasi caminus, et erunt omnes\nsuperbi et omnes facientes iniquitatem stipula: et inflammabit\neos dies ueniens, dicit dominus exercituum, quae non relinquet\neis radicem et germen. orietur uobis timentibus nomen meum\nsol iustitiae et sanitas in pennis eius: et egredimini et salietis\nsicut uituli de armento: et calcabitis impios, cum fuerint\ncinis sub planta pedum uestrorum in die, qua ego facio, dicit\ndominus exercituum.\nXVIIII. DE LIBRO ESAIAE PROPHETAE. Lauamini, mundi estote. auferte malum cogitationum uestrarum\nab oculis meis: quiescite agere peruerse, discite benefacere:\nquaerite iudicium, subuenite oppresso, iudicate pupillo,\ndefendite uiduam. et uenite et arguite me, dicit dominus.\nEt post VIII uersus: Argentum tuumuersum est in scoriam:\nuinum tuum mixtum aqua. principes tui socii furum: omnes\ndiligunt munera, secuntur retributiones: pupillo non iudicant,\net causa uiduae non ingreditur ad eos. Et paulo post:\nDomus Iacob, uenite, ambulemus in lumine domini. proiecisti\nenim populum, domum Iacob: quia repleti sunt ut olim, et\n\n\n\n\n\n\naugures habuerunt ut Philistim, et pueris alienis adhaeserunt.\nEt post III uersus: Repleta est terra eius idolis: opus\nmanuum suarum adorauerunt, quod fecerunt digiti eorum.\nEt post V uersus: Quia dies domini exercituum super\nomnem superbum et excelsum et super omnem adrogantem:\net humiliabitur. Et paulo post: Populum meum exactores\nsui spoliauerunt, et mulieres dominatae sunt eius. popule\nmeus, qui beatum te dicunt, ipsi te decipiunt, et uiam gressuum\ntuorum dissipant. Et post IIII uersus: Vos enim depasti\nestis uineam meam, rapina pauperis in domo uestra. quare\nadteritis populum meum et facies pauperum commolitis, dicit\ndominus exercituum? et dixit dominus: pro eo quod eleuatae\nsunt filiae Sion et ambulauerunt extento collo et nutibus\noculorum ibant et plaudebant, ambulabant et in pedibus suis\nconposito gradu incedebant. Et paulo post: Vae qui coniungitis\ndomum ad domum et agrum ad agrum copulatis usque\nad extremum loci: numquid habitabitis soli uos in medio\nterrae? in auribus meis sunt haec domini exercituum. Et\npost III uersus: Vae qui consurgitis mane ad ebrietatem\nsectandam et potandum usque ad uesperam, ut uino aestuetis\ncithara et lyra et tympanum et tibia et uinum in conuiuiis\nuestris: et opus domini non respicitis, nec opera manuum eius\n\n\n\n\n\n\nconsideratis. Et post uersus XVII: Vae qui dicitis malum\nbonum et bonum malum: ponentes tenebras lucem et lucem\ntenebras: ponentes amarum in dulce et dulce in amarum.\nuae qui sapientes estis in oculis uestris et coram uobismet\nipsis prudentes. uae qui potentes estis ad bibendum uinum\net uiri fortes ad miscendam ebrietatem. qui iustificatis impium\npro muneribus, et iustitiam iusti auferetis ab eo. Et aliquanto\npost: Vae qui condunt leges iniquas et scripserunt,\nut opprimerent in iudicio pauperes et uim facerent causae\nhumilium populi mei, ut essent uiduae praeda eorum, et\npupillos diriperent. Et post paululum: Requiescet super\neum spiritus domini, spiritus sapientiae et intellectus, spiritus\nconsilii et fortitudinis, spiritus scientiae et pietatis, et replebit\neum spiritus timoris domini. non secundum uisionem\noculorum iudicabit, neque secundum auditum aurium arguet:\nsed iudicabit in iustitia pauperes et arguet in aequitate\npro mansuetis terrae: et percutiet terram uirga oris sui\net spiritu labiorum suorum interficiet impium. et erit iustitia\ncingulum lumborum eius et fides cinctorium renum eius.\nEt post uersus LX: Ecce deus saluator meus, fiducialiter\nagam et non timebo. quia fortitudo mea et laus mea\n. dominus deus, et factus est mihi in salutem. haurietis aquas\nin gaudio de fontibus saluatoris: et dicetis in illa die: confitemini\ndomino et inuocate nomen eius, notas facite in\npopulis adinuentiones eius, mementote quoniam excelsum est\nnomen eius. cantate domino, quoniam magnifice fecit, adnuntiate\nhoc in uniuersa terra. exulta et lauda, habitatio\nSion: quia magnus in medio tui sanctus Israhel. Et post\n\n\n\n\n\n\nXL uersus: Et quiescere faciam superbiam infidelium et\nadrogantiam fortium humiliabo. Item post aliquantum:\nDicit dominus deus Israhel: in die illa inclinabitur homo ad\nfactorem suum, et oculi eius ad sanctum Israhel respicient:\net non inclinabitur ad altaria, quae fecerunt manus eius: et\nquae operati sunt digiti eius non respiciet, lucos et delubra.\nEt post aliquantum: Vocabit, inquit, dominus deus\nexercituum in die illa ad fletum et ad planctum et ad caluitium\net ad cingulum sacci. et ecce gaudium et laetitia\noccidere uitulos et iugulare arietes, comedere carnes et bibere\nuinum. comedamus et bibamus: cras enim moriemur. et reuelata\nsunt in auribus meis domini exercituum: si dimittetur\nhaec iniquitas uobis, donec moriamini, dicit dominus\n- deus exercituum. Item post aliquantum: Aperite portas,\net ingrediatur gens iusta custodiens ueritatem. uetus error\nabiit: seruabis pacem, pacem, quia in te sperauimus: sperantes\nin domino in saeculis aeternis, in domino deo forti in perpetuum.\nEt post VI uersus: In semita iudiciorum tuorum,\ndomine, sustinuimus te: nomen tuum et memoriale tuum in\ndesiderio animae. anima mea desiderauit te in nocte: sed et\nspiritu meo in praecordiis meis de mane uigilabo ad te. cum\nfeceris iudicia tua in terra, iustitiam discent habitatores orbis.\nmisereamur impio, et non discet facere iustitiam. in terra\nsanctorum inique gessit et non uidebit gloriam domini. Et\npost aliquantum: Defecit qui praeualebat, consummatus\nest inlusor, et succisi sunt omnes qui uigilabant super iniquitatem,\nqui peccare faciebant homines in uerbo. Et post X\n\n\n\n\n\n\nuersus: Vae, filii desertores, dicit dominus, ut faceretis\nconsilium et non ex me, et ordiremini telam et non per\nspiritum meum, ut adderetur peccatum super peccatum. Et\npaulo post: Haec dicit dominus deus sanctus Israhel: si\nreuertamini et quiescatis, salui eritis: in silentio et in spe\nerit fortitudo uestra: et noluistis. Et post XX uersus:\nContaminabis laminas sculptilium argenti tui et uestimentum\nconflatilis auri tui, et disperges ea sicut inmunditiam menstruatae.\nEt post aliquantum: Conuertimini, sicut in profundum\nrecesseratis, filii Israhel. in die enim illa abiciet\nuir idola argenti sui et idola auri sui, quae fecerunt uobis\nmanus uestrae in peccatum. Item post aliquantum: Et\nerit fides in temporibus tuis: diuitiae salutis sapientia et\nscientia: timor domini ipse thesaurus eius. Et paulo post:\nQuis poterit habitare de uobis cum igne deuorante? quis\nhabitabit ex uobis cum ardoribus sempiternis? qui ambulat\nin iustitiis et loquitur ueritatem, qui proicit auaritiam ex\ncalumnia et excutit manus suas ab omni munere, qui obturat\naures suas, ne audiat sanguinem, et claudit oculos suos, ne\nuideat omne malum. iste in excelsis habitabit, munimenta\nsaxorum sublimitas eius. panis ei datus est, et aquae eius\nfideles sunt. Et aliquanto post: Memento horum, Iacob\net Israhel, quoniam seruus meus es tu: formaui te, seruus\nmeus es tu, Israhel, non obliuisceris mei. deleui ut nubem\n\n\n\n\n\n\niniquitates tuas et quasi nebulam peccata tua: reuertere ad\nme, quoniam redemi te. Item post aliquantum: Mementote\nistud et confundamini: redite, praeuaricatores, ad cor.\nrecordamini prioris saeculi: quoniam ego deus, et non est\nultra deus, nec est similis mei. Et aliquanto post: Quis\nambulauit in tenebris, et non est lumen ei? speret in nomine\ndomini et innitatur super deum suum. Item post aliquantum:\nAudite me, qui scitis iustum, populus, lex mea\nin corde eorum. nolite timere obprobria hominum, et blasphemias\neorum ne timeatis. sicut enim uestimentum, sic\ncomedet eos uermis: et sicut lanam, sic deuorabit eos tinea:\nsalus autem mea in sempiternum erit et iustitia mea in generationes\ngenerationum. Et post aliquantum: Quaerite\ndominum, dum inueniri potest: inuocate eum, dum prope est.\nderelinquat impius uiam suam et uir iniquus cogitationes suas\net reuertatur ad dominum, et miserebitur eius, et ad deum\nnostrum: quoniam multus est ad ignoscendum. Et post\nuersus XX: Haec dicit dominus: custodite iudicium et facite\niustitiam: quia iuxta est salus mea ut ueniat, et iustitia mea\nut reueletur. beatus uir, qui facit hoc, et filius hominis, qui\nadprehendit istud: custodiens sabbatum ne polluat illud, custodiens\nmanus suas ne faciat omne malum. Et post non\nmultum: Qui consolamini in diis subter omne lignum frondosum,\nimmolantes paruulos in torrentibus, subter inminentes\npetras. in partibus torrentis pars tua. haec est sors tua:\net ipsis obtulisti libamen, obtulisti sacrificium. numquid super\n\n\n\n\n\n\nhis non indignabor? Item post aliquantum: Me etenim\nde die in diem quaerunt et scire uias meas uolunt, quasi\ngens, quae iustitiam fecerit et quae iudicium dei sui non dereliquerit.\nrogant me iudicia iustitiae: adpropinquare deo\nuolunt. quare ieiunauimus, et non aspexisti? humiliauimus\nanimam nostram, et nescisti? ecce in die ieiunii uestri inuenietur\nuoluntas uestra, et omnes debitores uestros repetitis.\necce ad lites et ad contentiones-ieiunatis et percutitis pugno impie.\nnolite ieiunare sicut usque ad hanc diem, ut audiatur\nin excelso clamor uester. numquid tale est ieiunium, quod\nelegi, per diem adfligere hominem animam suam? numquid\ncontorquere quasi circulum caput suum et saccum et cinerem\nsternere? numquid istud uocabis ieiunium et diem acceptabilem\ndomino? nonne hoc est magis ieiunium quod elegi?\ndissolue colligationes impietatis, solue fasciculos deprimentes.\ndimitte eos qui confracti sunt liberos: et omne onus disrumpe.\nfrange esurienti panem tuum et egenos uagosque induc in\ndomum tuam: cum uideris nudum, uesti eum, et carnem tuam\nne despexeris. Et post IIII uersus: Si abstuleris de medio\ntui catenam et desieris digitum extendere et loqui quod non\nprodest: cum effuderis esurienti animam tuam et animam adflictam\nrepleueris, orietur in tenebris lux tua, et tenebrae tuae\nerunt sicut meridies. et requiem tibi dabit dominus semper.\nEt post multa: Populus, qui ad iracundiam prouocat me\nante faciem meam semper: qui immolant in hortis et sacrificant\nsuper lateres: qui habitant in sepulchris et in delubris\nidolorum dormiunt. Et post II uersus: Qui dicunt: recede\na me, non adpropinques mihi, quia inmundus es. isti fumus\n\n\n\n\n\n\nerunt in furore meo, ignis ardens tota die. ecce scriptum est\ncoram me: non tacebo, sed reddam et retribuam in sinu\neorum iniquitates uestras et iniquitates patrum uestrorum\nsimul, dicit dominus. qui sacrificauerunt super montes et\nsuper colles exprobrauerunt mihi, et remetiar opus eorum\nprimum in sinus eorum. Et post X uersus: Et uos, inquit,\nqui dereliquistis dominum, qui obliti estis montem\nsanctum meum, qui ponitis fortunae mensam et libatis super\neam: numerabo uos in gladio, et omnes in caede corruetis:\npro eo quod uocaui et non respondistis, locutus sum et non\nadtendistis: et faciebatis malum in oculis meis et quae nolui\nelegistis. Et paulo post: Haec dicit dominus: caelum sedes\nmea et terra scabellum pedum meorum. quae ista domus,\nquam aedificabitis mihi ? et quis iste locus quietis meae?\nomnia haec manus mea fecit, et facta sunt uniuersa ista, dicit\ndominus. ad quem autem respiciam, nisi ad pauperculum et\ncontritum spiritu et trementem sermones meos? Et post VII\nuersus: Ego eligam inlusiones eorum et quae timebant adducam\neis: quia uocaui et non erat qui responderet, locutus\nsum et non audierunt: feceruntque malum in oculis meis et\nquae nolui elegerunt. audite legem domini, qui tremitis ad\nuerbum eius: dixerunt fratres uestri odientes uos et abicientes\npropter nomen meum: glorificetur dominus, et uidebimus in\nlaetitia uestra. ipsi autem confundentur.\nXX. DE LIBRO HIEREMIAE. Audite uerbum domini, domus Iacob et omnes cognationes\ndomus Israhel. haec dicit dominus: quid inuenerunt patres\nuestri in me iniquitatis, quia elongauerunt a me et ambulauerunt\npost uanitatem et uani facti sunt ? Et post X uersus:\nHereditatem meam posuistis in abominationem. sacerdotes\nnon dixerunt: ubi est dominus? et tenentes legem nescierunt\nme, et pastores praeuaricati sunt in me, et prophetae prophetauerunt\nin Bahal et idola secuti sunt. Et paulo post:\nNumquid obliuiscitur uirgo ornamenti sui, sponsa fasciae\npectoralis suae? populus uero meus oblitus est mei diebus\ninnumeris. quid niteris bonam ostendere uiam tuam ad\nquaerendam dilectionem, quae insuper et malitias tuas docuisti\nuias tuas, et in alis tuis inuentus est sanguis animarum\npauperum et innocentium? non in fossis inueni eos, sed in\nomnibus quae supra memoraui. et dixisti: absque peccato et\ninnocens ego sum, et propterea auertatur furor tuus a me !\necce ego iudicio contendam tecum, eo quod dixeris: non\npeccaui. quam uilis es facta nimis iterans uias tuas! et ab\nAegypto confunderis, sicut confusa es ab Assur. nam et ab\nista egredieris et manus tuae erunt super caput tuum, quoniam\nobtriuit dominus confidentiam tuam. Et paulo post: Conuertimini,\nfilii, reuertentes, dicit dominus, quia ego uir uester.\n\n\n\n\n\n\n\nItem paulo post: Si conuerteris, Israhel, conuertere, ait\ndominus, ad me conuertere. si abstuleris offendicula tua a\nfacie mea, non commoueberis. et iurabis: uiuit dominus! in\nueritate et in iudicio et in iustitia: et benedicent eum gentes\nipsumque laudabunt. Et paulo post: Stultus populus meus\nme non cognouit: filii insipientes sunt et uecordes: sapientes\nsunt, ut faciant mala, bene autem facere nescierunt. Et post\nXXX uersus: Circuite uias Hierusalem et aspicite et considerate\net quaerite in plateis eius, an inueniatis uirum facientem\niudicium et quaerentem fidem, et propitius ero eius.\nquod si etiam: uiuit dominus! dixerint, et hoc falso iurabunt\ndomine, oculi tui respiciunt fidem. percussisti eos, et non\ndoluerunt: adtriuisti eos, et rennuerunt accipere disciplinam:\nindurauerunt facies suas super petram, noluerunt reuerti. ego\nautem dixi: forsitan pauperes sunt et stulti, ignorantes uiam\ndomini, iudicium dei sui. ibo igitur ad optimates et loquar\neis: ipsi enim cognouerunt uiam domini, iudicium dei sui : et\necce magis hi simul confregerunt iugum, ruperunt uincula.\nEt post VI uersus: Filii tui dereliquerunt me et iurant\nhis qui non sunt dii. saturaui eos, et moechati sunt et in\ndomo meretricis luxuriabantur. equi amatores et admissarii\nfacti sunt, unusquisque ad uxorem proximi sui hinniebat.\nnumquid super his non uisitabo, dicit dominus, et in gente\ntali non ulciscetur manus mea? Et post XL uersus: Qui\n\n\n\n\n\n\nposui arenam terminum mari, praeceptum sempiternum, quod\nnon praeteribit: et commouebuntur et non poterunt, et intumescent\nfluctus eius et non transibunt illud. populo autem\nhuic factum est cor incredulum et exasperans: recesserunt et\nabierunt, et non dixerunt in corde suo: metuamus dominum\ndeum nostrum. Et post VII uersus: Inuenti sunt, inquit,\nin populo meo impii, insidiantes quasi aucupes, laqueos ponentes\net pedicas ad capiendos uiros. sicut decipula plena auibus,\nsic domus eorum plenae dolo: ideo magnificati sunt et dilatati,\nincrassati sunt et inpinguati, et praeterierunt sermones meos\npessime. causam pupilli non dixerunt et iudicium pauperum\nnon iudicauerunt. numquid super his non uisitabo, dicit\ndominus, aut super gentem huiuscemodi non ulciscetur anima\nmea? stupor et mirabilia facta sunt in terra. prophetae\nprophetabant mendacium, et sacerdotes adplaudebant manibus\nsuis, et populus meus dilexit talia: quid igitur fiet in\n\n\n\n\n\n\n\n\n\n\nnouissimo eius? Et post XXX uersus: Cui loquar? et quem\ncontestabor, ut audiat? ecce incircumcisae aures eorum, et\naudire non possunt: ecce uerbum domini factum est illis in\nobprobrium, et non suscipiunt illud. Et paulo post: Audite\nuerbum domini, omnis Iuda, qui ingredimini per portas has,\nut adoretis dominum. haec dicit dominus exercituum deus\nIsrahel: bonas facite uias uestras et studia uestra, et habitabo\nuobiscum in loco isto. nolite confidere in uerbis mendacii,\ndicentes: templum domini, templum domini est. quoniam\nsi benedixeritis uias uestras et studia uestra, si feceritis\niudicium inter uirum et proximum eius, aduenae et pupillo\net uiduae non feceritis calumniam, nec sanguinem innocentem\neffuderitis in loco hoc, et post deos alienos non ambulaueritis\nin malum uobismet ipsis: habitabo uobiscum in loco isto, in\nterra, quam dedi patribus uestris, a saeculo usque in saeculum.\necce uos confiditis uobis in sermonibus mendacii, qui non\nproderunt uobis, furari, occidere, adulterare, iurare mendaciter,\nlibare Bahalim et ire post deos alienos, quos ignoratis. et\nuenistis et stetistis coram me in domo hac, in qua inuocatum\nest nomen meum, et dixistis: liberati sumus, eo quod fecerimus\nomnes abominationes istas. ergo spelunca latronum facta est\ndomus ista, in qua inuocatum est nomen meum in oculis\nuestris? ego, ego sum, ego uidi, dicit dominus. ite ad locum\nmeum in Silo, ubi habitauit nomen meum a principio, et\nuidete, quae fecerim ei propter malitiam populi mei Israhel\net nunc, quia fecistis omnia opera haec, dicit dominus, et\n\n\n\n\n\n\nlocutus sum ad uos mane consurgens et loquens et non\naudistis, et uocaui et non respondistis : faciam domui huic, in\nqua inuocatum est nomen meum et in qua uos habetis fiduciam,\net loco, quem dedi patribus uestris, sicut feci Silo, et proiciam\nuos a facie mea, sicut proieci omnes fratres uestros uniuersum\nsemen Ephraim. tu ergo noli orare pro populo hoc, nec adsumas\npro eis laudem et orationem, et non obsistas mihi:\nquia non exaudiam te. nonne uides, quid isti faciant in\nciuitatibus Iuda et in plateis Hierusalem ? filii colligunt ligna\net patres succendunt ignem et mulieres conspergunt adipem,\nut faciant placentas reginae caeli et libent diis alienis et me\nad iracundiam prouocent. numquid me ad iracundiam prouocant?\ndicit dominus, nonne semet ipsos in confusione uultus\nsui? Et paulo post: Numquid qui cadit non resurget? et\nqui auersus est non reuertetur? quare ergo auersus est populus\niste in Hierusalem auersione contentiosa? adprehenderunt\nmendacium et noluerunt reuerti. adtendi et auscultaui: nemo\nquod bonum est loquitur, nullus est qui agat paenitentiam\nsuper peccato suo dicens: quid feci? Et post VIIII uersus:\nQuomodo dicitis: sapientes nos sumus et lex domini nobiscum\nest? uere mendacium operatus est stilus mendax scribarum.\nconfusi sunt sapientes, perterriti et capti sunt. uerbum enim\ndomini proiecerunt, et sapientia nulla est in eis. Et paulo\npost: Quis dabit me in solitudine diuersorium uiatorum, et\nderelinquam populum meum et recedam ab eis? quia omnes\nadulteri sunt, coetus praeuaricatorum. et extenderunt linguam\n\n\n\n\n\n\n\n\nsuam quasi arcum mendacii et non ueritatis: confortati sunt\nin terra, quia de malo ad malum egressi sunt et me non\ncognouerunt, dicit dominus. unusquisque se a proximo suo\ncustodiat et in omni fratre suo non habeat fiduciam: quia\nomnis frater supplantans supplantabit et omnis amicus fraudulenter\nincedet. et uir fratrem suum deridebit et ueritatem\nnon loquentur. docuerunt enim linguam suam loqui mendacium:\nut inique agerent, laborauerunt. habitatio tua in medio doli:\nin dolo rennuerunt scire me, dicit dominus. propterea haec\ndicit dominus exercituum: ecce ego conflabo et probabo eos.\nquid enim aliud faciam a facie filiae populi mei ? sagitta\nuulnerans lingua eorum, dolum locuta est in ore suo: pacem\ncum amico suo loquitur et occulte ponit insidias. numquid\nsuper his non uisitabo. dicit dominus, aut in gente tali non\nulciscetur anima mea? Et paulo post: Haec dicit dominus:\nnon glorietur sapiens in sapientia sua, et non glorietur fortis\nin fortitudine sua, et non glorietur diues in diuitiis suis: sed\nin hoc glorietur qui gloriatur, scire et nosse me, quia ego\nsum dominus, qui facio misericordiam et iudicium et iustitiam\nin terra. haec enim placent mihi, ait dominus. Et post\nXVI uersus: Haec dicit dominus: iuxta uias gentium nolite\ndiscere et a signis caeli nolite metuere quae timent gentes:\nquia leges populorum uanae sunt. quia lignum de saltu praecidit\nopus manus artificis in ascia: argento et auro decorauit\nillud: clauis et malleis conpegit, ut non dissoluatur. in similitudinem\npalmae fabricata sunt, et non loquentur: portata\ntollentur, quia incedere non ualent. nolite ergo timere ea,\nquia nec male possunt facere, nec bene. non est similis tui,\n\n\n\n\n\n\ndomine: magnus es tu et magnum nomen tuum in fortitudine.\nquis non timebit te, o rex gentium? tuum est enim decus:\net inter cunctos sapientes gentium et in uniuersis regnis eorum\nnullus est similis tui. pariter insipientes et fatui probabuntur.\ndoctrina uanitatis eorum lignum est. argentum inuolutum de\nTharsis affertur et aurum de Ophaz, opus manus aerarii.\nhyacinthus et purpura indumentum eorum, opus artificum\nuniuersa haec. dominus autem deus uerus est, ipse deus\nuiuens et rex sempiternus. ab indignatione eius commouebitur\nterra, et non sustinebunt gentes comminationem eius. sic ergo\ndicetis eis: dii, qui caelos et terram non fecerunt, pereant de\nterra et de his quae sub caelo sunt. Et aliquanto post:\nHaec dicit dominus: maledictus homo, qui confidit in homine\net ponit carnem brachium suum, et a domino recedit cor eius.\nerit enim quasi myricae in deserto et non uidebit cum uenerit\nbonum, sed habitabit in siccitate in deserto in terra salsuginis\net inhabitabili. benedictus uir, qui confidit in domino, et erit\ndominus fiducia eius. et erit quasi lignum, quod transplantatur\nsuper aquas, quod ad humorem mittit radices suas: et\nnon timebit, cum uenerit aestus: et erit folium eius uiride, in\ntempore siccitatis non erit sollicitum, nec aliquando desinet\nfacere fructum. Item aliquanto post: Haec dicit dominus:\nfacite iudicium et iustitiam et liberate ui oppressum de manu\ncalumniatoris, et aduenam et pupillum et uiduam nolite contristare\nneque opprimatis inique, et sanguinem innocentem ne\n\n\n\n\n\n\neffundatis in loco isto. Et paulo post: Vae pastoribus, qui\ndispergunt et dilacerant gregem pascuae meae, dicit dominus.\nideo haec dicit dominus deus Israhel ad pastores, qui pascunt\npopulum meum: uos dispersistis gregem meum et eiecistis eos\net non uisitastis: ecce ego uisitabo super uos malitiam studiorum\nuestrorum, ait dominus. Item paulo post: Haec dicit\ndominus exercituum: nolite audire uerba prophetarum, qui\nprophetant uobis et decipiunt uos. uisionem cordis sui locuntur,\nnon de ore domini. dicunt his qui blasphemant me: locutus\nest dominus: pax erit uobis, et omni qui ambulat in\nprauitate cordis sui dixerunt: non ueniet super uos malum.\nquis enim adfuit in consilio domini? Et post XI uersus:\nNon mittebam prophetas, et ipsi currebant: non loquebar ad\neos, et ipsi prophetabant. si stetissent in consilio meo et nota\nfecissent uerba mea populo meo, auertissem utique eos a uia\nsua mala et a pessimis cogitationibus suis. Et post II\nuersus: Audiui quae dixerunt prophetae prophetantes in\nnomine meo mendacium atque dicentes: somniaui, somniaui.\nusquequo istud est in corde prophetarum uaticinantium mendacium\net prophetantium seductiones cordis sui, qui uolunt\nfacere, ut obliuiscatur populus meus nominis mei propter\nsomnia cordis sui, quae narrat unusquisque ad proximum\nsuum , sicut obliti sunt patres eorum nominis mei propter\nBahal? propheta, qui habet somnium, narret somnium: et qui\nhabet sermonem meum, narret sermonem meum uere. quid\npaleis ad triticum? dicit dominus. numquid non uerba mea\nsunt quasi ignis, ait dominus, et quasi malleus conterens\n\n\n\n\n\n\npetram? propterea ecce ego ad prophetas, ait dominus, qui\nfurantur uerba mea unusquisque a proximo suo. ecce ego ad\nprophetas, ait dominus, qui adsumunt linguas suas et aiunt: dicit\ndominus. ecce ego ad prophetas somniantes mendacium, ait\ndominus, qui narrauerunt ea et seduxerunt populum meum in\nmendacio suo et in miraculis suis, cum ego non misissem eos\nnec mandassem eis: qui nihil profuerunt populo huic, dicit dominus.\nEt paulo post: Et misit dominus ad uos omnes seruos\nsuos prophetas consurgens diluculo mittensque, et non audistis,\nneque inclinastis aures uestras, ut audiretis, cum diceret: reuertimini\nunusquisque a uia sua mala et a pessimis cogitationibus\nuestris, et habitabitis in terra, quam dedit dominus uobis et\npatribus uestris, a saeculo et usque in saeculum. et nolite ire\npost deos alienos, ut seruiatis adoretisque eos, neque me ad\niracundiam prouocetis in operibus manuum uestrarum, et non\nadfligam uos. et non audistis me, dicit dominus. Et aliquanto\npost: Maledictus qui facit opus domini fraudulenter.\nItem post aliquantum: Bonus est dominus sperantibus in\neum, animae quaerenti illum. bonum est praestolari cum\nsilentio salutare domini. bonum est uiro, cum portauerit\niugum ab adulescentia sua. sedebit solitarius et tacebit: quia\nleuauit super se. ponet in puluere os suum, si forte sit spes.\ndabit percutienti se maxillam, saturabitur obprobriis: quia\nnon repellit in sempiternum dominus.\nXXI. DE LIBRO EZECHIELIS. Cum autem pertransissent septem dies, factum est uerbum\ndomini ad me dicens: fili hominis, speculatorem dedi te domui\nIsrahel, et audies de ore meo uerbum, et adnuntiabis eis ex\nme. si dicente me ad impium: morte morieris, non adnuntiaueris\nei, neque locutus fueris, ut auertatur a uia sua\nimpia et uiuat, ipse impius in iniquitate sua morietur, sanguinem\nautem eius de manu tua requiram. si autem tu adnuntiaueris\nimpio et ille non fuerit conuersus ab impietate sua et uia sua\nimpia, ipse quidem in iniquitate sua morietur, tu autem animam\ntuam liberasti. sed et si conuersus iustus a iustitia fecerit\niniquitatem, ponam offendiculum coram eo, ipse morietur, quia\nnon adnuntiasti ei. in peccato suo morietur, et non erunt in\nmemoria iustitiae eius, quas fecit: sanguinem uero eius de\nmanu tua requiram. si autem adnuntiaueris iusto, ut non\npeccet iustus, et ille non peccauerit, uiuens uiuet, quia adnuntiasti,\net animam tuam liberasti. Et post aliquantum:\nEt dixit dominus ad eum: transi per mediam ciuitatem in\nmedio Hierusalem, et signa thau super frontem uirorum\ngementium et dolentium super cunctis abominationibus, quae\nfiunt in medio eius. et illis dixit audiente me: transite per\nmediam ciuitatem sequentes eum et percutite, non parcat\noculus uester, neque misereamini: senem, adulescentulum, et\nuirginem, et paruulum, et mulieres interficite usque ad\n\n\n\n\n\n\ninternecionem. omnem autem super quem uideritis thau ne occidatis:\net a sanctuario meo incipite. Et aliquanto post:\nPro eo quod maerere fecistis cor iusti mendaciter, quem ego\nnon contristaui, et confortastis manus impii, ut non reuerteretur\na uia sua mala et uiueret. Item post aliquantum: Ecce\nhaec fuit iniquitas Sodomae sororis tuae: superbia, saturitas\npanis, et abundantia, et otium ipsius et filiarum eius: et\nmanum egeno et pauperi non porrigebant: et eleuatae sunt\net fecerunt abominationes coram me. et abstuli eas, sicut\nuidisti. Et post paululum: Vir si fuerit iustus et fecerit\niudicium et iustitiam, in montibus non comederit et oculos\nnon leuauerit ad idola domus Israhel et uxorem proximi sui\nnon uiolauerit et ad mulierem menstruatam non accesserit et\nhominem non contristauerit, pignus debitori reddiderit, per\nuim nihil rapuerit, panem suum esurienti dederit et nudum\noperuerit uestimento, ad usuram non commodauerit et amplius\nnon acceperit, ab iniquitate auerterit manum suam, iudicium\nuerum fecerit inter uirum et uirum, in praeceptis meis ambulauerit\net iudicia mea custodierit, ut faciat ueritatem, hic\niustus est:. uita uiuet, ait dominus deus. quod si genuerit\nfilium latronem et effundentem sanguinem et fecerit unum de\nistis, et haec quidem omnia non facientem, sed in montibus\ncomedentem et uxorem proximi sui polluentem, egenum et\npauperem contristantem, rapientem rapinas, pignus non reddentem\net ad idola leuantem oculos suos, abominationem\nfacientem, ad usuram dantem et amplius accipientem:\n\n\n\n\n\n\nnumquid uiuet? non uiuet: cum uniuersa detestanda haec fecerit,\nmorte morietur: sanguis eius in ipso erit. quod si genuerit\nfilium, qui uidens omnia peccata patris sui, quae fecit, timuerit\net non fecerit simile eis, super montes non comederit et oculos\nsuos non leuauerit ad idola domus Israhel et uxorem proximi\nsui non uiolauerit et uirum non contristauerit, pignus non\nretinuerit et rapinam non rapuerit, panem suum esurienti\ndederit et nudum operuerit uestimento, a pauperis iniuria\nauerterit manum suam, usuram et superabundantiam non\nacceperit, iudicia mea fecerit et in praeceptis meis ambulauerit:\nhic non morietur in iniquitate patris sui, sed uita uiuet. pater\neius, quia calumniatus est et uim fecit fratri, malum operatus\nest in medio populi sui: ecce mortuus est in iniquitate sua.\net dicitis: quare non portauit filius iniquitatem patris? uidelicet\nquia filius iudicium et iustitiam operatus est et omnia praecepta\nmea custodiuit et fecit illa: uita uiuet. anima, quae\npeccauerit, ipsa morietur. filius non portabit iniquitatem\npatris, et pater non portabit iniquitatem filii. iustitia iusti\nsuper eum erit et impietas impii super eum erit. si autem\nimpius egerit paenitentiam ab omnibus peccatis suis, quae m\noperatus est, et custodierit uniuersa praecepta mea et fecerit\niudicium et iustitiam, uita uiuet et non morietur. omnium\niniquitatum eius, quas operatus est, non recordabor: in iustitia\nsua, quam operatus est, uiuet. numquid uoluntatis meae est\nmors impii, dicit dominus deus, et non ut conuertatur a uiis\nsuis et uiuat? si autem auerterit se iustus a iustitia sua et\nfecerit iniquitatem secundum omnes abominationes, quas operari\n\n\n\n\nsolet impius, numquid uiuet? omnes iustitiae eius, quas\nfecerat, non recordabuntur. in praeuaricatione, qua praeuaricatus\nest, et in peccato suo, quod peccauit, in ipsis morietur.\net dixistis: non est aequa uia domini. audite, domus Israhel:\nnumquid uia mea non est aequa et non magis uiae uestrae\nprauae sunt? cum enim auerterit se iustus a iustitia sua et\nfecerit iniquitatem, morietur in eis: in iniustitia, quam operatus\nest, morietur. et cum auerterit se impius ab impietate sua,\nquam operatus est, et fecerit iudicium et iustitiam, ipse animam\nsuam uiuific.abit. considerauit enim et auertit se ab omnibus\niniquitatibus suis, quas operatus est: uita uiuet et non morietur.\net dicunt filii Israhel: non est aequa uia domini.\nnumquid uiae meae non sunt aequae, domus Israhel, et non\nmagis uiae uestrae prauae? idcirco unumquemque iuxta uias\nsuas iudicabo, domus Israhel, ait dominus deus. conuertimini\net agite paenitentiam ab omnibus iniquitatibus uestris, et non\nerit uobis in ruinam iniquitas. proicite a uobis omnes praeuaricationes\nuestras, in quibus praeuaricati estis, et facite\nuobis cor nonum et spiritum nonum : et quare moriemini,\ndomus Israhel? quia nolo mortem morientis, dicit dominus\ndeus: reuertimini, et uiuetis. Et aliquanto post: Ecce\nprincipes Israhel singuli in brachio suo fuerunt in te ad\neffundendum sanguinem. patrem et matrem contumeliis adfecerunt\nin te, aduenam calumniati sunt in medio tui, pupillum\net uiduam contristauerunt apud te. sanctuaria mea spreuistis\net sabbata mea polluistis. uiri detractores fuerunt in te ad\n\n\n\n\n\n\neffundendum sanguinem, et super montes comederunt in te:\nscelus operati sunt in medio tui. uerecundiora patris discooperuerunt\nin te, inmunditiam menstruatae humiliauerunt in\nte. et unusquisque in uxorem proximi sui operatus est\nabominationem, et socer nurum suam polluit nefarie, frater\nsororem suam, filiam patris sui, oppressit in te. munera\nacceperunt apud te ad effundendum sanguinem, usuram et\nsuperabundantiam accepisti, et auare proximos tuos calumniabaris,\nmei quoque oblita es, ait dominus deus. Et post paululum:\nEt factum est uerbum domini ad me dicens: fili\nhominis, dic ei: tu es terra inmunda et non conpluta in die\nfuroris. coniuratio prophetarum in medio eius. sicut leo\nrugiens capiensque praedam animam deuorauerunt, opes et\npretium acceperunt, uiduas eius multiplicauerunt in medio\nillius. sacerdotes eius contempserunt legem meam et polluerunt\nsanctuaria mea: inter sanctum et profanum non habuere\ndistantiam et inter pollutum et inmundum non intellexerunt.\nEt post II uersus: Principes eius in medio illius quasi\nlupi rapientes praedam ad effundendum sanguinem et ad perdendas\nanimas et auare sectanda lucra. prophetae autem\neius liniebant eos absque temperamento uidentes uana et\ndiuinantes mendacium, dicentes: haec dicit dominus deus,\ncum dominus non sit locutus. populi terrae calumniabantur\ncalumniam et rapiebant uiolenter, egenum et pauperem adfligebant\net aduenam opprimebant calumnia absque iudicio.\net quaesiui de his uirum, qui interponeret saepem et staret\noppositus contra me pro terra, ne disperderem eam: et non\n\n\n\n\n\n\ninueni. et effudi super eos indignationem meam, in igne irae\nmeae consumpsi eos. uiam eorum in caput eorum reddidi,\nait dominus deus. Item aliquanto post: Et factum est\nuerbum domini ad me dicens: fili hominis, loquere ad filios\npopuli tui, et dices ad eos: terra cum induxero super eam\ngladium, et tulerit populus terrae uirum unum de nouissimis\nsuis et constituerit eum super se speculatorem, et ille uiderit\ngladium uenientem super terram et cecinerit bucina et adnuntiauerit\npopulo, audiens autem quisquis ille est sonitum\nbucinae non se obseruauerit, ueneritque gladius et tulerit eum:\nsanguis ipsius super caput eius erit. sonum bucinae audierit\net non obseruauerit: sanguis eius in ipso erit. si autem\ncustodierit, animam suam saluabit. quod si speculator uiderit\ngladium uenientem et non insonuerit bucina, et populus non\nse custodierit, ueneritque gladius et tulerit de eis animam:\nille quidem in iniquitate sua captus est, sanguinem autem\neius de manu speculatoris requiram. et tu, fili hominis,\nspeculatorem dedi te domui Israhel: audiens ergo ex ore meo\nsermonem, adnuntiabis eis ex me. si me dicente ad impium:\nimpie, morte monens: non fueris locutus, ut se custodiat\nimpius a uia sua: ipse impius in iniquitate sua morietur,\nsanguinem autem eius de manu tua requiram. si autem adnuntiante\nte ad impium, ut a uiis suis conuertatur, non fuerit\nconuersus a uia sua, ipse in iniquitate sua morietur, porro\nanimam tuam liberasti. tu ergo, fili hominis, dic ad domum\nIsrahel: sic locuti estis dicentes: iniquitates nostrae et peccata\n\n\n\n\n\n\nnostra super nos sunt et in ipsis nos tabescimus: quomodo\nergo uiuere poterimus? dic ad eos: uiuo ego, dicit dominus\ndeus, nolo mortem impii, sed ut reuertatur impius a uia sua\net uiuat: conuertimini a uiis uestris pessimis: et quare moriemini,\ndomus Israhel? tu itaque, fili hominis, dic ad filios\npopuli tui: iustitia iusti non liberabit eum, in quacumque die\npeccauerit, et impietas impii non nocebit ei, in quacumque\ndie conuersus fuerit ab impietate sua, et iustus non poterit\nuiuere in iustitia sua, in quacumque die peccauerit. etiamsi\ndixero iusto quod uita uiuat, et confisus in iustitia sua fecerit\niniquitatem, omnes iustitiae eius obliuioni tradentur et in\niniquitate sua, quam operatus est, in ipsa morietur. si autem\ndixero impio: morte morieris, et egerit paenitentiam a peccato\nsuo feceritque iudicium et iustitiam, pignus restituerit ille\nimpius, rapinam reddiderit, in mandatis uitae ambulauerit\nnec fecerit quicquam iniustum: uita uiuet, non morietur. omnia\npeccata eius, quae peccauit, non inputabuntur ei. iudicium\net iustitiam fecit, uita uiuet. et dixerunt filii populi tui: non\nest aequi ponderis uia domini. et ipsorum uia iniusta est.\ncum enim recesserit iustus a iustitia sua feceritque iniquitates\nmorietur in eis. et cum recesserit impius ab impietate sua\nfeceritque iudicium et iustitiam, uiuet in eis. et dicitis: non\nest recta uia domini. unumquemque iuxta uias suas iudicabo\nde uobis, domus Israhel Et post XLVIIII uersus: Et tu,\nfili hominis, filii populi tui locuntur de te iuxta muros et in\nostiis domorum et dicunt unus ad alterum, uir ad proximum\nsuum, dicentes: uenite et audiamus, qui sit sermo egrediens\na domino. et uenient ad te, quasi ingrediatur populus,\n\n\n\n\n\n\net sedent coram te populus meus et audiunt sermones tuos\net non faciunt eos: quia in canticum oris sui uertunt illos et\nauaritiam suam sequitur cor eorum. et es eis quasi carmen\nmusicum, quod suaui dulcique sono canitur: et audient uerba\ntua et non facient ea. et cum uenerit quod praedictum est ecce\nenim uenit — tunc scient quod prophetes fuerit inter\neos. Et factum est uerbum domini ad me dicens: fili hominis,\npropheta de pastoribus Israhel, propheta et dices pastoribus:\nhaec dicit dominus deus: uae pastoribus Israhel, qui pascebant\nsemet ipsos, nonne greges pascuntur a pastoribus? lac comedebatis\net lanis operiebamini et quod crassum erat occidebatis,\ngregem autem meum non pascebatis. quod infirmum fuit\nnon consolidastis, et quod aegrotum non sanastis, quod fractum\nest non alligastis, et quod abiectum est non reduxistis, quod\nperierat non quaesistis: sed cum austeritate imperabatis eis\net cum potentia. et dispersae sunt oues meae, eo quod non\nesset pastor: et factae sunt in deuorationem omnium bestiarum\nagri et dispersae sunt. et errauerunt greges mei in cunctis\nmontibus et in uniuerso colle excelso, et super omnem faciem\nterrae dispersi sunt greges mei. et non erat qui requireret:\nnon erat, inquam, qui requireret. propterea, pastores, audite\nuerbum domini: uiuo ego, dicit dominus deus, quia pro eo\nquod facti sunt greges mei in rapinam et oues meae in deuorationem\nomnium bestiarum agri, eo quod non esset pastor,\nneque enim quaesierunt pastores gregem meum, sed pastores\npascebant semet ipsos et greges meos non pascebant: propterea,\n\n\n\n\npastores, audite uerbum domini: haec dicit dominus deus:\necce ego ipse super pastores, requiram gregem meum de\nmanibus eorum et cessare eos faciam, ut ultra non pascant\ngregem, nec pascant amplius pastores semet ipsos: et liberabo\ngregem meum de ore eorum et non erit eis ultra in escam.\nEt post XXXIIII uersus: Vos autem, greges mei, haec\ndicit dominus deus: ecce ego iudico inter pecus et pecus,\narietem et meum. nonne satis uobis erat pascuam bonam\ndepasci? insuper et reliquias pascuarum uestrarum conculcastis\npedibus uestris, et cum purissimam aquam biberetis,\nreliquam pedibus uestris turbabatis. et oues meae his quae\nconculcata pedibus uestris fuerant pascebantur, et quae pedes\nuestri turbauerant haec bibebant. propterea haec dicit dominus\ndeus ad eos: ecce ego ipse iudico inter pecus pingue et\nmacilentum, pro eo quod lateribus et umeris inpingebatis et\ncornibus uestris uentilabatis omnia infirma pecora, donec dispergerentur\nforas. Et post aliquantum: Haec dicit dominus\ndeus: sufficiat uobis, principes Israhel: iniquitatem et rapinas\nintermittite et iudicium et iustitiam facite et separate confinia\nuestra a populo meo, ait dominus deus. statera iusta et\noephi iustum erit uobis et batus iustus.\n\nIsta de libris posuimus, quos et Iudaei canonicos\nhabent, in quibus eorum inuenimus quae huic operi\nconuenirent. sed non sunt omittendi et hi quos\nquidem ante saluatoris aduentum constat esse\nconscriptos, sed eos non receptos a Iudaeis recepit\n\n\n\n\n\n\ntamen eiusdem saluatoris ecclesia. in his sunt\nduo qui Salomonis appellantur a pluribus propter\nquandam, sicut existimo, eloquii similitudinem.\nnam Salomonis non esse nihil dubitant quique\ndoctiores. nec tamen eius qui Sapientiae dicitur\nquisnam sit auctor apparet. illum uero alterum\nquem uocamus Ecclesiasticum, quodlesusq uidam\nscripserit, qui cognominatur Sirach, constat inter\neos qui eundem librum totum legerunt. de libro\nergo Sapientiae ista huic operi congruere uisa sunt.\nXXII. DE LIBRO SAPIENTIAE. Diligite iustitiam, qui iudicatis terram. sentite de domino\nin bonitate et in simplicitate cordis quaerite illum. quoniam\ninuenitur ab his qui non temptant illum, apparet autem eis\nqui fidem habent in eum. peruersae enim cogitationes separant\na deo: probata autem uirtus corripit insipientes. quoniam in\nmaliuolam animam non introibit sapientia, nec habitabit in\ncorpore subdito peccatis. sanctus enim spiritus disciplinae\neffugiet fictum et auferet se a cogitationibus, quae sunt sine\nintellectu, et corripietur a superueniente iniquitate. benignus\nest enim spiritus sapientiae et non liberabit maledictum a\nlabiis suis: quoniam renum illius testis est deus et cordis eius\nscrutator est uerus et linguae illius auditor. quoniam spiritus\n\n\n\n\n\n\n\n\n\n\ndomini repleuit orbem terrarum, et hoc quod continet omnia\nscientiam habet uocis. propter hoc qui loquitur iniqua non\npotest latere, sed nec praeteriet illum corripiens iudicium.\nin cogitationibus enim impii interrogatio erit: sermonum autem\nillius auditio ad dominum ueniet ad correptionem iniquitatum.\nillius. quoniam auris zeli audit omnia, et tumultus murmurationum\nnon absconditur. custodite ergo uos a murmuratione,\nquae nihil prodest, et a detractione parcite linguae: quoniam\nresponsum obscurum in uacuum non ibit. os autem, quod\nmentitur, occidit animam. Et paulo post: Qui confidunt\nin illum, intellegunt ueritatem, et fideles in dilectione adquiescent\nilli: quia donum et pax est electis illius. impii\nautem secundum quae cogitauerunt correptionem habebunt,\nqui neglexerunt- iustitiam et a domino recesserunt sapientiam\nenim et disciplinam qui abicit, infelix est. Et post VI\nuersus: Quoniam felix sterilis et incoinquinata, quae nesciuit\nthorum in delicto: habebit fructum in respectione animarum:\net spado, qui non operatus est per manus suas iniquitatem,\nnec cogitauit aduersus dominum nequissima. Et aliquanto\npost: Audite ergo, reges, et intellegite: discite, iudices,\nfinium terrae iustitiam. praebete aures, uos qui continetis\nmultitudinem et placetis uobis in turbis nationum. quoniam\ndata est a domino potestas uobis et uirtus ab altissimo, qui\ninterrogabit opera uestra et cogitationes scrutabitur. quoniam\ncum essetis ministri regni ipsius, non recte iudicastis, neque\n\n\n\n\n\n\ncustodistis legem iustitiae, neque secundum uoluntatem dei\nambulastis. horrende et cito apparebit uobis: quoniam iudicium\ndurissimum in his qui praesunt fiet. exiguo enim conceditur\nmisericordia, potentes autem potenter tormenta patientur. non\nenim subtrahet personam cuiusquam dominus, nec reuerebitur\nmagnitudinem cuiusquam: quoniam pusillum et magnum ipse\nfecit et aequaliter illi cura est pro omnibus. fortioribus autem\nfortior instat cruciatus. ad uos autem, mali reges, sunt hi\nsermones mei, ut discatis sapientiam et non excidatis. qui\ncustodierint iustitiam iuste, iustificabuntur, et qui didicerint\nista, inuenient quid respondeant. concupiscite ergo sermones\nmeos, diligite illos, et habebitis disciplinam. clara est enim\net quae numquam marcescat sapientia et facile uidetur ab his\nqui diligunt eam et inuenietur ad his qui quaerunt illam. praeoccupat\nqui se concupiscunt, ut illis se priorem ostendat.\nqui de luce uigilauerit ad illam, non laborabit: adsidentem\nenim illam inueniet foribus suis. cogitare enim de illa sensus\nest consummatus, et qui uigilauerit pro illa, cito erit securus.\nquoniam dignos se ipsa circuit quaerens et in uiis ostendit\nse illis hilariter et in omni prouidentia occurrit illis. initium\nenim illius uerissima est disciplinae concupiscentia. cura ergo\ndisciplinae dilectio est, et dilectio custoditio legum illius est,\ncustoditio autem legum confirmatio incorruptionis est, incorruptio\nautem facit esse proximum deo. concupiscentia itaque\nsapientiae deducit ad regnum perpetuum. si ergo delectamini\n\n\n\n\n\n\nsedibus et stemmatibus, reges populi, diligite sapientiam, ut\nin perpetuum regnetis. Et paulo post: Et si iustitiam quis\ndiligit, labores huius magnas habent uirtutes. sobrietatem\nenim et sapientiam docet et iustitiam et uirtutem, quibus utilius\nnihil in uita hominibus.\n\n\nNunc iam de libro, qui Ecclesiasticus dicitur,\nponenda sunt quae uidentur. de quo hic etiam ea\ndixisse deputer quae de Prouerbiorum libro sum\npraelocutus, quamuis in isto Ecclesiastico plura\nrepperi huic operi necessaria.\nXXIII. DE ECCLESIASTICO. Timor domini scientiae religiositas. religiositas custodiet\net iustificabit cor, iocunditatem atque gaudium dabit. timenti\ndominum bene erit, et in diebus consummationis illius benedicetur.\nplenitudo sapientiae est timere deum et plenitudo\na fructibus illius. Et post II uersus : Corona sapientiae\ntimor domini. Et post IIII uersus: Radix sapientiae\nest timere deum: rami enim illius longaeui. in thesauris\nsapientiae intellectus est et scientiae religiositas: execratio\nautem peccatoribus sapientia. timor domini expellit peccatum.\nnam qui sine timore est non potest iustificari: iracundia enim\nanimositatis illius subuersio illius est. sapiens usque in tempus\nsustinebit patiens, et postea redditio iocunditatis. bonus sensus\n\n\n\n\n\n\nusque in tempus abscondit uerba illius, et labia multorum\nenarrabunt sensum illius. concupiscens sapientiam, serua\niustitiam, et deus praebebit illam tibi. sapientia enim et\ndisciplina timor domini, et quod beneplacitum est illi fides et\nmansuetudo, et adimplebit thesauros tuos. non sis incredibilis\ntimori domini et ne accesseris ad illum duplici corde. ne\nfueris hypocrita in conspectu hominum et non scandalizeris\nlabiis tuis. adtende in illis, ne forte cadas et adducas animae\ntuae confusionem et reuelet deus abscondita tua et in medio\nsynagogae elidat te. quoniam accessisti maligne ad dominum,\net cor tuum plenum est dolo et fallacia. Fili, accedens ad\nseruitutem dei sta in iustitia et timore et praepara animam\ntuam ad temptationem, et deprime cor tuum et sustine.\ndeclina aurem tuam et excipe uerba intellectus, et ne festines\nin tempus obductionis. sustine sustentationem dei, coniungere\ndeo et sustine, ut crescat in nouissimo uita tua. omne quod\ntibi adplicitum fuerit accipe: et in dolore sustine et in humilitate\ntua patientiam habe. quoniam in igne probatur aurum\net argentum, homines uero acceptabiles in camino humiliationis.\ncrede deo, et recuperabit te, et dirige uiam tuam et\nspera in illum. serua timorem illius et in illo ueteresce.\nmetuentes dominum, sustinete misericordiam eius, et non deflectetis\nab illo, ne cadatis. qui timetis dominum, credite\nilli, et non euacuabitur merces uestra. qui timetis dominum,\n\n\n\n\n\n\nsperate in illum, et in oblectatione ueniet uobis misericordia.\nqui timetis deum, diligite illum, et inluminabuntur corda uestra.\nrespicite, filii, nationes hominum, et scitote: quis sperauit in\ndomino et confusus est, permansit in mandatis eius et derelictus\nest? et quis inuocauit illum et despexit illum? quoniam\npius et misericors est deus et remittit in tempore tribulationis\npeccata omnibus exquirentibus se in ueritate. uae duplici\ncorde et labiis scelestis et manibus malefacientibus et peccatori\nterram ingredienti duabus uiis. uae dissolutis corde, qui non\ncredunt deo, ideo non proteguntur ab eo. uae his qui perdiderunt\nsustinentiam, qui dereliquerunt uias rectas et deuerterunt\nin uias prauas. et quid facietis, cum inspicere\ncoeperit deus? qui timent dominum, non erunt incredibiles\nuerbo illius: et qui diligunt illum, conseruabunt uiam illius.\nqui timent dominum, inquirent quae beneplacita sunt illi: et\nqui diligunt eum, replebuntur lege ipsius. qui timent dominum,\nparabunt corda sua et in conspectu illius sanctificabunt\nanimas suas. qui timent dominum, custodiunt mandata illius\net patientiam habebunt usque ad inspectionem illius dicentes:\nsi paenitentiam non egerimus, incidemus in manus dei et non\nin manus hominum. secundum enim magnitudinem illius,\nsic et misericordia ipsius cum eo. Filii sapientiae ecclesia\niustorum, et nati illorum oboedientia et dilectio. iudicium\npatris audite, filii dilecti, et sic facite, ut salui sitis. Et post\nII uersus: Qui diligit deum, exorabit pro peccatis et\n\n\n\n\n\n\ncontinebit se ab illis: in oratione dierum exaudietur. et sicut\nqui thesaurizat ita et qui honorificat matrem suam. qui honorat\npatrem, iocundabitur in filiis. qui honorat patrem suum,\nuita uiuet longiore, et qui obaudit patri, refrigerabit matrem.\nqui timet deum, honorat parentes: et quasi dominis seruiet\nhis qui se generauerunt. in opere et sermone et omni patientia\nhonora patrem tuum, ut superueniat tibi benedictio a domino.\nEt post III uersus: Ne glorieris in contumelia patris tui.\nEt post III uersus: Fili, suscipe senectam patris tui et ne\ncontristes eum in uita illius. et si defecerit sensus, ueniam\nda et ne spernas eum in tua uirtute. Et post IIII uersus:\nQuam malae famae est qui relinquit patrem! et est maledictus\na deo qui exasperat matrem. fili, in mansuetudine\nopera tua perfice, et super hominum gloriam diligeris. quanto\nmagnus es, humilia te in omnibus, et coram deo inuenies\ngratiam: quoniam magna potentia dei solius et ab humilibus\nhonoratur. altiora te ne quaesieris et fortiora te ne scrutatus\nfueris: sed quae praecepit tibi deus, illa cogita semper: et\nin pluribus operibus eius ne fueris curiosus. non est enim\ntibi necessarium ea quae abscondita sunt. Et post III\nuersus: Multos enim inplanauit suspicio eorum et in uanitate\ndetinuit sensus illorum. cor durum male habebit in nouissimo,\n\n\n\n\n\n\net qui amat periculum, in illo peribit. cor ingrediens duas\nuias non habebit successus, et prauicordius in illis scandalizabitur.\ncor nequam grauabitur in doloribus, et peccator\nadiciet ad peccandum. Et post II uersus: Cor sapiens\nintellegitur in sapientia, et auris bona audiet cum omni concupiscentia\nsapientiam. sapiens cor et intellegibile abstinebit\nse a peccatis et in operibus iustitiae successus habebit. ignem\nardentem extinguit aqua, et elemosyna resistit peccatis: et\ndeus prospector eius qui reddit gratiam meminit in posterum,\net in tempore casus tui inuenies firmamentum. Fili, elemosynam\npauperum ne fraudes et oculos tuos ne transuertas a paupere.\nanimam esurientem ne despexeris et non exasperes pauperem\nin inopia sua. cor inopis ne adflixeris et non protrahas datum\nangustianti. rogationem cum tribulatione ne abicias et non\nauertas faciem tuam ab egeno. ab inope non auferas oculos\ntuos propter iram et non relinquas quaerentibus tibi retro\nmaledicere: maledicentis enim in amaritudine exaudietur\nprecatio illius: exaudiet autem eum qui fecit illum. congregationi\npauperum affabilem te facito, et presbytero humilia\nanimam tuam et magnato humilia caput tuum. declina\npauperi aurem tuam et redde debitum tuum et responde illi\npacifica in mansuetudine. libera eum qui iniuriam patitur de\nmanu superbi, et non acide feras in anima tua. in iudicando\n\n\n\n\n\n\nesto misericors pupillis ut pater et pro uiro matri illorum:\net eris uelut filius altissimi obaudiens, et miserebitur tui\nmagis quam mater. sapientia filiis suis uitam inspirauit, et\nsuscipit exquirentes se et praeibit in uia iustitiae. et qui\nillam diligit, diligit uitam: et qui uigilauerint ad illam, conplectebuntur\nplacorem eius. qui tenuerint illam, uitam hereditabunt,\net quo introiuit bene dicit deus. qui seruiunt ei, obsequentes\nerunt sancto: et eos qui diligunt illam diligit deus.\nqui audit illam, iudicat gentes: et qui intuetur illam, permanebit\nconfidens. si crediderit ei, hereditabit illam et erunt\nin confirmatione creaturae illorum. quoniam in temptatione\nambulat cum eo et in primis eligit eum. timorem et metum\net probationem inducet super illum et cruciabit illum in\ntribulatione doctrinae suae, donec temptet illum in cogitationibus\nillius et credat animae illius. et firmabit illum et\niterum adducet directum ad illum, et denudabit abscondita sua\nilli et thesaurizat super illum scientiam et intellectum iustitiae.\nsi autem oberrauerit, derelinquet illum et tradet eum in\nmanus inimici sui. fili, conserua tempus et deuita a malo.\npro anima tua non confundaris dicere uerum. est enim confusio\nadducens peccatum et est confusio adducens gloriam et\ngratiam. non accipias faciem aduersus faciem tuam, nec\naduersus animam tuam mendacium. non reuerearis proximum\ntuum in casu suo, nec retineas uerbum in tempore salutis.\n\n\n\n\nnon abscondas sapientiam tuam in decore eius. in lingua\nenim agnoscitur sapientia et sensus et scientia et doctrina in\nuerbis ueritatis et firmamentum in operibus iustitiae. non\ncontradicas ueritati ullo modo et de mendacio ineruditionis\ntuae confundere. non confundaris confiteri peccata tua et\nne subicias te homini pro peccato. noli resistere contra faciem\npotentis, nec coneris contra ictum fluuii. in iustitia agonizare\npro anima tua et usque ad mortem certa pro iustitia, et deus\ninpugnabit pro te inimicos tuos. noli citatus esse in lingua\ntua et inutilis et remissus in operibus tuis. noli esse sicut\nleo in domo tua euertens domesticos tuos et opprimens subiectos\ntibi. non sit porrecta manus tua ad capiendum et ad\ndandum collecta. Noli adtendere ad possessiones iniquas et\nne dixeris: est mihi sufficiens uita. nihil enim proderit in\ntempore uindictae et obductionis. non sequaris concupiscentiam\ncordis et ne dixeris: quomodo potui? aut quis me subiciet\npropter facta mea? deus enim uindicans uindicabit.\nne dixeris: peccaui et quid accidit mihi triste? altissimus\nenim est patiens redditor. de propitiatu peccatorum noli esse.\nsine metu, neque adicias peccatum super peccatum. et ne dicas:\nmiseratio dei magna est, multitudinis peccatorum meorum\nmiserebitur. misericordia enim et ira ab illo cito proximat\net in peccatores respicit ira illius. non tardes conuerti ad\ndominum et ne differas de die in diem. subito enim uenit\nira illius et in tempore uindictae disperdet te. noli anxius\nesse in diuitiis iniustis: nihil enim proderunt tibi in diem\nobductionis et uindictae. non uentiles te in omni uento et\nnon eas in omni uia. sic enim peccator probatur duplici\nlingua. esto firmus in uia dei et in ueritate sensus tui et\nscientia, et prosequatur te uerbum pacis et iustitiae. esto\nmansuetus ad audiendum uerbum dei, ut intellegas: et cum\n\n\n\n\nsapientia fers responsum uerum. si est tibi intellectus, responde\nproximo: sin autem, sit manus tua super os tuum,\nne capiaris uerbo indisciplinato et confundaris. honor et gloria\nin sermone sensati: lingua uero inprudentis subuersio est\nipsius. non appelleris susurrio et lingua tua capiaris et confundaris.\nsuper furem enim est confusio et paenitentia, et\ndenotatio pessima super bilinguem: susurratori autem odium\net inimicitia et contumelia. iustifica pusillum et magnum\nsimiliter. Noli fieri pro amico inimicus proximo: inproperium\net contumeliam malus hereditabit et omnis peccator inuidus\net bilinguis. non te extollas in cogitatione animae tuae, uelut\ntaurus, ne forte elidatur uirtus tua per stultitiam. Et post\nVII uersus: Multi pacifici sint tibi, et consiliarius sit tibi\nunus de mille. si possides amicum, in temptatione posside\neum et non facile credas illi temet ipsum. est enim amicus\nsecundum tempus suum et non permanebit in die tribulationis:\net est amicus qui egreditur ad inimicitiam: et est amicus\nqui odium et rixam et conuicia denudabit. est autem amicus\nsocius mensae et non permanet in die necessitatis. amicus\nsi permanserit fixus, erit tibi quasi coaequalis et in domesticis\ntuis fiducialiter aget. si humiliauerit se contra te et a facie\ntua abscondet se, unianimem habebis amicitiam bonam. ab\ninimicis tuis separare et ab amicis tuis adtende. amicus fidelis\nprotectio fortis: qui autem inuenit illum, inuenit thesaurum.\namico fideli nulla est conparatio et non est digna ponderatio\n\n\n\n\n\n\nauri et argenti contra bonitatem fidei [illius. amicus fidelis\nmedicamentum uitae et inmortalitatis: et qui metuunt dominum,\ninueniunt illum. qui timet deum, aeque habebit amicitiam\nbonam: quoniam secundum illum erit amicus illius. fili, a\niuuentute tua excipe doctrinam et usque ad canos inuenies\nsapientiam. quasi is qui arat et seminat, accede ad illam\net sustine bonos fructus illius. in opere enim ipsius exiguo\nlaborabis et cito edes de generationibus illius. quam aspera\nest nimium sapientia indoctis hominibus et non permanet in\nilla excors. quasi lapidis uirtus probatio erit in illis et non\ndemorabuntur proicere illam. Et post II uersus: Quibus\nautem agnita est, permanet usque ad conspectum dei. audi\nfili, et accipe consilium intellectus et ne abicias consilium\nmeum. inice pedem tuum in conpedes illius et in torquem\neius tuum collum. subice umerum tuum et porta illam et\nne acedieris uinculis eius. in omni animo tuo accede ad\nillam et in omni uirtute tua serua uias eius. inuestiga illam\net manifestabitur tibi, et continens factus ne dereliqueris eam:\nin nouissimis enim inuenies requiem in ea, et conuertetur tibi\nin oblectationem. et erunt tibi conpedes in protectionem\nfortitudinis et bases uirtutis et torques illius in stolam gloriae.\nEt post IIII uersus: Fili, si adtenderis mihi, disces: et\nsi adcommodaueris animam tuam, sapiens eris. et si inclinaueris\naurem tuam, excipies doctrinam: et si dilexeris audire,\n\n\n\n\n\n\nsapiens eris. in multitudine presbyterorum prudentium sta et\nsapientiae illorum ex corde coniungere, ut omnem narrationem\ndei possis audire et prouerbia laudis ne effugiant te. et si\nuideris sensatum, euigila ad illum, et gradus ostiorum illius\nexterat pes tuus. cogitatum habe in praeceptis dei et in\nmandatis illius maxime adsiduus esto, et ipse dabit cor tibi\n. et concupiscentia sapientiae dabitur tibi. Noli facere mala,\net non te adprehendent. discede ab iniquo, et deficient mala\nabs te. non semines mala in sulcis iniustitiae, et non metes\nea in septuplum. noli quaerere ab homine ducatum, neque\narege cathedram honoris. non te iustifices ante deum: quoniam\nagnitor cordis ipse est: et penes regem noli uelle uideri\nsapiens. noli quaerere fieri iudex, nisi si uales uirtute inrumpere\niniquitates, ne forte extimescas faciem potentis et\nponas scandalum in agilitate tua. non pecces in multitudine\nciuitatis, nec te inmittas in populum: neque alliges duplicia\npeccata, nec enim in uno eris inmunis. noli esse pusillanimis\nin anima tua. exorare et facere elemosynam non despicias.\nne dicas: in multitudine munerum meorum respiciet deus,\net offerente me deo altissimo, suscipiet munera mea. non\ninrideas hominem in amaritudine animae: est enim qui humiliat\net exaltat deus. noli amare mendacium aduersus fratrem\ntuum, neque in amicum similiter facias. noli uelle mentiri\nomne mendacium: adsiduitas enim illius non bona. noli uerbosus\nesse in multitudine presbyterorum. Et post uersus\n\n\n\n\nXII: Non laedas seruum operantem in ueritate, neque mercennarium\ndantem animam suam. seruus sensatus dilectus quasi\nanima tua: non defraudes illum libertate, neque inopem relinquas\nillum. Et post II uersus: Filii tibi sunt? erudi\nillos. pecora tibi sunt? adtende illis. filiae tibi sunt? serua\ncorpus illarum. non ostendas hilarem faciem tuam ad illas.\ntrade filiam, et grande opus feceris, et homini sensato da\nillam. mulier si est tibi secundum animam tuam, non proicias\nillam, et odibili non credas te in toto corde. honora\npatrem tuum et gemitus matris tuae ne obliuiscaris. memento\nenim quoniam nisi per illos non fuisses. et retribue illis,\nquomodo et illi tibi. in tota anima tua time deum et sacerdotes\nillius sanctifica. in omni uirtute dilige deum, qui te\nfecit, et ministros eius non derelinquas. honora deum ex tota\nanima tua et honorifica sacerdotes. Et post VI uersus :\nEt pauperi porrige manum tuam, ut perficiatur benedictio tua.\ngratia datus in conspectu omnis uiuentis, et a mortuo non\nprohibeas gratiam. non desis plorantibus in conrogatione et\ncum lugentibus ambula. non te pigeat uisitare infirmum: ex\nhis enim in dilectione firmaberis. in omnibus operibus tuis\nmemorare nouissima tua, et in aeternum non peccabis. Non\nlitiges cum homine potente, ne forte incidas in manus illius.\nnon contendas cum homine locuplete, ne forte contra consistat\nlitem tibi. multos enim perdidit aurum, et usque ad\n\n\n\n\n\n\ncor regum extendit et conuertit. non litiges cum homine\nlinguoso et non strues in ignem illius ligna. Et post II\nuersus : Ne despicias hominem auertentem se a peccato,\nneque inproperes ei: memento quoniam omnes sumus in correptione.\nne spernas hominem in sua senecta: etenim ei\nnobis senescunt noli de mortuo gaudere, sciens quoniam\nomnes morimur et in gaudium nolumus uenire. ne despicias\nnarrationem presbyterorum sapientium et in prouerbiis illorum\nconuersare. ab ipsis enim disces doctrinam intellectus et\nseruire magnatis sine querella. non te praetereat narratio\nseniorum: et ipsi enim didicerunt a parentibus suis. quoniam\nab ipsis disces intellectum et in tempore necessitatis responsum.\nEt post XVI uersus: Cum fatuis ne consilium habeas:\nnon enim poterunt diligere nisi quae ipsis placent. coram\nextraneo ne facias consilium: nescis enim quid pariat. Et\npost II uersus: Non zeles mulierem sinus tui. Et post\nVII uersus: Virginem ne concupiscas, ne forte scandalizeris\nin decore eius. non des fornicariis animam tuam in nullo,\nne perdas te et hereditatem tuam. Et post II uersus:\nAuerte faciem tuam a muliere compta et non circumspicias\nspeciem alienam. Et post XII uersus: Ne derelinquas\namicum antiquum: nouus enim non erit similis illi. uinum\nnonum amicus nouus: ueterescet et cum suauitate bibes illud.\nnon zeles gloriam et opes peccatoris: non enim scis quae\n\n\n\n\n\n\nfutura sit ipsius subuersio. non placeat tibi iniuria iniustorum.\nEt post s t II uersus: Longe abesto ab homine potestatem\nhabente occidendi, et non suspicaberis timorem mortis. et si\naccesseris ad illum, noli aliquid committere, ne forte auferat\nuitam tuam. Et post IIII uersus: Et cum sapientibus et\nprudentibus tracta. uiri iusti sint tibi conuiuae, et in timore\ndei sit gloria tibi. Et post LIIII uersus: Semen hominum\nhonorabitur hoc, quod timet deum: semen autem hoc exhonorabitur\nhominum, quod praeterit mandata domini. in\nmedio fratrum illorum rector in honore, et qui timent dominum\nerunt in oculis illius. gloria diuitum, honoratorum et pauperum\ntimor dei. non est despicere hominem iustum pauperem et\nnon magnificare uirum peccatorem diuitem. magnus est iudex\net potens est in honore, et non est maior illo qui timet deum.\nseruo sensato liberi seruiunt: uir prudens et disciplinatus non\nmurmurabit correptus. Et post V uersus: Fili, in mansuetudine\nserua animam tuam et da illi honorem secundum\nmeritum suum. Et post VI uersus: Sapientia humiliati\nexaltat caput ipsius, et in medio magnatorum consedere illum\nfaciet. non laudes uirum in specie sua, neque spernas hominem\nin uisu suo. breuis in uolatilibus est apis, et initium dulcoris\nhabet fructus illius. in uestitu ne glorieris umquam, nec in\ndie honoris tui extollaris. Et post VI uersus: Priusquam\n\n\n\n\n\n\ninterroges, non uituperes quemquam: et in medio praecurreris\nne adicias loqui. de re ea, quae te non molestat, ne certeris:\net in iudicio peccatorum ne consistas. fili, ne in multis\nsint actus tui: et si diues fueris, non eris inmunis a delicto.\nsi enim secutus fueris, non adprehendes: et non\neffugies, si praecurreris. Et post XX uersus: Ne manseris\nin operibus peccatorum: fide autem in deo et mane\nin loco tuo. Et post XIII uersus: Ante mortem ne\nlaudes, hominem quemquam. Et post I uersum: Non\nomnem hominem inducas in domum tuam: multae enim insidiae\nsunt dolosi. sicut enim eructuant praecordia infantium,\nsicut perdix inducitur in foueam et ut caprea in laqueo, sic\net cor superborum, et sicut prospectator uidens casum proximi\nsui. bona enim in mala conuertens insidiator et in electis\ninponet maculam. ab scintilla una augetur ignis et ab uno\ndoloso augetur sanguis. homo uero peccator sanguini insidiatur.\nadtende te a pestifero: fabricat enim mala: ne forte inducat\nsuper te subsannationem in perpetuum. admitte ad te alienigenam,\net subuertet te in turbore et abalienabit te a tuis\npropriis. Si benefeceris, scito, cui benefeceris, et erit gratia\nin bonis tuis multa. benefac iusto et inuenies retributionem\nmagnam, et si non ab ipso, certe a deo. et non est eis bene\n\n\n\n\n\n\n\n\n\n\nqui adsidui suat malis et elemosynam - W, quoniam et\naltissimus odio habet peccatorem et misertus est paenitentibus.\nis misericordi et susceperis peccatorem. benefac humili\net non dederis impio. prohibe panes illi dari, ne ia ipsis\npotentior te sit: nam duplicia mala inseries in omnibus bonis,\nquoniam et altissimus odio habet peccatores et impiis reddet\nuidictam.Et post IIII uersus: Non credas inmico tuo\nm aeternum: sicut euim aeramentum aeruginat nequitia illius.\net si humiliatus uadat curuus, adice animum tuum et custodi\nab illo. non statuas illum penes te, nec sedeat ad dexteram M\ntuam, ne conuersus stet in loco tuo, ne forte conuersus in\nlocum tuam inquirat cathedram tuam et in nouissimo agnoscas\nuerba mea et in sermonibus meis stimuleris. quis miserebitur\nincantatori a serpente percusso et omnibus qui adpropiant\nbestiis? et qui comitatur cum uiro iniquo et obuolutus est\nin peccatis eius. una hora tecum permanebit: si autem declinaueris,\nnon subportabit in labiis suis indulcat inimicus\net in corde suo insidiatur, at subuertat te in foueam in oculis\nsuis lacrimatur inimicus: et si inuenerit tempus, non satiabitur\nsanguine. ri incurrerint mala tibi, inuenies eum illic priorem.\nin oculis suis lacrimatur inimicus et quasi adiuuans suffodiet\nplantas tuas. caput suum mouebit et plaudebit manu, et\n\n\n\n\n\n\nmulta. susurrans commutabit uultum suum. Et post uersus\nLXI: Bona est substantia, cui non est peccatum in conscientia:\net nequissima paupertas in ore impii. Et post III uersus:\nBeatus uir, qui non est lapsus uerbo ex ore suo et non est\nstimulatus in tristitia delicti. felix qui non habuit animi sui\ntristitiam et non excidit ab spe sua. uiro cupido et tenaci\nsine ratione substantia, et homini liuido ad quid aurum?\nEt post XIIII uersus: Fili, si habes, benefac tecum et deo\ndignas oblationes offer. memor esto quoniam mors non tardat\net testamentum inferorum quia demonstratum est tibi: testamentum\nenim huius mundi morte morietur. ante mortem\nbenefac amico tuo et secundum uires tuas exporrigens da\npauperi. Et post XVI uersus: Beatus uir, qui in sapientia\nsua morietur et qui in iustitia sua meditabitur et in sensu\ncogitabit circumspectionem dei: qui excogitat uias illius in suo\ncorde et in absconditis illius intellegens. Et post XXV\nuersus: Homines stulti non adprehendent illam, et homines\nsensati obuiabunt illi. homines stulti non uidebunt illam:\nlonge enim abest a superbia et dolo. uiri mendaces non erunt\nillius memores, et uiri ueraces inueniuntur in illa et successum\nhabebunt usque aspectionem dei. non est speciosa laus\n\n\n\n\n\n\n\n\nin ore peccatoris, quoniam a deo profecta est sapientia.\nsapientiae enim dei adstabit laus, et in ore fideli abundabit,\net dominator dabit eam illi. non dixeris: per deum abest :\nquae odit enim ne feceris. non dicas: ille me inplanauit:\nnon enim necessarii sunt illi homines impii. omne execramentum\nerroris odit deus, et non erit amabile timentibus illum. deus\nab initio constituit hominem et reliquit illum in manu consilii\nsui. adiecit mandata et praecepta sua: si uolueris, mandata\nconseruabunt te, et in perpetuum fidem placitam facere.\nadposuit tibi aquam et ignem: ad quod uoles porrige manum\ntuam. ante hominem uita et mors, bonum et malum: quod\nplacuerit ei, dabitur illi. quoniam multa sapientia dei et\nfortis in potentia uidens omnes sine intermissione. oculi\ndei ad timentes eum, et ipse agnoscet omnem operam hominis.\nnemini mandauit impie agere et nemini dedit spatium peccandi.\nnon enim concupiscit multitudinem filiorum infidelium et\ninutilium. Et ne iocunderis in filiis impiis, si multiplicentur:\nnon oblecteris super ipsos, si non est timor dei cum illis.\nnon credas uitae illorum et ne respexeris in labores illorum.\nmelior est enim unus timens deum quam mille filii impii\net utile mori sine filiis quam relinquere filios impios. Et\npost XXI uersus: Non dicas: a deo abscondar et ex summo\nquis mei memorabitur ? Et paulo post: Non sunt absconsa\ntestamenta per iniquitatem eorum et omnes iniquitates eorum\nin conspectu dei. elemosyna uiri quasi signaculum cum ipso\n\n\n\n\n\n\net gratiam hominis quasi pupillam conseruabit: et postea resurget\net retribuet illis unicuique in caput illorum et conuertet\nin interiores partes terrae. paenitentibus autem dedit uiam\niustitiae et confirmauit deficientes sustinere et destinauit illis\nsortem ueritatis. conuertere ad deum et relinque peccata tua:\nprecare ante faciem et minue offendiculum. refers te ad\ndeum et auertere ab iniustitia tua et nimis odito execrationem.\nEt post VIIII uersus: Quam magna misericordia dei et\npropitiatio illius conuertentibus ad se! nec enim omnia possunt\nesse in hominibus, quoniam non est inmortalis filius hominis.\n\n\nEt post XXX uersus: Miseratur excipientes doctrinam\nmiserationis et qui festinant in iudiciis eius. fili, in bonis non\ndes querellam, et in omni dato non des tristitiam uerbi mali.\nnonne ardorem refrigerabit ros? sic et uerbum melius quam\ndatum. nonne ecce uerbum supra datum bonum? et utraque\ncum homine iustificato. stultus acriter inproperabit, et datus\nindisciplinati tabescere facit oculos. ante iudicium para iustitiam\ntibi et antequam loquaris disce. et ante languorem adhibe\nmedicinam et ante iudicium interroga te ipsum, et in\nconspectu dei inuenies propitiationem. ante languorem humilia\nte et in tempore infirmitatis ostende conuersationem tuam.\nnon inpediaris orare semper et non ueteris usque ad mortem\niustificari: quoniam merces dei manet in aeternum. ante orationem\npraepara animam tuam et noli esse quasi homo, qui\ntemptat deum. Et post VI uersus: Homo sapiens in omnibus\n\n\n\n\n\n\nmetuet et in diebus delictorum adtendit ab inertia. E t post\nV uersus: Post concupiscentias tuas non eas et a uoluntate\ntua auertere. si praestes animae tuae concupiscentiam eius,\nfaciet te in gaudium inimicis. ne oblecteris , in turbis, nec\ninmodicis delecteris. Et post V uersus: Et qui spernit\nmodica, paulatim decidet. uinum et mulieres apostatare faciunt\nsapientes et arguent sensatos. Et post IIII uersus: Qui\ncredit cito leuis corde, minorabitur: et qui delinquit in animam\nsuam, insuper habebitur. Et post II uersus: Et qui odit\nloquacitatem, extinguit malitiam. Et post VIII uersus:\nAudisti uerbum aduersus proximum: commoriatur in te fidens\nquoniam non te disrumpet a facie uerbi parturit fatuus tamquam\ngemitus partus infantis. sagitta infixa femori carnis,\nsic uerbum in ore stulti. corripe amicum, ne forte non intellexerit\net dicat: non feci, aut si fecit, ne iterum addat facere.\ncorripe proximum, ne forte non dixerit, et si dixerit, ne forte\niteret. corripe amicum: saepe enim fit commissio. et non\nomni uerbo credas. est qui labitur in lingua sua, sed non\nex animo. quis est enim qui non deliquerit in lingua sua?\ncorripe proximum, antequam commineris. et da locum timori\naltissimi: quia omnis sapientia timor dei et in illa timere\ndeum. Et post V uersus: Melior est homo, qui deficit\nsapientia et deficiens sensu in timore quam qui abundat sensu\net transgreditur legem altissimi. Et post XVI uersus:\nQuam bonum est arguere quam irasci! Et post XII uersus:\n\n\n\n\n\n\nEt qui potestatem sibi adsumit iniuste, odietur. Et post VIII\nuersus: Sapiens in uerbis se ipsum amabilem facit. Et post\nXIII uersus: Lapsus falsae linguae quasi qui pauimento cadens,\nsic casus malorum festinanter uenit. homo acharis quasi fabula\nuana in ore indisciplinatorum adsidua erit. ex ore fatui reprobabitur\nparabola: non enim illam dicit in tempore suo. Et p ost\nII uersus: Est qui perdit animam suam prae confusione, et ab\ninprudenti persona perdet eam: personae autem acceptione\nperdet se. est qui prae confusione promittit amico, et lucratus\nest eum inimicum gratis. obprobrium nequam in homine\nmendacium et in ore indisciplinatorum adsidue erit. potius\nfur est quam adsiduitas uiri mendacis: perditionem autem\nambo hereditabunt. mores hominum mendacium sine honore,\net confusio ipsius cum ipso sine intermissione. sapiens in\nuerbis producet se ipsum. Et post IIII uersus: Xenia et\ndona excaecant oculos iudicum, et quasi mutus in ore auertit\ncorreptiones eorum. sapientia absconsa et thesaurus inuisus,\nquae utilitas in utrisque? melior est in hominibus qui abscondit\ninsipientiam suam quam qui abscondit sapientiam suam.\nFili, peccasti: ne adicias iterum, sed et de praeteritis deprecare,\nut tibi remittantur. quasi a facie colubri fuge peccata, et si\naccesseris ad illa, suscipient te. dentes leonis dentes eius,\ninterficientes animas hominum: quasi romphaea bis acuta\nomnis iniquitas: plagae illius non est sanitas. Et post IIII\nuersus: Qui odit correptionem, uestigium est peccatoris: et\n\n\n\n\n\n\nqui timet deum, conuertetur ad cor suum. Et post V\nuersus: Via peccantium conplantata lapidibus, et in fine\nillorum inferi et tenebrae et poenae. qui custodit iustitiam,\ncontinebit sensum eius. consummatio timoris dei sapientia et\nsensus. Et post VII uersus: Verbum sapiens quodcumque\naudierit scius, laudabit et ad se adiciet: audiet luxuriosus et\ndisplicebit illi et proiciet illud post dorsum suum. narratio\nfatui quasi sarcina in uia: nam in labiis sensati inuenietur\ngratia. os prudentis quaeritur in ecclesia, et uerba illius\ncogitabunt in cordibus suis. Et post II uersus: Conpedes\nin pedibus stulto doctrina et quasi uincula manuum super\nmanum dexteram. fatuus in risu exaltat uocem suam: uir\nautem sapiens uix tacite ridebit. ornamentum aureum prudenti\ndoctrina et quasi brachiale in brachio dextro. Et post\nVIII uersus: In ore fatuorum cor illorum et in corde sapientium\nos illorum. dum maledicit impius diabolum, maledicit\nipse animam suam. susurrio inquinabit animam suam et\nin omnibus odietur: et qui manserit, odiosus erit: tacitus et\nsensatus honorabitur. In lapide luteo lapidatus est piger, et\nomnes loquentur super aspernationem illius. Et post IIII\nuersus: Filia prudens hereditas uiro suo: nam quae confundit,\nin contumeliam fit genitoris. patrem et uirum confundit\nquae audax est, et ab impiis non minorabitur: ab\nutrisque autem inhonorabitur. musica in luctu inportuna\nnarratio: flagella et doctrina in omni tempore sapientia. qui\n\n\n\n\n\n\ndocet fatuum quasi qui conglutinat testam. qui narrat uerbum\nnon adtendenti quasi qui excitat dormientem de graui somno,\nqui enumerat stulto et in fine dicit: quis est hic? super\nmortuum plora, defecit enim lux eius: et super fatuum plora,\ndefecit enim sensus. modicum plora super mortuum, quoniam\nrequieuit: nequissimi enim nequissima uita super mortem fatui.\nluctus mortui septem diebus: fatui autem et impii omnes dies\nuitae illorum. Et post XXI uersus: Mittens lapidem in\nuolatilia. deiciet illa: sic et qui conuiciatur amico dissoluit\namicitiam. ad amicum etsi produxeris gladium, non desperes:\nest enim regressus. ad amicum si aperuerit os triste, non\ntimeas: est enim concordatio, excepto conuicio et inproperio\net superbia et mysterii reuelatione et plaga dolosa: in his\nomnibus effugiet amicus. Et post X uersus: Quis dabit\nori meo custodiam et super labia mea signaculum certum,\nuti ne cadam ab ipsis et lingua mea perdat me. Domine\npater et dominator uitae meae, non relinquas me et ne sinas\nme cadere in illis. quis superponit in cogitatu meo flagella\net in corde meo doctrinam sapientiae, ut ignorationibus eorum\nnon parcant mihi et non appareant delicta illorum, ne adincrescant;\nignorantiae meae et multiplicentur delicta mea et\npeccata mea abundent et incidam in conspectu aduersariorum\net gaudeat inimicus meus? domine pater et deus uitae meae,\n\n\n\n\n\n\nne derelinquas me in cogitatu illorum. extollentiam oculorum\nmeorum ne dederis mihi et omne desiderium auerte a me.\naufer a me uentris concupiscentias, et concubitus concupiscentiae\nne adprehendat me, et animae inreuerenti et infrunitae\nne tradas me. doctrinam oris audite, filii, et qui custodierit\nillam, non periet labiis suis, nec scandalizabitur in operibus\nnequissimis. in uanitate sua adprehenditur peccator et superbus\net maledicus scandalizabitur in illis. iurationi non adsuescat\nos tuum: multus enim casus in illa. nominatio uero. dei non\nsit adsidua in ore tuo, et nominibus sanctorum non admiscearis:\nquoniam non eris inmunis ab eis. sicut enim seruus interrogatus\nadsidue a liuore non minuitur, sic omnis iurans et\nnominans in toto a peccato non purgabitur. uir multum\niurans implebitur iniquitate et non discedet a domo illius\nplaga. et si frustrauerit, delictum illius super ipsum erit, et\nsi dissimulauerit, delinquit dupliciter. et si in uacuum iurauerit,\nnon iustificabitur: replebitur enim retributione domus illius.\nEt post IIII uersus: Indisciplinationi non adsuescat os\ntuum: est enim in illa uerbum peccati. memento patris et\nmatris tuae: in medio enim magnatorum consistis: ne forte\nobliuiscatur te deus in conspectu illorum, et adsiduitate tua\ninfatuatus inproperium patiaris et maluisses non nasci et diem\nnatiuitatis tuae maledicas. homo adsuetus in uerbis inproperii\nin omnibus diebus suis non erudietur. duo genera abundant\nin peccatis, et tertium adducit iram et perditionem. anima\n\n\n\n\n\n\ncalida quasi ignis ardens non extinguetur, donec aliquid\nglutiat: et homo nequam in ore carnis suae non desinet,\ndonec incendat ignem. Et post II uersus: Omnis homo,\nqui transgreditur lectum suum, contemnens in animam suam\net dicens: quis me uidet? tenebrae circumdant et parietes\ncooperiunt me et nemo circumspicit me: quem uerear? delictorum\nmeorum non memorabitur altissimus. et non intellegit,\nquoniam uidet oculus illius: quoniam expellet a se timorem\ndei huiusmodi hominis timor et oculi hominum timentes illum.\net non cognouit, quoniam oculi domini multo plus lucidiores\nsuper solem, circumspicientes omnes uias hominum et profundum\nabyssi et hominum corda intuentes in absconditas\npartes. Et paulo post: Qui in iuuentute tua non congregasti,\nquomodo inuenies in senectute tua? quam speciosum canitiae\niudicium et presbyteris cognoscere consilium! quam speciosa\nueteranis sapientia et gloriosis intellectus et consilium! corona\nsenum multa peritia et gloria illorum timor dei. Et post\nX uersus: Timor dei super omnia superposuit. beatus cui\ndonatum est habere timorem dei. qui tenet illum, cui adsimilabitur?\nEt post XX uersus: Ne respicias mulieris\nspeciem et non concupiscas mulierem in specie. Et post\nuersus XXVIII: Mulier ebriosa ira magna: et contumelia\n\n\n\n\n\n\net turpitudo illius non contegitur. fornicatio mulieris in extollentia\noculorum et in palpebris illius agnoscitur. in filia\nnon auertente se firma custodiam, ne inuenta occasione abutatur\nse. ab omni inreuerentia oculorum caue: et ne mireris,\nsi te neglexerit. Et post IIII uersus: Gratia mulieris\nsedulae delectabit uirum suum et ossa illius inpinguabit\ndisciplina illius. datum dei mulier sensata et tacita, non est\ninmutatio eruditae animae. gratia super gratiam mulier sancta\net pudorata. omnis autem ponderatio non est digna continentis\nanimae. Et post XII uersus: Et qui transgreditur a iustitia\nad peccatum, deus parauit eum ad romphaeam. Et post\nIIII uersus: Et qui quaerit locupletari, auertit oculum suum.\nEt post III uersus: Conuertetur delictum. si non in timore\ndomini tenueris te instanter, cito subuertetur domus tua.\nsi in pertusura cribri remanebit stercus, sic aporia hominis\nin cogitatu illius. uasa figuli probat fornax, et homines iustos\ntemptatio tribulationis. sicut rusticatio de ligno ostendit\nfructum illius, sic uerbum ex cogitatu hominis cordis. ante\nsermonem non conlaudes uirum: haec enim temptatio est\nhominum. si sequaris iustitiam, adprehendes illam et indues\nquasi poderem honoris: et habitabis cum ea, et proteget te\nin sempiternum, et in die agnitionis inuenies firmamentum.\nuolatilia ad sibi similia conueniunt, et ueritas ad eos qui\noperantur illam reuertetur. leo uenationi insidiatur semper,\n\n\n\n\n\n\nsic peccata operantibus iniquitatem. homo sanctus in sapientia\nmanet sicut sol: nam stultus sicut luna inmutatur. in medio\ninsensatorum serua uerbum tempori: in medio autem cogitantium\nadsiduus esto. narratio peccantium odiosa, et risus\neorum in delictis peccati. loquella multum iurans horripilationem\ncapiti statuit, et inreuerentia ipsius obturatio aurium. effusio\nsanguinis in rixa superborum, et maledictio illorum auditus\ngrauis. qui denudat arcana amici, perdet fidem et non inueniet\namicum ad animam suam. dilige proximum et coniungere\nfide cum illo: quod si denudaueris abscondita illius, non per-.\nsequaris eum. sicut enim homo qui perdet amicum suum,.\nsic qui perdet amicitiam proximi sui. et sicut qui dimittit\nauem de manu sua, sic reliquisti proximum tuum, et non eum\ncapies. non illum sequaris, quoniam longe abest. effugit\nenim quasi caprea de laqueo: quoniam uulnerata est anima\neius: et ultra eum non poteris conligare. maledicti est concordatio:\ndenudare autem amici mysteria desperatio est animae\ninfelicis. adnuens oculis fabricat iniqua, et nemo eum abiciet.\nin conspectu oculorum tuorum indulcabit os suum et super\nsermones tuos admirabitur: nouissime autem peruertet os\nsuum et in uerbis tuis dabit scandalum. multa odiui et non\ncoaequaui ei, et dominus odiet illum. Et post II uersus:\nQui foueam fodit, in illam decidet, et qui statuit lapidem\nproximo, offendet in eo, et qui laqueum alio parat, peribit in\n\n\n\n\n\n\nillo. facienti nequissimum consilium super illum deuoluetur,\net non agnoscet unde adueniet illi. inlusio et inproperium\nsuperborum et uindicta sicut leo insidiabitur illi. laqueo peribunt\nqui oblectantur casu iustorum. Et post III uersus:\nQui uindicari uult, a deo inueniet uindictam, et peccata illius\nseruans seruabit relinque proximo tuo nocenti te, et tunc\ndeprecanti tibi peccata soluentur. homo homini seruat iram\net a deo quaerit medellam! in hominem similem sibi non\nhabet misericordiam et de peccatis suis deprecatur! ipse dum\ncaro sit, seruat iram et propitiationem petit a deo! quis\nexorabit pro delictis illius? memento nouissimorum et desine\ninimicari: tabitudo enim et mors inminet in mandatis. memorare\ntimorem dei et non irascaris proximo. memorare\ntestamenti altissimi et despice ignorantiam proximi. abstine\na lite et minues peccata. homo enim iracundus incendit 115\nlitem, et uir peccator turbabit amicos et in medio pacem\nhabentium inmittit inimicitiam. Et post IIII uersus: Certamen\nfestinatum incendit ignem, et lis festinans effundit\nsanguinem, et lingua testificans adducit mortem. si sufflaueris,\nquasi ignis exardebit: et si expueris super illam, extinguetur: et\nutraque ex ore proficiscuntur. susurrio et bilinguis maledictus:\nmultos enim turbauit pacem habentes. lingua tertia multos\ncommouit, et dispersit illos a gente in gentem. ciuitates\nmuratas diuitum destruxit et domus magnatorum effodit.\nuirtutes populorum concidit et gentes fortes dissoluit. lingua\n\n\n\n\n\n\ntertia mulieres uiritas eiecit et priuauit illas de laboribus suis.\nqui respiciet illam, non habebit requiem, nec habebit amicum,\nin quo requiescat Et post uersus XXIII: Verbis tuis\nfacito stateram et frenos ori tuo rectos: et adtende, ne forte\nlabaris in lingua et cadas in conspectu inimicorum insidiantium\ntibi et sit casus tuus insanabilis in mortem. Qui facit misericordiam,\nfaenerat proximo: et qui praeualet manu, mandata\nseruat. faenera proximo tibi in tempore necessitatis illius,\net iterum redde proximo tuo in tempore suo. confirma\nuerbum et fideliter age cum illo, et in omni tempore inuenies\nquod tibi necessarium est. multi quasi inuentionem aestimauerunt\nfaenus et praestiterunt molestiam his qui se adiuuauerunt.\nEt post XIII uersus: Verumtamen super humilem\nanimo fortior esto, et pro elemosyna non trahas illum. propter\nmandatum adsume pauperem, et propter inopiam illius ne\ndimittas eum uacuum. perde pecuniam tuam pro fratre\net amico, et non abscondas illam in lapidem in perditionem.\npone thesaurum tuum in praeceptis altissimi, et proderit tibi\nmagis quam aurum. conclude elemosynam in corde pauperis,\nm et haec pro te exorabit ab omni malo: super scutum potentis\net super lanceam aduersus inimicum tuum pugnabit uir bonus\nfidem facit proximo suo: et qui perdiderit confusionem,\n\n\n\n\n\n\nderelinquet sibi. gratiam fideiussoris ne obliuiscaris: dedit enim\npro te animam suam. repromissorem fugit peccator et inmundus.\nbona repromissoris sibi adscribit peccator, et ingratus\nsensu derelinquet liberantem se. uir repromittit de proximo\nsuo, et cum perdiderit reuerentiam, derelinquetur ab eo.\nrepromissio nequissima multos perdidit dirigentes et commouit\nillos quasi fluctus maris. uiros potentes gyrans migrare fecit,\net uagati sunt in gentibus alienis. peccator transgrediens\nmandata domini, incidet in promissionem nequam. Et post\nI uersum: Recupera proximum secundum uirtutem tuam et\nadtende tibi, ne incidas. Et post XVI uersus: Qui diligit\nfilium suum, adsiduat illi flagella, ut laetetur in nouissimo\nsuo. qui docet filium suum, laetabitur in illo. Et post X\nuersus: Equus indomitus euadet durus, et filius remissus\neuadet praeceps. lacta filium, et pauentem te faciet: lude cum\neo, et contristabit te. non conrideas illi, ne doleas: et in\nnouissimo obstupescent dentes tui. non des illi potestatem\nin iuuentute et ne despicias cogitatus illius. curua ceruicem\neius in iuuentute et tunde latera eius, dum infans est, ne forte\ninduret et non credat tibi, et erit tibi dolor animae. doce\nfilium tuum et operare in illo, ne in turpitudine illius confundaris.\nmelior est pauper sanus et fortis uiribus quam diues\ninbecillis et flagellatus malitia. salus animae in sanctitate\niustitiae et melior omni auro et argento, et corpus ualidum\nquam census inmensus. non est census super censum ?salutis\n\n\n\n\n\n\ncorporis, et non est oblectatio super cordis gaudium. melior\nest mors quam uita amara et requies aeterna quam languor\nperseuerans. bona abscondita in ore clauso quasi adpositiones\nepularum circumpositae sepulchro. Et post V uersus:\nTristitiam non des animae tuae et non adfligas temet ipsum\nin consilio tuo. iocunditas cordis haec est uita hominis et\nthesaurus sine defectione sanctitatis, et exultatio uiri est longaeuitas.\nmiserere animae tuae placens deo et contine, et congrega\ncor tuum in sanctitate eius et tristitiam longe expelle\na te. multos enim occidit tristitia, et non est utilitas in illa.\nzelus et iracundia minuent dies, et ante tempus senectam\nadducit cogitatus. Et post X uersus: Qui aurum diligit,\nnon iustificabitur: et qui insequitur consumptionem, replebitur\nex ea. multi dati sunt in auri casus, et facta est in specie\nillius perditio illorum. lignum offensionis est aurum sacrificantium:\nuae illis qui sectantur illud et omnis inprudens\ndeperiet in illo. beatus diues, qui inuentus est sine macula\net qui post aurum non abiit nec sperauit in pecunia et thesauris.\nquis est hic, et laudabimus eum? fecit enim mirabilia\nin uita sua. quis probatus est in illo et perfectus est? et\nerit illi in gloria aeterna: qui potuit transgredi et non est transgressus,\net facere mala et non fecit: ideo stabilita sunt bona\nillius in deo, et elemosynas illius enarrabit ecclesia sanctorum.\nEt post X, uersus: Vtere quasi homo frugi quae tibi adponuntur,\nut non, cum manducas multum, odio habearis.\n\\' cessa prior disciplinae causa, et noli nimius esse, ne forte\n\n\n\n\n\n\n\n\n\n\noffendas. et si in medio multorum sedisti, prior illis non extendas\nmanum tuam, nec prior poscas bibere. quam sufficiens\nest homini erudito uinum exiguum. Et post XVI uersus:\nDiligentes in uino noli prouocare: multos enim exterminauit\nuinum. Et post XXV uersus: Loquere maior natu: decet\nenim te primum uerbum diligenti scientiam: et non inpedias\nmusicam. ubi auditus est, non effundas sermonem: et inportune\nnoli extolli in sapientia tua. Et post V uersus:\nAdulescens, loquere in tua causa uix. si bis interrogatus\nfueris, habeat caput responsum tuum. in multis esto quasi\ninscius et audi tacens simul et quaerens. in medio magnatorum\nnon praesumas, et ubi sunt senes, non multum loquaris.\nante grandinem praeibit coruscatio, et pro reuerentia accedit tibi\nbona gratia. praecurre autem prior in domum tuam et illic\nauocare et illic lude et age conceptiones tuas, et non in delictis\net uerbo superbo. et super his omnibus benedicito deum,\nqui fecit te, et inebriantem te ab omnibus bonis suis. qui\ntimet deum, excipiet doctrinam eius: et qui uigilauerint ad\nillam, inuenient benedictionem. qui quaerit legem, replebitur\nab ea: et qui insidiose agit, scandalizabitur in ea. qui timent\ndominum, inuenient iudicium iustum et iustitiam quasi lumen\naccendent. peccator homo deuitabit correptionem, et secundum\n\n\n\n\n\n\nuoluntatem suam inueniet conparationem. uir consilii non\ndisperdet intellegentiam. Et post IIII uersus: Fili, sine\nconsilio nihil facias, et post factum non paeniteberis. Et\npost VI uersus: Qui credit deo, adtendet mandatis: et qui\nconfidit in illo, non minorabitur. Timenti dominum non occurrunt\nmala: sed in temptatione deus illum conseruabit et\nliberabit a malis. sapiens non odit mandata et iustitias, et\nnon inlidetur quasi nauis in procella. homo sensatus credit\nlegi dei, et lex illi fidelis. qui interrogationem manifestat,\nparabit uerbum. Et paulo post: Vana spes et mendacium\nuiro insensato: et somnia extollunt inprudentes. et quasi qui\nadprehendit umbram et sequitur uentum, sic et qui adtendit\nad uisa mendacia. hoc secundum hoc uisio somniorum, ante\nfaciem hominis similitudo hominis. ab inmundo quid mundabitur?\net a mendace quid uerum dicetur? diuinatio erroris\net auguria mendacia et somnia male facientium uanitas est.\net sicut parturientis cor tuum phantasias patitur, nisi ab\naltissimo fuerit emissa uisitatio: ne dederis in illis cor tuum.\nmultos enim errare fecerunt somnia et exciderunt sperantes.\nin illis, sine mendacio consummabitur uerbum et sapientia\nin ore fideli conplantabitur. Et post V uersus: Multa uidi\nenarrando et plurimas uerborum consuetudines. aliquotiens\n\n\n\n\n\n\n\n\nusque ad mortem periclitatus sum horum causa et liberatus\nsum gratia dei. spiritus timentium deum quaeritur, et in\nrespectu illius benedicentur. spes enim illorum in saluantem\nillos, et oculi dei in diligentes se. qui timet dominum, nihil\ntrepidabit et non pauebit, quoniam ipse est spes eius. timentis\ndominum beata est anima. ad quem respicit? et quis est\nfortitudo eius ? oculi domini super timentes eum: protector\npotentiae, firmamentum uirtutis, tegimen ardoris et umbraculum\nmeridianum, et precatio offensionis et adiutorium casus, exaltans\nanimam et inluminans oculos, dans sanitatem, uitam\net benedictionem. immolans ex iniquo, oblatio est maculata,\net non sunt beneplacitae subsannationes iniustorum. dominus\nsolus sustinentibus se in uia ueritatis et iustitiae. dona iniquorum\nnon probat altissimus, nec respicit in oblationibus\niniquorum, nec in multitudine sacrificiorum eorum propitiabitur\npeccatis. qui offert sacrificium ex substantia pauperum, quasi\nqui uictimet filium in conspectu patris sui. panis indigentium\nuita pauperis est: qui defraudat illum, homo sanguinum est.\nqui aufert in sudore panem, quasi qui occidat proximum suum.\nqui effundit sanguinem et qui fraudem facit mercennario,\nfratres sunt. unus aedificans et unus destruens, quid prodest\nillis nisi labor? unus orans et unus maledicens, cuius uocem\nexaudiet deus? qui baptizatur a mortuo et iterum tangit\nillum, quid proficiet lauatione illius? sic homo, qui ieiunat in\npeccatis suis et iterum eadem facit, quid proficit humiliando\nse? orationem eius quis exaudiet? Qui conseruat legem,\nmultiplicat orationem. sacrificium salutare adtendere mandatis\n\n\n\n\net discedere ab omni iniquitate. et deprecatio pro peccatis\nrecedere ab iniustitia. non apparebis in conspectu dei uacuus.\nhaec omnia propter mandatum domini fiunt. oblatio iusti inpinguat\naltare, et odor suauitatis est in conspectu altissimi.\nsacrificium iusti acceptum est, et memoriam eius non obliuiscetur\ndominus. bono animo gloriam redde deo, et non minuas\nprimitias manuum tuarum. in omni dato hilarem fac uultum\ntuum, et in exultatione sanctifica decimas tuas. da altissimo\nsecundum datum eius, et in bono oculo ad inuentionem facito\nmanuum tuarum: quoniam dominus retribuens est et septies\ntantum reddet tibi. noli offerre munera praua: non enim\nsuscipiet illa. noli respicere sacrificium iniustum: quoniam\ndominus iudex est et non est apud illum gloria personae.\nnon accipiet dominus personam in pauperem, et precationem\nlaesi exaudiet. non despiciet preces pupilli, nec uiduae, si\neffundat loquellam gemitus. nonne lacrima ad maxillam descendit,\net exclamatio a maxilla ascendit propter illud quod\ndescendit super illam ? Et post IIII uersus: Oratio\n\n\n\n\n\n\nhumiliantis se in nubes penetrabit. Et aliquanto post: Cum uiro\nsancto adsiduus esto, quemcumque cognoueris obseruantem\ntimorem dei, cuius anima est secundum animam tuam. Et\npost V uersus: Et in his omnibus deprecare altissimum,\nut dirigat in ueritate uiam tuam. Et post uersus XXI:\nFili, in uita tua tempta animam tuam, et si fuerit nequam,\nnon des illi potestatem. non enim omnibus omnia expediunt,\net non omni animae omne genus placet. noli auidus esse in\nomni epulatione et non te effundas super omnem escam. Et\npost IIII uersus: Honora medicum propter necessitatem:\netenim illum creauit altissimus. a deo est medella, et a rege\naccipiet donationem. disciplina medici exaltabit caput ipsius,\net in conspectu magnorum conlaudabitur. altissimus creauit\nde terra medicinam, et uir prudens non abhorrebit illi. nonne\na ligno indulcata est amara aqua? ad agnitionem hominum\nuirtus illius, et dedit homini scientiam altissimus, honorari\nin mirabilibus suis. in his curans mitigauit dolorem ipsorum.\nEt post IIII uersus: Fili, in tua infirmitate non desperes,\nsed ora dominum, et ipse curabit te. auerte a delicto et dirige\nmanus et ab omni delicto munda cor tuum. Et post l uersum:\nEt inpingua oblationem et da locum medico, etenim\nillum dominus creauit: et non discedat a te, quoniam opera\neius sunt necessaria. est enim quando in manus illorum incurras:\nipsi uero dominum deprecabuntur, ut dirigat requiem\neorum et sanitatem propter conuersationem illorum. Et post\n\n\n\n\n\n\nI uersum: Fili, in mortuum produc lacrimas et quasi dira\npassus incipe plorare. et secundum iudicium contege corpus\nillius et ne despicias sepulturam illius. propter delaturam\namare fer luctum illius una die et consolare propter tristitiam.\na tristitia enim festinat mors et cooperiet uirtutem, et tristitia\ncordis flectet ceruicem. Et post I uersum: Non dederis\nin tristitiam cor tuum. Et post VIIII uersus: Sapientia\nscribae in tempore uacuitatis, et qui minoratur actu sapientiam\npercipiet. Et paulo post: In uoce dicito: oboedite me,\ndiuini fructus aquarum, et quasi rosa plantata super riuum\nfructificate. quasi Libanus odorem suauitatis habete. florete\nflores quasi lilium, date odorem et frondete in gratiam et\nconlaudate canticum et benedicite dominum in operibus suis.\ndate magnificentiam nomini eius et confitemini illi in uoce\nlabiorum uestrorum, in canticis labiorum et citharis: et sic\ndicetis in confessione: opera domini uniuersa bona ualde.\nin uerbo eius stetit aqua sicut congeries et in sermone oris\neius sicut exceptoria aquarum. quoniam in praecepto ipsius\nplacor fit et non est minoratio in salute illius. opera omnis\ncarnis coram illo et non est quicquam absconditum ab oculis\neius. a saeculo et usque in saeculum respiciet et nihil est\nmirabile in conspectu eius. non est dicere: quid est hoc?\naut quid est illud? omnia enim in tempore suo quaerentur.\nEt paulo post: Gratia sicut paradisus in benedictionibus\n\n\n\n\n\n\net misericordia in saeculo permanent. Et post XII uersus:\nFratres in adiutorium in tempore tribulationis, et super eos\nmisericordia liberabit. Et post paululum: Sapientia enim\nabscondita et thesaurus occultus, quae utilitas in utrisque?\nmelior est homo, qui abscondit stultitiam suam, quam homo,\nqui abscondit sapientiam. Et aliquanto post: Benedicentes\ndominum, exaltate illum quantum potestis: major est omni\nlaude. exaltantes eum replemini uirtute. Et post multa:\nAdpropiate ad me, indocti, et congregamini in domum disciplinae.\nquid adhuc retardatis? et quid adhuc dicetis in his?\nanimae uestrae sitiunt uehementer. aperui os meum et locutus\nsum: conparate uobis sine argento et collum uestrum subicite\niugo, et suscipiat anima uestra disciplinam. in proximo\nest enim inuenire eam. uidete oculis uestris, quoniam modice\nlaboraui, et inueni mihi multam requiem. adsumite disciplinam\nmulto numero argenti, et copiosum aurum possidete in ea.\nlaetetur anima uestra in misericordia eius, et non confundemini\nin laude ipsius. operamini opus uestrum ante tempus, et\ndabit uobis mercedem uestram in tempore suo.\n\nDe libro Tobiae ista ponenda credidimus.\nXXIIII. DE LIBRO TOBIAE. Honorem habebis matri tuae omnibus diebus uitae eius.\nmemor enim esse debes, quae et quanta pericula passa sit\n\n\n\n\n\n\npropter te in utero suo. Et post II uersus: Omnibus autem\ndiebus uitae tuae deum in mente habe, et caue ne aliquando\npeccato consentias, et praetermittas praecepta dei tui. ex\nsubstantia tua fac elemosynam, et noli auertere faciem tuam\nab ullo paupere: ita enim fit, ut nec a te auertatur facies\ndomini. quo modo poteris, ita esto misericors. si multum\ntibi fuerit, abundanter tribue: si exiguum fuerit, etiam exiguum\nlibenter inpertire stude. praemium enim tibi bonum thesaurizas\nin die necessitatis. quoniam elemosyna ab omni peccato\net a morte liberat, et non patitur animam ire in tenebris.\nfiducia magna erit coram summo deo elemosyna omnibus, qui\nfaciunt eam. adtende tibi, fili, ab omni fornicatione, et praeter\nuxorem tuam numquam patiaris crimen scire. superbiam autem\nnumquam in tuo sensu aut in tuo uerbo dominari permittas:\nin ipsa enim initium sumpsit omnis perditio. quicumque aliquid\ntibi operatus fuerit, statim mercedem ei restitue: et\nmerces mercennarii aput te omnino non maneat. quod ab\nalio odis fieri tibi, uide ne alteri tu aliquando facias. panem\ntuum cum esurientibus egenis comede, et de uestimentis tuis\nnudos tege. Et post II uersus: Consilium semper a sapiente\nperquire. omni tempore benedic deum, et pete ab eo. ut uias\ntuas dirigat, et omnia consilia tua in ipso permaneant. Et\npost VII uersus: Noli timere, fili mi: pauperem quidem\nuitam gerimus, sed multa bona habebimus, si timuerimus deum,\net recesserimus ab omni peccato, et fecerimus bene. Et post\nmulta: Tunc Raphahel dixit eis occulte: benedicite deum\ncaeli, et coram omnibus uiuentibus confitemini illi, quoniam\nfecit uobiscum misericordiam suam. etenim sacramentum regis\n\n\n\n\n\n\nabscondere bonum est: opera autem dei reuelare et confiteri\nhonorificum est. bona est oratio cum ieiunio, et elemosyna\nmagis quam thesauros auri condere. quoniam elemosyna a\nmorte liberat et ipsa est quae purgat peccata et faciet inuenire\nuitam aeternam. qui autem faciunt peccatum et iniquitatem,\nhostes sunt animae suae. Et paulo post: Audite\nergo me, filii, patrem uestrum: seruite domino in ueritate et\ninquirite, ut faciatis quae sunt placita illi, et filiis uestris\nmandate, ut faciant iustitias et elemosynas, ut sint memores\ndei, et benedicant eum in omni tempore in ueritate et in tota\nuirtute sua.\n\nIam nunc quoniam non omnes libri canonici ueteresque\nhuic operi nostro necessaria dederunt,\nneque hi qui dederunt ex omnibus suis locis conueniebat\nut darent, sed ex his tantum ubi apertiora\nmorum bonorum praecepta conperimus, siue ubi\nutilia iubentur, siue ubi contraria prohibentur:\nad sacras litteras euangelicas et apostolicas\ntranseamus. caput in canone testamenti noui notissima\net praeclarissima quattuor euangelia tenuerunt,\nin quorum primo, quod secundum Matthaeum\nest, ea quae nobis sunt ad hoc opus, quod\nsuscepimus, congrua uideamus.\nXXV. DE EVANGELIO SECVNDVM MATTHAEVM. Videns autem dominus turbas ascendit in montem, et cum\nsedisset, accesserunt ad eum discipuli eius. et aperiens os\nsuum docebat eos dicens: beati pauperes spiritu, quoniam\nipsorum est regnum caelorum. beati mites, quoniam ipsi\npossidebunt terram. beati qui lugent, quoniam ipsi consolabuntur.\nbeati qui esuriunt et sitiunt iustitiam, quoniam\nipsi saturabuntur. beati misericordes, quoniam ipsi misericordiam\nconsequentur. beati mundo corde, quoniam ipsi deum\nuidebunt. beati pacifici, quoniam filii dei uocabuntur. beati\nqui persecutionem patiuntur propter iustitiam, quoniam ipsorum\nest regnum caelorum. beati estis cum maledixerint uobis et\npersecuti uos fuerint et dixerint omne malum aduersum uos\nmentientes propter me: gaudete et exultate, quoniam merces\nuestra copiosa est in caelis: sic enim persecuti sunt prophetas\nqui fuerunt ante uos. uos estis sal terrae: quod si sal euanuerit,\nin quo salietur? ad nihilum ualet ultra, nisi ut mittatur\nforas et conculcetur ab hominibus. uos estis lux mundi. non\npotest ciuitas abscondi supra montem posita: neque accendunt\nlucernam et ponunt eam sub modio, sed super candelabrum,\nut luceat omnibus qui in domo sunt. sic luceat lux uestra\ncoram hominibus, ut uideant uestra bona opera et glorificent\npatrem uestrum, qui in caelis est. nolite putare quoniam ueni\nsoluere legem aut prophetas: non ueni soluere, sed adimplere.\namen dico uobis, donec transeat caelum et terra, iota unum\n\n\n\n\n\n\naut unus apex non praeteribit a lege. donec omnia fiant. qui\nergo soluerit unum de mandatis istis minimis et docuerit sic\nhomines, minimus uocabitur in regno caelorum: qui autem\nfecerit et docuerit, hic magnus uocabitur in regno caelorum.\ndico autem uobis, quoniam nisi abundauerit iustitia uestra\nplus quam scribarum et Pharisaeorum, non intrabitis in regnum\ncaelorum. audistis, quia dictum est antiquis: non occides, qui\nautem occiderit reus erit iudicio. ego autem dico uobis, quia\nomnis qui irascitur fratri suo reus erit iudicio: qui autem\ndixerit fratri suo racha, reus erit concilio: qui autem dixerit\nfatue, reus erit gehennae ignis. si ergo offers munus tuum\nad altare et ibi recordatus fueris quia frater tuus habet aliquid\naduersum te, relinque ibi munus tuum ante altare et uade\nprius, reconciliare fratri tuo et tunc ueniens offers munus tuum.\nesto consentiens aduersario tuo cito, dum es in uia cum eo,\nne forte tradat te aduersarius iudici et iudex tradat te ministro\net in carcerem mittaris. amen dico tibi, non exies inde,\ndonec reddas nouissimum quadrantem. audistis, quia dictum\nest antiquis: non moechaberis. ego autem dico uobis, quia\nomnis qui uiderit mulierem ad concupiscendum eam iam\nmoechatus est eam in corde suo. quod si oculus tuus dexter\nscandalizat te, erue eum et proice abs te. expedit tibi\nut pereat unum membrorum tuorum, quam totum corpus tuum\nmittatur in gehennam. et si dextera manus tua scandalizat\nte, abscide eam et proice abs te. expedit tibi ut pereat unum\n\n\n\n\n\n\nmembrorum tuorum, quam totum corpus tuum eat in gehennam.\ndictum est autem: quicumque dimiserit uxorem suam, det\nilli libellum repudii. ego autem dico uobis, quia omnis qui\ndimiserit uxorem suam excepta fornicationis causa facit eam\nmoechari: et qui dimissam duxerit adulterat. iterum audistis,\nquia dictum est antiquis: non periurabis: reddes autem\ndomino iuramenta tua. ego autem dico uobis non iurare\nomnino, neque per caelum, quia thronus dei est, neque per\nterram, quia scabellum pedum eius est, neque per Hierosolymam,\nquia ciuitas est magni regis, neque per caput tuum\niuraueris, quia non potes unum capillum album facere aut\nnigrum. sit autem sermo uester: est est, non non: quod autem\nhis abundantius est, a malo est. audistis, quia dictum est:\noculum pro oculo et dentem pro dente. ego autem dico\nuobis non resistere malo, sed si quis te percusserit in dexteram\nmaxillam tuam, praebe illi et alteram: et ei qui uult\ntecum in iudicio contendere et tunicam tuam tollere dimittes\nei et pallium. et quicumque te angariauerit mille passus,\nuade cum illo alia duo. qui petit a te, da ei: et uolentem\nmutuari a te ne auertaris. audistis, quia dictum est: diliges\nproximum tuum et odies inimicum tuum. ego autem dico\nuobis: diligite inimicos uestros, benefacite his qui oderunt\nuos et orate pro persequentibus et calumniantibus uos, ut\nsitis filii patris uestri, qui in caelis est, qui solem suum oriri\n\n\n\n\n\n\nfacit super malos et bonos, et pluit super iustos et iniustos.\nsi enim diligatis eos qui uos diligunt, quam mercedem habebitis?\nnonne et publicani hoc faciunt? et si salutaueritis fratres\nuestros tantum, quid amplius facitis? nonne et ethnici hoc\nfaciunt? estote ergo uos perfecti, sicut et pater uester caelestis\nperfectus est. Adtendite ne iustitiam uestram faciatis\ncoram hominibus, ut uideamini ab eis: alioquin mercedem\nnon habebitis apud patrem uestrum, qui in caelis est. cum\nergo facis elemosynam, noli tuba canere ante te, sicut hypocritae\nfaciunt in synagogis et in uicis, ut honorificentur ab\nhominibus. amen dico uobis, receperunt mercedem suam.\nte autem faciente elemosynam, ne sciat sinistra tua, quid faciat\ndextera tua, ut sit elemosyna tua in absconso: et pater tuus,\nqui uidet in absconso, reddet tibi. et cum oratis, non eritis\nsicut hypocritae, qui amant in synagogis et in angulis platearum\nstantes orare, ut uideantur ab hominibus. amen dico\nuobis, receperunt mercedem suam. tu autem cum orabis,\nintra in cubiculum tuum et clauso ostio ora patrem tuum in\nabsconso: et pater tuus, qui uidet in absconso, reddet tibi.\norantes autem nolite multum loqui sicut ethnici: putant enim\nquia in multiloquio suo exaudiantur. nolite ergo adsimilari\neis: scit enim pater uester, quibus opus sit uobis, antequam\npetatis eum. sic ergo orabitis: pater noster, qui es in caelis,\nsanctificetur nomen tuum, ueniat regnum tuum, fiat uoluntas\ntua sicut in caelo et in terra, panem nostrum\n\n\n\n\nsupersubstantialem da nobis hodie, et dimitte nobis debita nostra sicut\net nos dimittimus debitoribus nostris, et ne inducas nos in\ntemptationem, sed libera nos a malo. si enim dimiseritis\nhominibus peccata eorum, dimittet et uobis pater uester caelestis\ndelicta uestra. si autem non dimiseritis hominibus, nec\npater uester dimittet peccata uestra. cum autem ieiunatis,\nnolite fieri sicut hypocritae tristes. exterminant enim facies\nsuas, ut pareant hominibus ieiunantes. amen dico uobis, perceperunt\nmercedem suam. tu autem cum ieiunas, unge caput\ntuum et faciem tuam laua, ne uidearis hominibus ieiunans.\nsed patri tuo, qui est in absconso: et pater tuus, qui uidet\nin absconso, reddet tibi. nolite thesaurizare uobis thesauros\nin terra, ubi aerugo et tinea demolitur, et ubi fures effodiunt\net furantur. thesaurizate autem uobis thesauros in caelo, ubi\nneque aerugo neque tinea demolitur, et ubi fures non effodiunt\nnec furantur. ubi enim est thesaurus tuus, ibi est et cor\ntuum. lucerna corporis est oculus. si fuerit oculus tuus\nsimplex, totum corpus tuum lucidum erit: si autem oculus\ntuus nequam fuerit, totum corpus tuum tenebrosum erit. si ergo\nlumen, quod in te est, tenebrae sunt, ipsae tenebrae quantae\nerunt? nemo potest duobus dominis seruire: aut enim unum\nodio habebit et alterum diliget, aut unum sustinebit et alterum\ncontemnet. non potestis deo seruire et mammonae. ideo dico\nuobis, ne solliciti sitis animae uestrae, quid manducetis, neque\ncorpori uestro, quid induamini. nonne anima plus est\nquam esca, et corpus plus quam uestimentum? respicite\n\n\n\n\nuolatilia caeli, quoniam non serunt, neque metunt, neque congregant\nin horrea, et pater uester caelestis pascit illa: nonne\nuos magis pluris estis illis? quis autem uestrum cogitans\npotest adicere ad staturam suam cubitum unum? et de uestimento\nquid solliciti estis? considerate lilia agri quomodo\ncrescunt: non laborant, neque neunt. dico autem uobis, quoniam\nnec Salomon in omni gloria sua coopertas est sicut unum ex\nistis. si autem faenum agri, quod hodie est et cras in clibanum\nmittitur, deus sic uestit, quanto magis uos modicae fidei?\nnolite ergo solliciti esse dicentes : quid manducabimus, aut\nquid bibemus, aut quo operiemur? haec enim omnia gentes\ninquirunt: scit enim pater uester quia his omnibus indigetis.\nquaerite ergo primum regnum dei et iustitiam eius, et haec\nomnia adicientur uobis. nolite ergo solliciti esse in crastinum:\ncrastinus enim dies sollicitus erit sibi ipsi. sufficit diei malitia\nsua. Nolite iudicare, ut non iudicemini. in quo enim iudicio\niudicaueritis, iudicabimini, et in qua mensura mensi fueritis,\nmetietur uobis. quid autem uides festucam in oculo fratris\ntui et trabem in oculo tuo non uides? aut quomodo dicis\nfratri tuo: sine, eiciam festucam de oculo tuo: et ecce trabes\nest in oculo tuo ? hypocrita, eice primum trabem de oculo\ntuo, et tunc uidebis eicere festucam de oculo fratris tui.\nnolite dare sanctum canibus, neque miseritis margaritas uestras\nante porcos, ne forte conculcent eas pedibus suis, et conuersi\ndisrumpant uos. petite, et dabitur uobis: quaerite, et inuenietis:\npulsate, et aperietur uobis. omnis enim qui petit accipit, et\nqui quaerit inuenit, et pulsanti aperietur. aut quis ex uobis\nhomo, quem si petierit filius suus panem, numquid lapidem\n\n\n\n\nporriget ei? aut si piscem petierit, numquid serpentem porriget\nei? si ergo uos, cum sitis mali, nostis bona dare\nfiliis uestris, quanto magis pater uester, qui in caelis est,\ndabit bona petentibus se? omnia ergo quaecumque uultis ut\nfaciant uobis homines et uos facite eis: haec est enim lex et\nprophetae. intrate per angustam portam: quia lata porta et\nspatiosa uia, quae ducit ad perditionem, et multi sunt qui\nintrant per eam. quam angusta porta et arta uia, quae ducit\nad uitam, et pauci sunt qui inueniunt eam. adtendite a falsis\nprophetis, qui ueniunt ad uos in uestimentis ouium, intrinsecus\nautem sunt lupi rapaces. a fructibus eorum cognoscetis\neos. numquid colligunt de spinis uuas, aut de tribulis ficus?\nsic omnis arbor bona fructus bonos facit, mala autem arbor\nfructus malos facit. non potest arbor bona fructus malos\nfacere, neque arbor mala fructus bonos facere. omnis arbor,\nquae non facit fructum bonum, excidetur et in ignem mittetur.\nigitur ex fructibus eorum cognoscetis eos. non omnis qui\ndicit mihi: domine, domine, intrabit in regnum caelorum, sed\nqui facit uoluntatem patris mei, qui in caelis est, ipse intrabit\nin regnum caelorum. multi dicent mihi in illa die: domine,\ndomine, nonne in nomine tuo prophetauimus et in tuo nomine\ndaemonia eiecimus et in tuo nomine uirtutes multas fecimus ?\net tunc confitebor illis: quia numquam noui uos, discedite a\nme, qui operamini iniquitatem. omnis ergo qui audit uerba\nmea haec et facit ea adsimilabitur uiro sapienti, qui aedificauit\ndomum suam supra petram: et descendit pluuia et\nuenerunt flumina et flauerunt uenti et inciderunt in domum\nillam, et non cecidit: fundata enim erat supra petram. et\n\n\n\n\n\n\n\n\nomnis qui audit uerba mea haec et non facit ea similis erit\nuiro stulto, qui aedificauit domum suam supra arenam: et\ndescendit pluuia et uenerunt flumina et flauerunt uenti et\ninruerunt in domum illam, et cecidit, et fuit ruina eius magna.\nEt paulo post: Gratis accepistis, gratis date. nolite possidere\naurum, neque argentum, neque pecuniam in zonis uestris,\nnon peram in uia, neque duas tunicas, neque calciamenta,\nneque uirgam: dignus enim est operarius cibo BUO. in quamcumque\nciuitatem aut castellum intraueritis, interrogate, quis\nin ea dignus sit, et ibi manete, donec exeatis. intrantes autem\nin domum salutate eam. et si quidem fuerit domus digna,\nueniat pax uestra super eam: sin autem non fuerit digna,\npax uestra ad uos reuertetur. et quicumque non receperit\nuos neque audierit sermones uestros, exeuntes foras de domo\nuel de ciuitate excutite puluerem de pedibus uestris. amen\ndico uobis, tolerabilius erit terrae Sodomorum et Gomorraeorum\nin die iudicii quam illi ciuitati. ecce ego mitto uos sicut\noues in medio luporum: estote ergo prudentes sicut serpentes\net simplices sicut columbae. cauete autem ab hominibus:\ntradent enim uos in conciliis, et in synagogis suis flagellabunt\nuos, et ad praesides et reges ducemini propter me in testimonium\nillis et gentibus. cum autem tradent uos, nolite\ncogitare quomodo aut quid loquamini: dabitur enim uobis in\nilla hora quid loquamini. non enim uos estis qui loquimini,\nsed spiritus patris uestri qui loquitur in uobis. tradet autem\nfrater fratrem in mortem et pater filium, et insurgent filii in\n\n\n\n\n\n\nparentes et morte eos adficient. et eritis odio omnibus propter\nnomen meum. qui autem perseuerauerit usque in finem, hic\nsaluus erit. cum autem persequentur uos in ciuitate ista,\nfugite in aliam. amen dico uobis, non consummabitis ciuitates\nIsrahel, donec ueniat filius hominis. non est discipulus\nsuper magistrum, nec seruus super dominum suum. sufficit\ndiscipulo, ut sit sicut magister eius, et seruus, sicut dominus\neius. si patrem familias Beelzebub uocauerunt, quanto magis\ndomesticos eius? ne ergo timueritis eos. nihil enim opertum\nquod non reuelabitur et occultum quod non scietur. quod\ndico uobis in tenebris, dicite in lumine: et quod in aure\nauditis, praedicate super tecta. et nolite timere eos qui\noccidunt corpus, animam autem non possunt occidere: sed\npotius eum timete qui potest et animam et corpus perdere\nin gehennam. nonne duo passeres asse ueneunt? et unus ex\nillis non cadet super terram sine patre uestro. uestri autem\net capilli capitis omnes numerati sunt. nolite ergo timere:\nmultis passeribus meliores estis uos. omnis ergo qui confitebitur\nme coram hominibus, confitebor et ego eum coram\npatre meo, qui est in caelis. qui autem negauerit me coram\nhominibus, negabo et ego eum coram patre meo, qui est in\ncaelis. nolite arbitrari, quia uenerim pacem mittere in terram:\nnon ueni pacem mittere, sed gladium. ueni enim separare\nhominem aduersus patrem suum et filiam aduersus matrem\nsuam et nurum aduersus socrum suam: et inimici hominis\ndomestici eius. qui amat patrem aut matrem plus quam me,\nnon est me dignus: et qui amat filium aut filiam super me,\n\n\n\n\n\n\nnon est me dignus. et qui non accipit crucem suam et sequitur\nme, non est me dignus. qui inuenit animam suam,\nperdet illam: et qui perdiderit animam suam propter me,\ninueniet eam. qui recipit uos, me recipit: et qui me recipit,\nrecipit eum qui me misit. qui recipit prophetam in nomine\nprophetae, mercedem prophetae accipiet: et qui recipit iustum\nin nomine iusti, mercedem iusti accipiet. et quicumque potum\ndederit uni ex minimis istis, calicem aquae frigidae tantum\nin nomine discipuli, amen dico uobis, non perdet mercedem\nsuam. Et paulo post: Cui autem similem aestimabo generationem\nistam? similis est pueris sedentibus in foro, qui\nclamantes coaequalibus dicunt: cecinimus uobis et non saltastis,\nlamentauimus et non planxistis. uenit enim lohannes\nneque manducans neque bibens, et dicunt: daemonium habet.\nuenit filius hominis manducans et bibens, et dicunt: ecce homo\nuorax et potator uini, publicanorum et peccatorum amicus.\net iustificata est sapientia a filiis suis. Et post paululum:\nVenite ad me omnes qui laboratis et onerati estis, et ego\nreficiam uos. tollite iugum meum super uos et discite a me,\nquia mitis sum et humilis corde, et inuenietis requiem animabus\nuestris. iugum enim meum suaue est, et onus meum\nleue est. Item post aliquantum: Si autem sciretis, quid\nest: misericordiam uolo et non sacrificium, numquam condemnassetis\ninnocentes. Et post paululum: Qui non est\nmecum, contra me est: et qui non congregat mecum, spargit.\nideo dico uobis: omne peccatum et blasphemia remittetur\nhominibus. spiritus autem blasphemiae non remittetur. et\n\n\n\n\n\n\nquicumque dixerit uerbum contra filium hominis, remittetur\nei: qui autem dixerit contra spiritum sanctum, non remittetur\nei neque in hoc saeculo neque in futuro. aut facite arborem\nbonam et fructum eius bonum, aut facite arborem malam et\nfructum eius malum: siquidem ex fructu arbor agnoscitur.\nprogenies uiperarum, quomodo potestis bona loqui, cum sitis\nmali? ex abundantia enim cordis os loquitur. bonus homo\nde bono thesauro cordis sui profert bona, et malus homo de\nmalo thesauro profert mala. dico autem nobis, quoniam omne\nuerbum otiosum, quod locuti fuerint homines, reddent rationem\nde eo in die iudicii. ex uerbis enim tuis iustificaberis et ex\nuerbis tuis condemnaberis. Et aliquanto post: Audite et\nintellegite. non quod intrat in os, coinquinat hominem, sed\nquod procedit ex ore, hoc coinquinat hominem. Et paulo\npost: Respondens autem Petrus dixit ei: edissere nobis parabolam\nistam. at ille dixit: adhuc et uos sine intellectu estis?\nnon intellegitis, quia omne quod in os intrat in uentrem uadit\net in secessum emittitur? quae autem procedunt de ore, de\ncorde exeunt, et ea coinquinant hominem. de corde enim\nexeunt cogitationes malae, homicidia, adulteria, fornicationes,\nfurta, falsa testimonia, blasphemiae. haec sunt quae coinquinant\nhominem: non lotis autem manibus manducare non\ncoinquinat hominem. Item post aliquantum: Tunc Iesus\ndixit discipulis suis: si quis uult post me uenire, abneget\nsemet ipsum et tollat crucem suam et sequatur me. qui\nenim noluerit animam suam saluam facere, perdet eam: qui\nautem perdiderit animam suam propter me, inueniet eam.\n\n\n\n\n\n\nquid enim prodest homini, si mundum uniuersum lucretur,\nanimae uero suae detrimentum patiatur? aut quam dabit homo\ncommutationem pro anima sua? filius enim hominis uenturus\nest in gloria patris sui cum angelis suis, et tunc reddet unicuique\nsecundum opera eius. Item aliquanto post: Amen\ndico uobis, nisi conuersi fueritis et efficiamini sicut paruuli,\nnon intrabitis in regnum caelorum. quicumque ergo humiliauerit\nse sicut paruulus iste, hic est maior in regno caelorum.\net qui susceperit unum paruulum talem in nomine meo, me\nsuscipit. qui autem scandalizauerit unum de pusillis istis,\nqui in me credunt, expedit ei ut suspendatur mola asinaria\nin collo eius et demergatur in profundum maris. uae mundo\nab scandalis! necesse est enim ut ueniant scandala: uerumtamen\nuae homini, per quem scandalum uenit! si autem manus\ntua uel pes tuus scandalizat te, abscide eum et proice abs\nte. bonum tibi est ad uitam ingredi debilem quam duas\nmanus uel duos pedes habentem mitti in ignem aeternum.\net si oculus tuus scandalizat te, erue eum et proice abs te.\nbonum tibi est uno oculo in uitam intrare quam duos\noculos habentem mitti in gehennam ignis. uidete, ne contemnatis\nunum ex his pusillis: dico autem uobis, quia angeli\neorum in caelis semper uident faciem patris mei, qui in caelis\nest. uenit enim filius hominis saluare quod perierat. Et\npaulo post: Si autem peccauerit in te frater tuus, uade et\ncorripe eum inter te et ipsum solum. si te audierit, lucratus\nes fratrem tuum: si autem non te audierit, adhibe tecum\nadhuc unum uel duos, ut in ore duorum testium uel trium\n\n\n\n\n\n\nstet omne uerbum. quod si non audierit eos, dic ecclesiae:\nsi autem et ecclesiam non audierit, sit tibi sicut ethnicus et\npublicanus. amen dico uobis, quaecumque alligaueritis super\nterram, erunt ligata et in caelo, et quaecumque solueritis super\nterram, erunt soluta et in caelo. iterum dico uobis, quia\nduo ei uobis consenserint super terram de omni re, quaecumque\npetierint, fiet illis a patre meo, qui in caelis est. ubi\n. enim sunt duo uel tres congregati in nomine meo, ibi sum in\nmedio eorum. tunc accedens Petrus ad eum dixit: domine,\nquotiens peccabit in me frater meus, et dimittam ei? usque\nsepties? dicit illi Iesus: non dico tibi usque septies, sed\nusque septuagies septies. ideo adsimilatum est regnum caelorum\nhomini regi, qui uoluit rationem ponere cum semis\nsuis: et cum coepisset rationem ponere, oblatus est ei unus\nqui debebat decem milia talenta: cum autem non haberet\nunde redderet, iussit eum dominus uenundari, et uxorem\neius, et filios, et omnia quae habebat, et reddi. procidens\nautem seruus ille orabat eum dicens: patientiam habe in me,\net omnia reddam tibi. misertus autem dominus serui illius\ndimisit eum, et debitum dimisit ei. egressus autem seruus\nille inuenit unum de conseruis suis, qui debebat ei centum\ndenarios, et tenens suffocabat eum dicens: redde quod debes.\net procidens conseruus eius rogabat eum dicens: patientiam\nhabe in me, et omnia reddam tibi. ille autem noluit, sed\nabiit et misit eum in carcerem, donec redderet debitum.\nuidentes autem conserui eius quae fiebant contristati sunt\nualde: et uenerunt et narrauerunt domino suo omnia quae\nfacta fuerant. tunc uocauit illum dominus suus et ait illi:\nserue nequam, omne debitum dimisi tibi, quoniam rogasti me:\n\n\n\n\nnonne ergo oportuit et te misereri conserui tui, sicut et ego\ntui misertus sum? et iratus dominus eius tradidit eum tortoribus,\nquoad usque redderet uniuersum debitum. sic et pater\nmeus caelestis faciet uobis, si non remiseritis unusquisque\nfratri suo de cordibus uestris. Et paulo post: Et accesserunt\nad eum Pharisaei temptantes eum et dicentes : si licet homini\ndimittere uxorem suam quacumque ex causa? qui respondens\nait eis: non legistis, quia qui fecit ab initio masculum et feminam\nfecit eos et dixit: propter hoc dimittit homo patrem\net matrem et adhaerebit uxori suae, et erunt duo in carne\nuna. itaque iam non sunt duo, sed una caro. quod ergo\ndeus coniunxit, homo non separet. dicunt illi: quid ergo\nMoyses mandauit dare libellum repudii et dimittere? ait illis:\nquoniam Moyses ad duritiam cordis uestri permisit uobis\ndimittere uxores uestras: ab initio autem non sic fuit. dico\nautem uobis, quia quicumque dimiserit uxorem suam, nisi\nob fornicationem, et aliam duxerit, moechatur, et qui dimissam\nduxerit, moechatur. dicunt illi discipuli eius: si ita est causa\nhominis cum uxore, non expedit nubere. qui dixit: non omnes\ncapiunt uerbum istud, sed quibus datum est. sunt enim\neunuchi, qui de matris utero sic nati sunt, et sunt eunuchi,\nqui facti sunt ab hominibus, et sunt eunuchi, qui se ipsos\neunuchizauerunt propter regnum caelorum: qui potest capere,\ncapiat. tunc oblati sunt ei paruuli, ut manus eis inponeret\net oraret: discipuli autem increpabant eos. Iesus uero ait\neis: sinite paruulos et nolite eos prohibere ad me uenire.\ntalium est enim regnum caelorum. et cum inposuisset eis\nmanus, abiit inde. et ecce unus accedens ait illi: magister\n\n\n\n\n\n\nbone, quid boni faciam, ut habeam uitam aeternam? qui\ndixit ei: quid me interrogas de bono? unus est bonus deus.\nsi autem uis ad uitam ingredi, serua mandata. dicit illi:\nquae? Iesus autem dixit: non homicidium facies, non adulterabis,\nnon facies furtum, non falsum testimonium dices,\nhonora patrem tuum et matrem, et: diliges proximum tuum\nsicut te ipsum. dicit illi adulescens: omnia haec custodiui,\nquid adhuc mihi deest? ait illi Iesus: si uis perfectus esse,\nuade, uende quae habes et da pauperibus, et habebis thesaurum\nin caelo: et ueni, sequere me. cum audisset autem adulescens\nuerbum, abiit tristis: erat enim habens multas possessiones. Iesus\nautem dixit discipulis suis: amen dico uobis, quia diues\ndifficile intrabit in regnum caelorum. et iterum dico uobis,\nfacilius est camelum per foramen acus transire quam diuitem\nintrare in regnum caelorum. auditis autem his discipuli\nmirabantur ualde dicentes: quis ergo poterit saluus esse?\naspiciens autem Iesus dixit illis: apud homines hoc inpossibile\nest, apud deum autem omnia possibilia sunt. tunc respondens\nPetrus dixit ei: ecce nos reliquimus omnia et secuti sumus\nte, quid ergo erit nobis? Iesus autem dixit illis: amen dico\nuobis, quod uos qui secuti estis me in regeneratione, cum\nsederit filius hominis in sede maiestatis suae, sedebitis et uos\nsuper sedes duodecim iudicantes duodecim tribus Israhel.\net omnis qui reliquit domum, uel fratres, aut sorores, aut\npatrem, aut matrem, aut uxorem, aut filios, aut agros propter\nnomen meum, centuplum accipiet et uitam aeternam possidebit.\nmulti autem erunt primi nouissimi et nouissimi primi.\nEt paulo post: Sicut filius hominis non uenit ministrari,\n\n\n\n\n\n\nsed ministrare et dare animam suam redemptionem pro\nmultis. Et aliquanto post: Reddite ergo quae sunt Caesaris\nCaesari. et quae sunt dei deo. Et alibi: Diliges\ndominum deum tuum in toto corde tuo, et in tota anima tua,\net in tota mente tua. hoc est maximum et primum mandatum.\nsecundum autem simile est huic: diliges proximum tuum sicut\nte ipsum. in his duobus mandatis uniuersa lex pendet et\nprophetae. Et post paucos uersus: Tunc Iesus locutus\nest ad turbas et discipulos suos dicens: super cathedram\nMoysi sederunt scribae et Pharisaei: omnia ergo quaecumque\ndixerint uobis seruate et facite, secundum opera uero eorum\nnolite facere: dicunt enim et non faciunt. alligant autem\nonera grauia et inportabilia et inponunt in umeros hominum,\ndigito autem suo nolunt ea mouere. omnia uero opera sua\nfaciunt, ut uideantur ab hominibus. dilatant enim phylacteria\nsua et magnificant fimbrias. amant autem primos recubitus\nin caenis et primas cathedras in synagogis et salutationes in\nforo et uocari ab hominibus rabbi. uos autem nolite uocari\nrabbi: unus est enim magister uester, omnes autem uos fratres\nestis. et patrem nolite uocare uobis super terram: unus est\nenim pater uester, qui in caelis est nec uocemini magistri,\nquia magister uester unus est Christus. qui maior est uestrum,\nerit minister uester. qui autem se exaltauerit, humiliabitur,\net qui se humiliauerit, exaltabitur. Et paulo post: Vae\nuobis, scribae et Pharisaei hypocritae, quia decimatis mentam\n. et anethum et cyminum, et reliquistis quae grauiora sunt legis:\niudicium et misericordiam et fidem. haec oportuit facere\n\n\n\n\n\n\net illa non omittere. duces caeci, excolantes culicem, camelum\nautem glutientes. uae uobis, scribae et Pharisaei hypocritae,\nquia mundatis quod de foris est calicis et parapsidis,\nintus autem pleni sunt rapina et omni inmunditia. Pharisaee\ncaece, munda prius quod intus est calicis et parapsidis, ut\nfiat et id quod de foris est mundum. uae uobis, scribae et\nPharisaei hypocritae, quia similes estis sepulchris dealbatis,\nquae a foris parent hominibus speciosa, intus uero plena sunt\nossibus mortuorum et omni spurcitia. sic et uos a foris quidem\nparetis hominibus iusti, intus autem pleni estis hypocrisi et\niniquitate. uae uobis, scribae et Pharisaei hypocritae, quia\naedificatis sepulchra prophetarum et ornatis monumenta iustorum\net dicitis: si fuissemus in diebus patrum nostrorum,\nnon essemus socii eorum in sanguine prophetarum. itaque\ntestimonio estis uobismet ipsis, quia filii estis eorum qui prophetas\nocciderunt: et uos implete mensuram patrum uestrorum.\nserpentes, genimina uiperarum, quomodo fugietis a iudicio\ngehennae? ideo ecce ego mitto ad uos prophetas, et sapientes,\net scribas: et ex illis occidetis, et crucifigetis, et ex\neis flagellabitis in synagogis uestris, et persequimini de ciuitate\nin ciuitatem: ut ueniat super uos omnis sanguis iustus,\nqui effusus est super terram a sanguine Abel iusti usque ad\nsanguinem Zachariae, filii Barachiae, quem occidistis inter\ntemplum et altare. amen dico uobis, uenient haec omnia\nsuper generationem istam. Et paulo post: Et quoniam\nabundabit iniquitas, refrigescet caritas multorum: qui autem\npermanserit usque in finem, hic saluus erit. Et post\n\n\n\n\n\n\naliquantum: Estote parati. quia nescitis qua hora filius hominis\nuenturus est. quis putas est fidelis seruus et prudens, quem\nconstituit dominus suus supra familiam suam, ut det illis\ncibum in tempore? beatus ille seruus. quem cum uenerit\ndominus eius inuenerit sic facientem. amen dico uobis, quoniam\nsuper omnia bona sua constituet eum. si autem dixerit\nmalus seruus ille in corde suo: moram facit dominus meus\nuenire: et coeperit percutere conseruos suos, manducet autem et\n• bibat cum ebriis: ueniet dominus serui illius in die qua non sperat\net hora qua ignorat, et diuidet eum partemque eius ponet\ncum hypocritis: illic erit fletus et stridor dentium. Et post\npaululum: Vigilate itaque, quia nescitis diem neque horam.\nItem post paululum: Cum autem uenerit filius hominis\nin maiestate sua et omnes angeli cum eo, tunc sedebit super\nsedem maiestatis suae, et congregabuntur ante eum omnes\ngentes, et separabit eos ab inuicem, sicut pastor segregat\noues ab haedis, et statuet oues quidem a dextris suis, haedos\nautem a sinistris. tunc dicet rex his qui a dextris eius erunt:\nuenite, benedicti patris mei, possidete paratum uobis regnum\na constitutione mundi. esuriui enim, et dedistis mihi manducare:\nsitiui, et dedistis mihi bibere: hospes eram, et collegistis\nme: nudus, et cooperuistis me: infirmus, et uisitastis\nme: in carcere, et uenistis ad me. tunc respondebunt ei\niusti dicentes: domine, quando te uidimus esurientem et\npauimus, sitientem et dedimus tibi potum ? quando autem\n\n\n\n\n\n\nte uidimus hospitem et collegimus te, aut nudum et cooperuimus?\naut quando te uidimus infirmum aut in carcere,\net uenimus ad te? et respondens rex dicet illis: amen dico\nuobis, quamdiu fecistis uni de his fratribus meis minimis,\nmihi fecistis. tunc dicet et his qui a sinistris erunt: discedite\na me, maledicti, in ignem aeternum, qui paratus est diabolo\net angelis eius. esuriui enim, et non dedistis mihi manducare:\nsitiui, et non dedistis mihi potum: hospes fui, et non collegistis\nme: nudus, et non cooperuistis me: infirmus et in\ncarcere, et non uisitastis me. tunc respondebunt et ipsi\ndicentes: domine, quando te uidimus esurientem, et sitientem,\net hospitem, aut nudum, aut infirmum, uel in carcere, et non\nministrauimus tibi? tunc respondebit illis dicens: amen dico\nuobis, quamdiu non fecistis uni de minoribus his, nec mihi\nfecistis. et ibunt hi in supplicium aeternum, iusti autem in\nuitam aeternam. Et aliquanto post: Vigilate et orate,\nut non intretis in temptationem.\nXXVI. DE EVANGELIO SECVNDVM MARCVM. Aduocans iterum turbam dicebat illis: audite me omnes et\nintellegite. nihil est extra hominem introiens in eum quod\npossit eum coinquinare, sed quae de homine procedunt, illa\nsunt quae communicant hominem. si quis habet aures audiendi,\n\n\n\n\n\n\naudiat. et cum introisset in domum a turba, interrogabant\neum discipuli eius parabolam. et ait illis: sic et uos inprudentes\nestis ? non intellegitis, quia omne extrinsecus introiens\nin hominem non potest eum communicare, quia non introit\nin cor eius, sed in uentrem, et in secessum exit purgans omnes\nescas ? dicebat, quoniam quae de homine exeunt illa communicant\nhominem. ab intus enim de corde hominum exeunt cogitationes\nmalae, procedunt adulteria, fornicationes, homicidia,\nfurta, auaritia, nequitiae, dolus, inpudicitia, oculus malus,\nblasphemia, superbia, stultitia. haec mala ab intus procedunt\net communicant hominem. Et alio loco: Conuocata turba\ncum discipulis suis dixit eis: si quis uult post me sequi, deneget\nse ipsum et tollat crucem suam et sequatur me. qui\nenim uoluerit animam suam saluam facere, perdet eam: qui\nautem perdiderit animam suam propter me et euangelium,\nsaluam eam faciet. quid enim proderit homini, si lucretur\nmundum totum, detrimentum faciat animae suae? aut quid\ndabit homo commutationem pro anima sua? qui enim me confusus\nfuerit et mea uerba in generatione ista adultera et peccatrice,\net filius hominis confundetur eum in gloria patris sui\ncum angelis sanctis. Et alibi: Et accipiens puerum statuit\neum in medio eorum. quem cum complexus esset, ait illis:\nquisquis ex huiusmodi pueris receperit in nomine meo, me\n\n\n\n\n\n\nrecipit, et quicumque me susceperit, non me suscipit, sed\neum qui me misit. Et paulo post: Quisquis enim potum\ndederit uobis calicem aquae in nomine meo, quia Christi estis,\namen dico uobis, non perdet mercedem suam. et quisquis\nscandalizauerit unum ex his pusillis credentibus in me, bonum\nest ei magis, si circumdaretur mola asinaria collo eius, et\nin mare mitteretur. Et post paululum: Habete in uobis\nsalem, et pacem habete inter uos. Et paulo post: Et accedentes\nPharisaei interrogabant eum: si licet uiro uxorem dimittere,\ntemptantes eum. at ille respondens dixit eis: quid\nuobis praecepit Moyses ? qui dixerunt: Moyses permisit libellum\nrepudii scribere et dimittere. quibus respondens Iesus ait:\nad duritiam cordis uestri scripsit uobis praeceptum istud, ab\ninitio autem creaturae masculum et feminam fecit eos deus.\npropter hoc relinquet homo patrem suum et matrem et adhaerebit\nad uxorem suam, et erunt duo in carne una. itaque iam\nnon sunt duo, sed una caro. quod ergo deus iunxit, homo\nnon separet. et in domo iterum discipuli eius de eodem interrogauerunt\neum. et dicit illis: quicumque dimiserit uxorem\nsuam et aliam duxerit, adulterium committit super eam: et\nsi uxor dimiserit uirum suum et alii nupserit, moechatur.\nEt post IIII uersus: Sinite paruulos uenire ad me et ne\nprohibueritis eos. talium est enim regnum dei. amen dico\nuobis, quisquis non receperit regnum dei uelut paruulus, non\nintrabit in illud. et complexus eos et inponens manus super\n\n\n\n\n\n\nillos benedicebat eos. et cum egressus esset in uiam, procurrens\nquidam genu flexo ante eum rogabat eum: magister\nbone, quid faciam, ut uitam aeternam percipiam? Iesus autem\ndixit ei: quid me dicis bonum? nemo bonus nisi unus deus.\npraecepta nosti: ne adulteres, ne occidas, ne fureris, ne\nfalsum testimonium dicas, ne fraudem feceris, honora patrem\ntuum et matrem. et ille respondens ait illi: magister, haec\nomnia seruaui a iuuentute mea. Iesus autem intuitus eum\ndilexit eum et dixit illi: unum tibi deest: uade, quaecumque\nhabes uende et da pauperibus, et habebis thesaurum in caelo:\net ueni. sequere me. qui contristatus in uerbo abiit maerens:\nerat enim habens multas possessiones. et circumspiciens Iesus\nait discipulis suis: quam difficile qui pecunias habent in regnum\ndei introibunt! discipuli autem obstupescebant in uerbis eius.\nat Iesus rursus respondens ait illis: filioli, quam difficile est\nconfidentes in pecuniis in regnum dei introire! facilius est\ncamelum per foramen acus transire quam diuitem intrare in\nregnum dei. qui magis admirabantur dicentes ad semet ipsos:\net quis potest saluus fieri? et intuens illos Iesus ait: apud\nhomines inpossibile est, sed non apud deum: omnia enim\npossibilia sunt apud deum. coepit Petrus ei dicere: ecce nos\ndimisimus omnia et secuti sumus te. respondens Iesus ait:\namen dico uobis, nemo est qui reliquerit domum, aut fratres,\naut sorores, aut matrem, aut patrem, aut filios, aut agros\npropter me et propter euangelium, qui non accipiat centies\n\n\n\n\n\n\ntantum nunc in tempore hoc, damus, et fratres, et sorores,\net matres, et filios, et agros, cam persecutionibus, et in saeculo\nfuturo uitam aeternam. multi autem erunt primi nouissimi\net nouissimi primi. Et paulo post: Scitis quia hi qui\nuidentur principari gentibus dominantur eis et principes eorum\npotestatem habent ipsorum. non ita est autem in uobis: sed\nquicumque uoluerit fieri maior, erit uester minister, et\nquicumque uoluerit in uobis primus esse, erit omnium seruus.\nnam et filius hominis non uenit, ut ministraretur ei, sed ut\nministraret et daret animam suam redemptionem pro multis.\n\n\nEt aliquanto post: Et respondens Iesus ait eis : habete\nfidem dei! amen dico uobis, quicumque dixerit huic monti:\ntollere et mittere in mare! et non haesitauerit in corde suo,\nsed crediderit quia quodcumque dixerit: fiat! fiet ei. propterea\ndico uobis: omnia quaecumque orantes petitis credite quia\naccipietis, et uenient uobis. et cum stabitis ad orandum,\ndimittite, si quid habetis aduersus aliquem, ut et pater uester,\nqui in caelis est, dimittat uobis peccata uestra. quod si uos\nnon dimiseritis, nec pater uester, qui in caelis est, dimittet\nuobis peccata uestra, Item post aliquantum: Respondens\nautem Iesus dixit illis: reddite igitur quae sunt Caesaris\nCaesari, et quae sunt dei deo. Et alio loco: Et accessit\nunus de scribis, qui audierat illos conquirentes, et uidens quia\nbene illis responderit interrogauit eum, quod esset primum\nomnium mandatum. Iesus autem respondit ei: quia primum\n\n\n\n\n\n\n\n\n\n\nomnium mandatum est: audi, Israhel, dominus deus noster\ndominus unus est, et diliges dominum deum tuum ex toto\ncorde tuo, et ex tota anima tua, et ex tota mente tua, et ex\ntota uirtute tua: hoc est primum mandatum. secundum autem\nsimile illi: diliges proximum tuum tamquam te ipsum. maius\nhorum . aliud mandatum non est et ait illi scriba: bene,\nmagister, in ueritate dixisti, quia unus est, et non est alius\npraeter eum: et ut diligatur ex toto corde, et ex toto intellectu,\net ex tota anima, et ex tota fortitudine, et diligere proximum\ntamquam se ipsum maius est omnibus holocaustomatibus et\nsacrificiis. Iesus autem uidens quod sapienter respondisset\ndixit illi: non es longe a regno dei. et nemo iam audebat\neum interrogare. Et paulo post: Cauete a scribis, qui\nuolunt in stolis ambulare, et salutari in foro, et in primis\ncathedris sedere in synagogis, et primos discubitus caenis:\nqui deuorant domus uiduarum sub obtentu prolixae orationis,\nhi accipiunt prolixius iudicium. et sedens Iesus contra gazophylacium\naspiciebat quomodo turba iactarent in gazophylacium:\net multi diuites iactabant multa. cum uenisset autem\nuna uidua pauper, misit duo minuta, quod est quadrans. et\nconuocans discipulos ait illis: amen dico uobis, quoniam uidua\nhaec pauper plus omnibus misit qui miserunt in gazophylacium.\nomnes enim ex eo quod abundabat illis miserunt, haec uero\n\n\n\n\n\n\nde penuria sua omnia quae. habuit misit, totum. uictum suum.\nE t paulo post: Et cum duxerint uos tradentes, nolite praecogitare\nquid loquamini, sed quod datum fuerit uobis in illa\nhora id loquimini. non enim estis uos loquentes, sed spiritus\nsanctus. Et post paululum: Et eritis odio omnibus propter\nnomen meum. qui autem sustinuerit in finem, hic saluus erit\nEt alio loco: Videte, uigilate orantes: nescitis enim quando\ntempus sit. sicut homo, qui peregre profectus reliquit domum\nsuam et dedit seruis. suis potestatem cuiusque operis, et ianitori\npraecipiat, ut uigilet. uigilate ergo: nescitis enim quando\ndominus domus ueniat: sero, an media nocte, an galli cantu,\nan mane: ne, cum uenerit repente, inueniat uos dormientes.\nquod autem uobis dico, omnibus dico: uigilate.\nXXVII. DE EVANGELIO SECVNDVM LVCAM. Gloria in altissimis deo, et in terra pax hominibus bonae\nuoluntatis. Et aliquanto post: Et interrogabant eum turbae\ndicentes: quid ergo faciemus? respondens autem dicebat illis:\nqui habet duas tunicas, det non habenti: et qui habet escas,\nsimiliter faciat uenerunt autem et publicani, ut baptizarentur,\net dixerunt ad illum: magister, quid faciemus? at ille dixit\nad eos: nihil amplius quam quod constitutum est uobis faciatis.\n\n\n\n\n\n\n\n\ninterrogabant autem eum et milites dicentes: quid faciemus\net nos? et ait illis: neminem concutiatis, neque calumniam\nfaciatis, et contenti estote stipendiis uestris. Et post aliquantum:\nBeati pauperes, quia uestrum eat regnum dei.\nbeati qui nunc esuritis, quia saturabimini. beati qui nunc\nfletis, quia ridebitis. beati eritis, cam uos «derint homines\net cam separauerint uos et et exprobrauerint et eiecerint nomen\nuestrum tamquam malum propter filium hominis. gaudete\nin illa die et exultate: ecce enim merces uestra multa in\ncaelo. secundum haec enim faciebant prophetis patres eorum.\nuerum tamen uae uobis diuitibus, quia habetis consolationem\nuestram. uae uobis qui saturati estis, quia esurietis. uae\nuobis qui ridetis nunc, quia lugebitis et flebitis. uae cum\nbene uobis dixerint omnes homines: secundum haec faciebant\nprophetis patres eorum. sed uobis dico qui auditis: diligite\ninimicos uestros, benefacite his qui uos oderunt. benedicite\nmaledicentibus uobis. orate pro calumniantibus uos. et qui\nte percutit in maxillam praebe et alteram, et ab eo qui\naufert tibi uestimentum tuum etiam tunicam noli prohibere\nomni autem petenti tribue, et qui aufert quae tua sunt\nne repetas et prout uultis, at faciant uobis homines, facite\nillis similiter. et si diligitis eos qui uos diligunt, quae uobis\neat gratia? nam et peccatores diligentes se diligunt et si\n\n\n\n\n\n\nbenefeceritis his qui uobis benefaciunt, quae uobis est gratia?\nsiquidem peccatores hoc faciunt et si mutuum dederitis\nhis a quibus speratis recipere, quae gratia eat uobis? nam\net peccatores peccatoribus faenerant, ut recipiant aequalia.\nuerum tamen diligite inimicos uestros: benefacite et mutuum\ndate nihil desperantes: et erit merces uestra multa, et eritis\nfilii altissimi: quia ipse benignus est super ingratos et malos.\nestote ergo misericordes, sicut et pater uester misericors est.\nnolite iudicare, et non iudicabimini. nolite condemnare, et\nnon condemnabimini. dimittite, et dimittemini date, et\ndabitur uobis. mensuram bonam, et confertam, et coagitatam,\net supereffluentem dabunt in sinum uestrum. eadem quippe\nmensura, qua mensi fueritis, remetietur uobis. dicebat autem\nillis et similitudinem: numquid potest caecus caecum ducere?\nnonne ambo in foueam cadunt? non est discipulus super\nmagistrum: perfectus autem omnis erit sicut magister eius.\nquid autem uides festucam ia oculo fratris tui, trabem autem,\nquae in oculo tuo est, non consideras ? et quomodo potes\ndicere fratri tuo: frater, sine eiciam festucam de oculo tuo,\nipse in oculo tuo trabem non uidens? hypocrita, eice primum\ntrabem de oculo tuo, at tunc perspicies, ut educas festucam\nde oculo fratris tui non est enim arbor bona quae facit fructus\nmalos, neque arbor mala faciens fructum bonum. unaquaeque\narbor de fructu suo cognoscitur. neque enim de spinis colligunt\nficus, neque de rubo uindemiant uuas. bonus homo de\nbono thesauro cordis sui profert bonum, et malus homo de\n\n\n\n\nmalo profert malum. ex abundantia enim cordis os loquitur.\nquid autem uocatis me: domine, domine, et non facitis quae\ndico? omnis qui uenit ad me et audit sermones meos et facit\neos, ostendam uobis cui similis est. similis est homini aedificanti\ndomum, qui fodit in altum et posuit fundamenta super\npetram. inundatione autem facta inlisum est flumen domui\nillius, et non potuit eam mouere : fundata enim erat super\npetram. qui autem audit et non facit, similis est homini aedificanti\ndomum suam super terram sine fundamento: in quam\ninlisus est fluuius, et continuo cecidit, et facta est ruina domus\nillius magna. Et post aliquantum: Cui ergo similes dicam\nhomines generationis huius? et cui similes sunt? pueris sedentibus\nin foro et loquentibus ad inuicem et dicentibus:\ncantauimus uobis tibiis et non saltastis, lamentauimus et non\nplorastis. uenit enim Iohannes baptista neque manducans\npanem neque bibens uinum, et dicitis: daemonium habet.\nuenit filius hominis manducans et bibens, et dicitis: ecce\nhomo deuorator et bibens uinum, amicus publicanorum et peccatorum.\net iustificata est sapientia ab omnibus filiis suis. Item\npost aliquantum: Est autem haec parabola: semen est\nuerbum dei. qui autem secus uiam sunt qui audiunt: deinde\nuenit diabolus et tollit uerbum de corde eorum, ne credentes\n\n\n\n\n\n\nsalui fiant. nam qui supra petram, qui cum audierint, cum\ngaudio suscipiunt uerbum, et hi radices non habent, qui ad\ntempus credunt et in tempore temptationis recedunt. quod\nautem in spinis cecidit, hi sunt qui audierunt et a sollicitudinibus\net diuitiis et uoluptatibus uitae euntes suffocantur\net non referunt fructum. quod autem in bonam terram, hi\nsunt qui in corde bono et optimo audientes uerbum retinent\net fructum adferunt in patientia. nemo autem lucernam accendens\noperit eam uaso aut subtus lectum ponit, sed supra\ncandelabrum ponit, ut intrantes uideant lumen. non enim est\noccultum quod non manifestetur, nec absconditum quod non\ncognoscatur et in palam ueniat. uidete ergo quomodo audistis.\nqui enim habet, dabitur illi, et quicumque non habet, etiam\nquod putat se habere auferetur ab illo. Et post aliquantum\n: Conuocatis autem duodecim apostolis dedit illis uirtutem\net potestatem super omnia daemonia et ut languores\ncurarent. et misit illos praedicare regnum dei et sanare infirmos,\net ait ad illos: nihil tuleritis in uia, neque uirgam\nneque peram neque panem neque pecuniam neque duas tunicas\nhabeatis, et in quamcumque domum intraueritis, ibi manete\net inde ne exeatis. et quicumque non receperit uos, exeuntes\nde ciuitate illa etiam puluerem pedum uestrorum excutite in\ntestimonium super illos. Item post aliquantum: Dicebat\nautem ad omnes: si quis uult post me uenire, abneget semet\nipsum et tollat crucem suam et sequatur me. qui enim\nuoluerit animam suam saluam facere, perdet illam. nam\n\n\n\n\n\n\nqui perdiderit animam suam propter me, saluam faciet illam.\nquid enim proficit homo, si lucretur totum mundum, se autem\nipsum perdat, et detrimentum sui fiat ? nam qui in* erubuerit\net meos sermones, hunc filius hominis erubescet, cum uenerit\nin maiestate sua et patris et sanctorum angelorum. Et alio\nloco: Intrauit autem cogitatio in eos, quis eorum maior esset.\nat Iesus uidens cogitationes cordis illorum, adprehendens\npuerum statuit eum secus se et ait illis: quicumque susceperit\npuerum istum in nomine meo, me recipit; et quicumque me\nreceperit, recipit eam qui me misit. nam qui minor est inter\nomnes uos, hic maior est. Et post aliquantum: Ait autem\nad alterum: sequere me. ille autem dixit: domine, permitte\nmihi primum ire sepelire patrem meum. dixitque Iesus:\nsine ut mortui sepeliant mortuos suos: tu autem uade, adnuntia\nregnum dei. et ait alter: sequar te, domine, sed primum\npermitte mihi renuntiare his qui domi sunt. ait ad illum Iesus:\nnemo mittens manum suam in aratrum et aspiciens retro\naptus est regno dei. Et paulo post: Ecce ego mitto uos\nsicut agnos inter lupos, nolite portare sacculum, neque peram,\nneque calciamenta, et neminem per uiam salutaueritis. in\nquamcumque domum intraueritis, primum dicite: pax huic\ndomui. et si ibi fuerit filius pacis, requiescet super illam pax\nuestra, sin autem, ad uos reuertetur. in eadem autem domo\nmanete edentes et bibentes quae apud illos sunt: dignus enim\nest operarius mercede sua. nolite transire de domo in domum\net in quamcumque ciuitatem intraueritis et susceperint uos,\n\n\n\n\n\n\nmanducate quaecumque adponuntur uobis, et eurste infirmos,\nqui ia illa sunt, et dicite illis: adpropinquauit in uos regnum\ndei ia quamcumque ciuitatem intraueritis et non receperint\nuos, exeuntes in plateas eius dicite: etiam puluerem, qui adhaesit\nnobis de ciuitate uestra, extergimus uos: tamen hoc\nscitote, quia adpropinquauit regnum dei. dico uobis: quia\nSodomis in die illa remissius erit quam illi ciuitati. E t post\npaululum: Verum tamen in hoc nolite gaudere, quia spiritus\nuobis subiciuntur: gaudete autem, quod nomina uestra scripta\nsunt in caelis. Et paulo post: Ecce quidam legis peritus\nsurrexit temptans illum et dicens; magister, quid faciendo\nuitam aeternam possidebo? at ille dixit ad eam: in lege quid\nscriptum est? quomodo legis? ille respondens dixit: diliges\ndominum deum tuum ex toto corde tuo et ex tota anima tua\net ex omnibus uiribus tuis et ex omni mente tua, et proximum\ntuam sicut te ipsum. Et paulo post; Quis horum trium\nuidetur tibi proximus fuisse illi qui incidit in latrones? at\nille dixit: qui feeit misericordiam in illum. et ait illi Iesus:\nuade et fac similiter. Et post paululum: Martha, Martha,\nsellieita ea et turbaris erga plurima: porro unum est necessarium.\nMaria optimam partem elegit, quae non auferetur ab\nea. Item post paululum: Cum oratis, inquit, dicite:\npater, sanctificetur nomen tuum: adueniat regnum tuum:\n\n\n\n\n\n\npanem nostrum cotidianum da nobis hodie: et dimitte nobis\npeccata nostra, siquidem et ipsi dimittimus omni debenti nobis :\net ne nos inducas in temptationem. et ait ad illos: quis\nuestrum habebit amicum et ibit ad illum media nocte et dicet\nilli: amice, commoda mihi tres panes, quoniam amicus meus\nuenit de uia ad me et non habeo quod ponam ante illum:\net ille de intus respondens dicat: noli mihi molestus esse:\niam ostium clausum est, et pueri mecum sunt in cubili: non\npossum surgere et dare tibi. dico uobis, etsi non dabit illi\nsurgens eo quod amicus eius sit, propter inportunitatem tamen\neius surget et dabit illi quotquot habet necessarios. et ego\nuobis dico: petite, et dabitur uobis: quaerite, et inuenietis:\npulsate, et aperietur uobis. omnis enim qui petit accipit, et\nqui quaerit inuenit, et pulsanti aperietur. quis autem ex\nuobis patrem petit panem, numquid lapidem dabit illi? aut\npiscem, numquid pro pisce serpentem dabit illi? aut si petierit\nouum, numquid porriget illi scorpionem? si ergo uos,\ncum sitis mali, nostis bona data dare filiis uestris, quanto\nmagis pater uester de caelo dabit spiritum bonum petentibus\nse? Et paulo post: Factum est autem cum haec diceret,\nextollens uocem quaedam mulier de turba dixit illi: beatus\nuenter, qui te portauit, et ubera, quae suxisti. at ille dixit:\nimmo beati qui audiunt uerbum dei et custodiunt. Et paulo\npost: Et cum loqueretur, rogauit illum quidam Pharisaeus,\nut pranderet apud se: et ingressus recubuit. Pharisaeus autem\n\n\n\n\n\n\ncoepit intra se reputans dicere, quare non baptizatus esset\nante prandium. et ait dominus ad illum: nunc uos, Pharisaei,\nquod de foris est calicis et catini mundatis, quod autem intus\nest uestrum plenum est rapina et iniquitate. stulti, nonne\nqui fecit quod de foris est, etiam quod de intus est fecit?\nuerum tamen quod superest date elemosynam, et ecce omnia\nmunda sunt uobis. sed uae uobis, Pharisaei, qui decimatis\nmentam et rutam et omne holus, et praeteritis iudicium et\ncaritatem dei. haec autem oportuit facere, et illa non omittere.\nuae nobis, Pharisaei, quia diligitis primas cathedras in synagogis\net salutationes in foro. uae nobis, quia estis ut monumenta\nquae non parent, et homines ambulantes supra nesciunt.\nrespondens autem quidam ex legis peritis ait illi: magister,\nhaec dicens etiam nobis contumeliam facis. at ille ait: etiam\nnobis legis peritis uae, quia oneratis homines oneribus, quae\nportari non possunt, et ipsi uno digito uestro non tangitis\nsarcinas. Et alio in loco: Adtendite a fermento Pharisaeorum,\nquae est hypocrisis. Et paulo post: Dico autem\nnobis amicis meis: ne terreamini ab his qui occidunt corpus\net post haec non habent amplius quod faciant. ostendam\nautem nobis quem timeatis: timete eum qui, postquam occiderit;\nhabet potestatem mittere in gehennam: ita dico uobis,\nhunc timete. nonne quinque passeres ueneunt dipondio? et\nunus ex illis non est in obliuione coram deo. sed et capilli\ncapitis uestri omnes numerati sunt. nolite ergo timere:\n\n\n\n\n\n\ntis passeribus pluris estis. dico autem uobis: omnis quicumque\nconfessus fuerit me coram hominibus, et filius hominis\nconfitebitur in illo coram angelis dei: qui autem negauerit\nme coram hominibus, denegabitur coram angelis dei et omnis\nqui dicit uerhum in filium hominis, remittetur illi: ei autem\nqui in spiritum sanctum blasphemauerit non remittetur. cum\nautem inducent uos in synagogas et ad magistratus et potestates,\nnolite solliciti esse, qualiter a. quid respondeatis,\naut quid dicatis: spiritus enim sanctus docebit\nuos in ipsa hora quae oporteat dicere. ait autem quidam ei\nde turba: magister, dic fratri meo, ut diuidat mecum hereditatem.\nat ille dixit ei: homo, quis constituit iudicem aut\ndiuisorem supra uos? dixitque ad illos: uidete et cauete ab\nomni auaritia, quia non in abundantia cuiusquam uita eius\nest ex his quae possidet. dixit autem similitudinem ad illos\ndicens : hominis cuiusdam diuitis uberes fructus ager attulit,\net cogitabat intra se dicens: quid faciam, quod non habeo quo\ncongregem fructus meos? et dixit: hoc faciam: destruam\nhorrea mea et maiora faciam, et illuo congregabo omnia quae\nnata sunt mihi et bona mea, et dicam animae meae: anima,\nhabes multa bona posita in annos plurimos: requiesce, combibe,\nepulare. dixit autem illi dans : stulte, hac nocte animam\ntuam repetunt a te: quae autem parasti cuius erunt? sic est\nomnia qui sibi thesaurizat et non est in deum diues dixitque\nad discipulos suos: ideo dico uobis, nolite solliciti esse animae\n\n\n\n\nquid manducetis, neque corpori quid uestiamini. anima plus\nest quam esca, et corpus quam uestimentum. considerate\ncorues, quia non seminant neque metunt, quibus non est cellarium\nneque horreum, et deus pascit illos: quanto magis uos\npluris estis illis? quis autem uestrum cogitando potest adicere\nad staturam suam cubitum anm? si ergo neque quod\nminimum est potestis, quid de ceteris solliciti estis? considerate\nlilia quomodo crescunt: non laborant, non neunt.\ndico autem uobis: nec Salomon oumi gloria sua uestiebatur\nsicut unum et istis. si autem faenum agri quod hodie in\nagro est et cras in clibanum mittitur, deus sie uestit\nmagis uos pusiillue fidei? et uos nolite quaerer, quld manducetis,\naut quid bibatis, et nolite in sublime tolli. haec enim\nomnia gentes mundi quaerunt: pater autem uester scit, quoniam\nhis indigetis. uerum tamen quaerite regnum dei, et haec omnia\nadicientur uobis. nolite timere, pusillus grex, quia complacuit\npatri uestro dare uobis regnum. uendite quae possidetis et\ndate elemosynam. facite uobis sacculos, qui non ueterescunt,\nthesaurum non deficientem in caelis, quo fur non adpropiat,\nneque tinea corrumpit. ubi enim thesaurus uester est, ibi et\ncor uestrum erit. Et post paululum: Et uos estote parati,\nquia qua hora non putatis filius hominis uenit. ait autem ei\nPetrus: domine, ad nos dicis hanc parabolam, an et ad omnes ?\ndixit autem dominus: quis putas est fidelis seruus et prudens,\n\n\n\n\n\n\nquem constituet dominus supra familiam suam, ut det in tempore\ntritici mensuram? beatus ille seruus, quem, cum uenerit\ndominus, inueniet ita facientem. uere dico uobis, supra omnia\nquae possidet constituet eum. quod si dixerit seruus ille in\ncorde suo: moram facit dominus meus uenire, et coeperit\npercutere pueros et ancillas, et edere, et bibere, et inebriari:\nueniet dominus serui illius in die, qua non sperat, et hora,\nqua nescit, et diuidet eam partemque eius cum infidelibus\nponet. ille autem seruus, qui cognouit uoluntatem domini\nsui et non praeparauit et non fecit secundum uoluntatem eius,\nuapulabit multis: qui autem non cognouit et fecit digna plagis,\nuapulabit paucis. omni autem cui multum datum est multum\nquaeretur ab eo, et cui commendauerunt multum, plus repetent\nab eo. Item paulo post: Hypocritae, faciem terrae\net caeli nostis probare, hoc autem tempus quomodo non probatis?\nquid autem et a uobis ipsis non iudicatis quod iustum\nest? Et aliquanto post: Contendite intrare per angustam\nportam: quia multi, dico uobis, quaerunt intrare et non poterunt.\nEt alio loco: Dicebat autem ad inuitatos parabolam\nintendens, quomodo primos accubitus eligerent, dicens ad\nillos: cum inuitatus fueris ad nuptias, non discumbas in primo\nloco, ne forte honoratior te sit inuitatus ab eo, et ueniens is\nqui te et illum uocauit dicat tibi: da huic locum, et tunc\n\n\n\n\n\n\nincipias cum rubore nouissimum locum tenere. sed cum\nuocatus fueris, uade, recumbe in nouissimo loco, ut cum\nuenerit qui te inuitauit, dicat tibi: amice, ascende superius:\ntunc erit tibi gloria coram simul discumbentibus. quia omnis\nqui se exaltat, humiliabitur, et qui se humiliat, exaltabitur.\ndicebat autem et ei qui se inuitauerat: cum facis prandium\naut caenam, noli uocare amicos tuos, neque fratres tuos, neque\ncognatos, neque uicinos diuites, ne forte et ipsi te reinuitent\net fiat tibi retributio. sed cum facis conuiuium, uoca\npauperes, debiles, claudos, caecos, et beatus eris, quia non\nhabent retribuere tibi: retribuetur enim tibi in retributione\niustorum. Et post paululum: Si quis uenit ad me et non\nodit patrem suum et matrem, et uxorem, et filios, et fratres,\net sorores, adhuc autem et animam suam, non potest meus\ndiscipulus esse. et qui non baiulat crucem suam et uenit\npost me, non potest meus esse discipulus. quis enim ex uobis\nuolens turrem aedificare non prius sedens conputat sumptus,\nqui necessarii sunt, si habet ad perficiendum, ne, posteaquam\nposuerit fundamentum et non potuerit perficere, omnes qui\nuident incipiant inludere ei dicentes: quia hic homo coepit\naedificare et non potuit consummare? aut qui rex iturus\ncommittere bellum. aduersus alium regem non sedens prius\ncogitat, si potest cum decem milibus occurrere ei qui cum\nuiginti milibus uenit ad se ? alioquin adhuc illo longe agente\nlegationem mittens rogat ea quae pacis sunt. sic ergo omnis\n\n\n\n\n\n\nex uobis qui non renuntiat omnibus quae possidet non potest\nmeus esse discipulus. Et post aliquantum: Et ego uobis\ndico: facite uobis amicos de mammona iniquitatis, ut cum\ndefeceritis, recipiant uos in aeterna tabernacula. qui fidelis\neat in minimo, et in maiori fidelis est. et qui in modico ini-\nquus est, et in maiori iniquus est. si ergo in iniquo mammona\nfideles non fuistis, quod uerum est quis credet uobis? ei\nsi in alieno fideles non fuistis, quod uestrum est quis dabit\nuobiв? nemo potest duobus dominis seruire: aut enim unum odiet\net alterum diliget, aut uni adhaerebit et alteram contemnet.\nnon potestis deo seruire et mammonae. audiebant autem\nhaec omnia Pharisaei, qui erant auari, et deridebant illum.\net ait illis: uos estis qui iustificatis uos coram hominibus,\ndeus autem nouit corda uestra: quia quod hominibus altum\nest abominatio est ante deum. Et post paucos uersus:\nOmnis qui dimittit uxorem suam et ducit alteram moechatur.\nEt post paululum: Inpossibile est at non ueniant scandala:\nuae autem illi per quem ueniunt. utilius est illi, si lapis\nmolaris inponatur circa collum eius, et proiciatur in mare,\nquam ut scandalizetur unum de pusillis istis. adtendite uobis:\nsi peccauerit frater tuus, increpa illum, et si paenitentiam\negerit, dimitte illi. et si septies in die peccauerit in te et\nsi septies in die conuersus fuerit ad te dicens: paenitet me,\ndimitte illi. Et alio loco: Dixit autem ad quosdam qui in\nse confidebant tamquam iusti et aspernabantur ceteros\n\n\n\n\n\n\nparabolam istam: duo homines ascenderunt in templum, ut orarent,\nunus Pharisaeus et alter publicanus. Pharisaeus stans\nhaec apud se orabat: domine, gratias ago tibi, quia non sum\nsicut ceteri homines, raptores, iniusti, adulteri, uelut etiam\nhic publicanus: ieiuno bis in sabbato, decimas do omnium\nquae possideo. et publicanus a longe stans nolebat nec oculos\nad caelum leuare, sed percutiebat pectus suum dicens: deus,\npropitius esto mihi peccatori. dico uobis, descendit hic iustificatus\nin domum suam ab illo: quia omnis qui se exaltat\nhumiliabitur, et qui se humiliat exaltabitur. adferebant autem\nad illum et infantes, ut eos tangeret. quod cum uiderent\ndiscipuli, increpabant illos. Iesus autem conuocans illos dixit:\nsinite pueros uenire ad me et nolite eos uetare. talium est\nenim regnum dei. amen dico uobis, quicumque non acceperit\nregnum dei sicut puer, non intrabit in illud. et interrogauit\neum quidam princeps dicens: magister bone, quid faciens\nuitam aeternam possidebo? dixit autem Iesus: quid me dicis\nbonum? nemo bonus nisi solus deus. mandata nosti: non\noccides, non moechaberis, non furtum facies, non falsum\ntestimonium dices, honora patrem tuum et matrem. qui ait:\nhaec omnia custodiui a iuuentute mea. quo audito Iesus ait\nei: adhuc unum tibi deest: omnia quaecumque habes uende\net da pauperibus, et habebis thesaurum in caelo, et ueni,\nsequere me. his ille auditis contristatus est, quia diues \\'erat\nualde. uidens autem illum Iesus tristem factum dixit: quam\ndifficile qui pecunias habent in regnum dei intrabunt! facilius\nest enim camelum per foramen acus transire quam diuitem\nintrare in regnum dei. et dixerunt qui audiebant: et quis\npotest saluus fieri? ait illis: quae inpossibilia sunt apud\n\n\n\n\n\n\n\n\n\n\nhomines, possibilia sunt apud deum. ait autem Petrus: ecce\nnos dimisimus omnia et secuti sumus te. qui dixit eis: amen\ndico dico uobis, nemo est -qui relinquit domum, aut parentes, aut\nfratres, aut uxorem, a<it filios propter regnum dei, et non\nrecipiat multo plura in hec tempore et in saeculo uenture\nuitam aeternam. Et alibi: Stans autem Zachaeus dixit ad\ndominum: ecce dimidium bonorum meorum, domine, do\npauperibus, et si quid aliquem defraudaui, defraudaui quadruplum.\nait Iesus ad eum: quia hodie salus domui huic facta est,\neo quod et ipse filius est Abrahae. uenit enim filius hominis\nquaerere et saluum facere quod perierat. Et post aliquantum:\nReddite ergo quae Caesaris sunt Caesari, et\nquae dei sunt deo. Et alio loco: Audiente autem omni\npopulo dixit discipulis suis: adtendite ab scribis, qui uolunt\nambulare in stolis et amant salutationes in foro et primas\ncathedras in synagogis et primos discubitus in conuiuiis, qui\ndeuorant domus uiduarum simulantes longam orationem: M\naccipient damnationem maiorem. Respiciens autem uidit\neos qui mittebant munera sua in gazophylacio diuites : uidit\nautem at quandam uiduam pauperculam mittentem aera minuta\nduo, \\'et dixit: uere dico uobis, quia uidua haec pauper plus\nquam omnes misit. nam et omnes hi ex abundanti sibi miserunt\nin munera dei: haec autem et eo quod deest illi omnem\nuictum suum, quem habuit, misit. Item alio loco: Ponite\n\n\n\n\n\n\nergo in cordibus uestris, non praemeditari quemadmodum\nrespondeatis. ego enim dabo uobis os et sapientiam, cui non\npoterunt resistere et contradicere -omnes aduersarii uestri.\ntrademini autem a parentibus, et fratribus, et cognatis, et\namicis, et morte adficient ex uobis, et eritis odio omnibus\npropter nomen meum: et capillus de capite uestro non peribit\nin patientia uestra possidebitis animas uestras. Et post aliquantum:\nAdtendite autem uobis, ne forte grauentur corda\nuestra a crapula et ebrietate et curis huius uitae, et superueniat\nin uos repentina dies illa. tamquam laqueus enim\nsuperueniet in omnes qui sedent super faciem omnis terrae.\nuigilate itaque omni tempore orantes, ut digni habeamini\nfugere ista omnia quae futura sunt et stare ante filium hominis.\nItem post aliquantum: Facta est autem contentio inter\neos, quis eorum uideretur esse maior. dixit autem eis: reges\ngentium dominantur eorum, et qui potestatem habent super\n. eos benefici uocantur. uos autem non sic, sed qui maior est,\nin uobis fiat sicut iunior, et qui praecessor est sicut ministrator.\nnam quis maior est, qui recumbit, an qui ministrat? nonne\nqui recumbit? ego autem in medio uestrum sum sicut qui\nministrat. Et alio in loco: Orate, ne intretis in temptationem.\nXXVIII. DE EVANGELIO SECVNDVM IOHANNEM. Quomodo potestis uos credere, qui gloriam ab inuicem\naccipitis, et gloriam quae a solo est deo non quaeritis?\n\n\n\n\n\n\n\n\n\nEt paulo post: Dixit autem Iesus: nec ego te condemnabo.\nuade et amplius iam noli peccare. Et paulo post: Si uos\nmanseritis in sermone meo, uere discipuli mei eritis, et cognoscetis\nueritatem, et ueritas liberabit uos. Et post paululum :\nAmen, amen dico uobis, quia omnis qui facit peccatum seruus\nest peccati. Et alibi: Amen, amen dico uobis, si quis\nsermonem meum seruauerit, non uidebit mortem in aeternum.\n\nEt post aliquantum : Qui amat animam suam, perdet eam:\net qui odit animam suam in hoc mundo, in uitam aeternam\ncustodit eam. si quis mihi ministrat, me sequatur: et ubi\nsum ego, illic et minister meus erit. si quis mihi ministrauerit,\nhonorificabit eum pater meus. Et alio- loco: Dilexerunt\nenim gloriam hominum magis quam gloriam dei. Et\nalibi: Vos uocatis me magister et domine, et bene dicitis,\nsum enim: si ergo ego laui uestros pedes dominus et magister,\net uos debetis alter alterius lauare pedes. exemplum enim\ndedi uobis, ut quemadmodum ego feci uobis, ita et uos faciatis.\nEt paulo post: Mandatum nouum do uobis, ut diligatis\ninuicem, sicut dilexi uos, ut et uos diligatis inuicem.\nin hoc cognoscent omnes quia mei discipuli estis, si dilectionem\nhabueritis ad inuicem. Et paulo post: Si diligitis\nme, mandata mea seruate. Et post paululum : Qui habet\nmandata mea et seruat ea, ille est qui diligit me: qui autem\ndiligit me, diligetur a patre meo, et ego diligam eum et\n\n\n\n\n\n\nmanifestabo ei me ipsum. Et post III uersus : Si quia\ndiligit me, sermonem meum seruabit, et pater meus diligit\neum et ad eum ueniemus et mansionem apud eum faciemus.\nqui non diligit me, sermones meos non seruat. Et paulo\npost: Manete in me, et ego in uobis. sicut palmes non\npotest facere fructum a semet ipso, nisi manserit in uite, sic\nnec uos, nisi in me manseritis. ego sum uitis, uos palmites:\nqui manet in me et ego in eo, hic fert fructum multum.\nquia sine me nihil potestis facere.. si quis in me non manserit,\nmittetur foras sicut palmes et aruit, et colligent eos et in.\nignem mittunt, et ardent. si manseritis in me, et uerba mea\nin uobis manserint: quodcumque uolueritis petetis, et fiet\nuobis. in hoc clarificatus est pater meus, ut fructum plurimum\nadferatis et efficiamini mei discipuli. sicut dilexit me pater,\net ego dilexi uos: manete in dilectione mea.. si praecepta\nmea seruaueritis, manebitis in dilectione mea: sicut et ego\npatris mei praecepta seruaui et maneo in dilectione eius.\nhaec locutus sum uobis, ut gaudium meum in uobis sit et\ngaudium uestrum impleatur. hoc est praeceptum meum, ut\ndiligatis inuicem, sicut dilexi uos. maiorem hac dilectionem\nnemo habet, ut animam suam quis ponat pro amicis suis.\nEt paulo post: Haec mando uobis, ut diligatis inuicem.\n\nHaec de quattuor euangeliis in hoc opere ponenda\nexistimaui: ubi intellegi potest, tres euangelistas,\nMarcum scilicet et Marcum et Lucam, ideo\nplura nobis dedisse praecepta uiuendi, quia eam\nmaxime secuti sunt partem, quae actiua dicitur.\nquia uero Iohannes contemplatiuam magis tenuit,\nideo. cum eius euangelium superemineat ceteris,\n\n\n\n\n\n\nmulto pauciora tamen in eo morum praecepta conperimus.\n\nHinc iam de illo libro, cui titulum dederunt\nActus apostolorum, commemorabimus quae inuenimus\nomnino paucissima. eo quippe rerum gestarum\ncontinetur historia, quibus aedificatur fides,\nmagisque ibi exempla quam praecepta conscripta\nsunt. \\'\nXXVIIII. DE LIBRO ACTVVM APOSTOLORVM. Iacobus ergo loquens: Propter quod, inquit, ego\niudico non inquietari eos qui ex gentibus conuertentur ad\ndominum, sed scribere ad eos, ut abstineant se a contaminationibus\nsimulacrorum et fornicatione et suffocatis et sanguine.\nEt paulo post: Visum est enim spiritui sancto et nobis\nnihil ultra inponere uobis oneris quam haec necessaria, ut\nabstineatis uos ab immolatis simulacrorum et sanguine et\nsuffocato et fornicatione, a quibus custodientes uos bene agetis.\nualete. Et post multa, cum Paulus apostolus praepositis\necclesiae, quos congregauerat, loqueretur :\nAdtendite, inquit, uobis et uniuerso gregi, in quo uos spiritus\nsanctus posuit episcopos regere ecclesiam dei, quam adquisiuit\nsanguine suo. Et paulo post idem ad eosdem: Argentum\naut aurum aut uestem nullius concupiui. ipsi scitis\nquoniam ad ea quae mihi opus erant et his qui mecum sunt\nministrauerunt manus istae. omnia ostendi uobis, quoniam\n\n\n\n\n\n\nsic laborantes oportet suscipere infirmos ac meminisse uerbi\ndomini Iesu, quoniam ipse dixit: beatius est magis dare quam,\naccipere. Et alio. loco, cum Iacobus et qui cum eo\nerant Paulo apostolo loquerentur, dixerunt ei :\nVides, frater, quot. milia sunt in Iudaeis qui crediderunt, et\nomnes aemulatores sunt legis. audierunt autem et de te,\nquia discessionem doceas a Moyse eorum qui per gentes sunt\nIudaeorum, dicens non debere eos circumcidere filios suos\nneque secundum consuetudinem ingredi. quid ergo est?\nutique oportet conuenire multitudinem: audient enim te superuenisse:\nhoc ergo fac quod tibi dicimus. sunt nobis uiri\nquattuor uotum habentes super se: his adsumptis sanctifica\nte cum illis et inpende in illis, ut radant capita, et scient\nomnes quia quae de te audiernt falsa sunt: sed ambulans\net ipse custodiens legem. de his autem qui crediderunt ex\ngentibus nos scripsimus iudicantes, ut abstineant se ab idolis\nimmolato et sanguine et suffocato et fornicatione.\n\nHaec de libro Actuum apostolorum nostro huic\noperi congruentia quae hic poneremus satis esse\nconperimus. ubi uidemus apostolos eis qui ex\ngentibus crediderunt nulla uoluisse onera ueteris\nlegis ÎBponere, quantum attinet ad corporalis\nabstinentiam uoluptatis, nisi ut obseruarent ab\nhis tribus, id est ab eis quae idolis immolarentur\net a sanguine et a fornicatione. unde nonnulli\nputant tria tantum crimina esse mortifera, idolatriam\net homicidium et fornicationem, ubi utique\net adulterium et omnis praeter uxorem concubitus\nintellegitur. quasi non sint mortifera\n\n\n\n\n\n\nerimina quaecumque alia sunt praeter haec tria\nquae a regno dei separant, aut inaniter et fallaciter\ndictum sit: Neque fures, neque auari, neque ebriosi,\nneque maledici, neque rapaces regium dei possidebunt.\n\nSed oportet nos repressa disputatione nostra ad\nepistulas apostolicas iam uenire et uidere etiam\nin ipsis quid huic operi conuenienter aptetur.\nXXX. DE EPISTVLA PAVLI APOSTOLI AD ROMANOS. Non enim erubesco euangelium. uirtus enim dei est in\nsalutem omni credenti, Iudaeo primum et Graeco. iustitia\nenim dei in eo reuelatur ex fide in fidem, sicut scriptum\nest: iustus autem ex fide mea uiuet. reuelatur enim ira dei\nde caelo super omnem impietatem et iniustitiam hominum\neorum, qui ueritatem in iniustitiam detinent: quia quod notum\nest dei manifestum est in illis: deus enim in illis manifestauit.\ninuisibilia enim ipsius a creatura mundi per ea quae facta\nsunt intellecta conspiciuntur, sempiterna quoque eius uirtus\net diuinitas, ut sint inexcusabiles, quia, cum cognouissent\ndeum, non sicut deum glorificauerunt aut gratias egerunt,\nsed euanuerunt in cogitationibus suis, et obscuratum est\ninsipiens cor eorum: dicentes enim se esse sapientes stulti\nfacti sunt, et mutauerunt gloriam incorruptibilis dei in similitudinem\nimaginis corruptibilis hominis et uolucrum et quadrupedum\net serpentium. propter quod tradidit illos deus in\n\n\n\n\n\n\ndesideria cordis eorum in inmunditia, ut contumeliis adficiant\ncorpora sua in semet ipsis, qui commutauerunt ueritatem dei\nin mendacium, et coluerunt et seruierunt creaturae potius\nquam creatori, qui est benedictus in saecula. amen. propterea\ntradidit illos deus in passiones ignominiae. nam feminae\neorum inmutauerunt naturalem usum in eum usum, qui est\ncontra naturam. similiter autem et masculi relicto naturali\nusu feminae exarserunt in desideriis suis in inuicem, masculi\nin masculos turpitudinem operantes et mercedem, quam\noportuit, erroris sui in semet ipsis recipientes. et sicut non\nprobauerunt deam\\ habere in notitiam, tradidit illos deus in\nreprobum sensum, ut faciant quae non conuenit: repletos\nomni iniquitate, malitia, fornicatione, auaritia, nequitia, plenos\ninuidia, homicidio, contentione, dolo, malignitate, susurrones,\ndetractores, deo odibiles, contumeliosos, superbos, elatos,\ninuentores malorum, parentibus non oboedientes, insipientes,\ninconpositos, sine affectione, absque foedere, sine misericordia:\nqui cum iustitiam dei cognouissent, non intellexerunt quoniam\nqui talia agunt digni sunt morte, non solum qui ea faciunt,\nsed et qui consentiant facientibus. Propter quod inexcusabilis\nes, o homo omnis, qui iudicas. in quo enim iudicas alterum,\nte ipsum condemnas: eadem enim agis qui iudicas. scimus\nenim quoniam iudicium dei est secundum ueritatem in eos\nqui talia agunt. existimas autem hoc, o homo, qui iudicas\neos qui talia agunt, et facis ea, quia tu effugies iudicium\ndei? an diuitias bonitatis eius et patientiae et longanimitatis\ncontemnis, ignorans quoniam benignitas dei ad paenitentiam\nte adducit? secundum duritiam autem tuam et inpaenitens\ncor thesaurizas tibi iram in diem irae et reuelationis iusti\n\n\n\n\n\n\niudicii dei, qui reddet unicuique secundum opera eius : his\nquidem qui secundum patientiam boni operis gloriam et\nhonorem et incorruptionem quaerentibus uitam aeternam : his\nautem qui ex contentione et qui non adquiescunt ueritati\ncredunt autem iniquitati ira et indignatio. tribulatio et angustia\nis omnem animam hominis operantis malum, Iudaei primum\net Graeci. gloria autem et honor et pax omni operanti bonum,\nIudaeo primum et Graeco. Et post paululum: Non enim\nauditores legis iusti sunt apud deum, sed factores legis\niustificabuntur. Item paulo post: Qui ergo alium doces,\nte ipsum non doces? qui praedicas non furandum, furaris ?\nqui dicis non moechandum, moecharis? qui abominaris idola,\nsacrilegium facis? qui in lege gloriaris. per praeuaricationem\nlegis deum inhonoras? nomen enim dei per uos blasphematur\ninter gentes, sicut scriptum est. Et aliquanto post: Iustificati\nigitur ex fide pacem habeamus ad deum per dominum\nnostrum Iesum Christum: per quem et accessum habemus\nfide in gratia ista, in qua stamus, et gloriamur in spe gloriae\nfiliorum dei. non solum autem, sed et gloriamur in tribulationibus,\nscientes quia tribulatio patientiam operatur, patientia\nautem probationem, probatio uero spem: spes autem BOQ confundit,\nquia caritas dei diffusa est in cordibus nostris per\nspiritum sanctum, qui datus est nobis. Et alio loco: Non\nergo regnet peccatum in uestro mortali corpore, ut oboediatis\nconcupiscentiis eius. sed neque exhibeatis membra uestra\narma iniquitatis peccato, sed exhibete uos deo tamquam ex\nmortuis uiuentes et membra uestra arma iustitiae deo. Et\n\n\n\n\n\n\npost paululum: Humanum dico propter infirmitatem carnis\nuestrae. sicut enim exhibuistis membra uestra seruire inmundi*\ntiae et iniquitati ad iniquitatem, ita nunc exhibete membra\nuestra seruire iustitiae in sanctificationem. Et alio in loco:\nErgo, fratres, debitores sumus non carni, ut secundum carnem\nuiuamus. si enim secundum carnem uixeritis, moriemini: si\nautem spiritu facta carnis mortificatis, uiuetis. quicumque\nenim spiritu dei aguntur, hi filii sunt dei. Et post paucos\nuersus : Heredes quidem dei, coheredes autem Christi: si\ntamen conpatiamur, ut et conglorificemur. Et paulo post:\nSi autem quod non uidemus speramus, per patientiam expectamus.\nEt post paucos uersus: Scimus autem quoniam\ndiligentibus deum omnia cooperantur in bonum. Et paulo\npost: Quis nos separabit a caritate Christi? tribulatio? an\nangustia? an persecutio? an fames? an nuditas? an periculum?\nan gladius? sicut scriptum est: quia propter te mortificamur\ntota die, aestimati sumus ut oues occisionis. sed in his\nomnibus superamus propter eum qui dilexit nos. certus sum\nenim quia neque mors, neque uita, neque angeli, neque principatus,\nneque instantia, neque futura, neque fortitudines, neque\naltitudo, neque profundum, neque creatura alia poterit nos\nseparare a caritate dei, quae est in Christo Iesu domino nostro.\nEt alio in loco: Corde enim creditur ad iustitiam: ore\nautem confessio fit ad salutem. dicit enim scriptura: omnis\nqui credit in illum non confundetur. non enim est distinctio\n\n\n\n\n\n\nIudaei et Graeci. nam idem dominus omnium, diues in omnes\nqui inuocant illum. omnis enim quicumque inuocauerit nomen\ndomini saluus erit. Et alio loco: Tu autem fide sta: noli\naltum sapere, sed time. si enim deus naturalibus ramis non\npepercit, ne forte nec tibi parcat. uide ergo bonitatem et\nseueritatem dei: in eos quidem qui ceciderunt seueritatem,\nin te autem bonitatem, si permanseris in bonitate. Et paulo\npost: Obsecro itaque uos, fratres, per misericordiam dei, ut\nexhibeatis corpora uestra hostiam uiuam, sanctam, deo placentem,\nrationabile obsequium uestrum. et nolite conformari\nhuic saeculo, sed reformamini in nouitate sensus uestri: ut\nprobetis quae sit uoluntas dei bona et placens et perfecta.\ndico enim per gratiam, quae data est mihi, omnibus qui sunt\ninter uos, non plus sapere quam oportet sapere, sed sapere\nad sobrietatem, unicuique sicut deus diuisit mensuram fidei.\nsicut enim in uno corpore multa membra habemus, omnia\nautem membra non eundem actum habent, ita multi unum\ncorpus sumus in Christo, singuli autem alter alterius membra,\nhabentes autem donationes secundum gratiam, quae data est\nnobis, differentes: siue prophetiam, secundum rationem fidei:\nsiue ministerium, in ministrando: siue qui docet, in doctrina:\nqui exhortatur, in exhortando: qui tribuit, in simplicitate: qui\npraeest, in sollicitudine: qui miseretur, in hilaritate. dilectio\nsine simulatione. odientes malum, adhaerentes bono: caritatem\nfraternitatis inuicem diligentes, honore inuicem praeuenientes:\nsollicitudine non pigri: spiritu feruentes, domino seruientes,\nspe gaudentes, in tribulatione patientes, orationi instantes,\nnecessitatibus sanctorum communicantes, hospitalitatem sectantes.\nbenedicite persequentibus, benedicite et nolite\n\n\n\n\n\n\nmaledicere. gaudere cum gaudentibus, flere cum flentibus. id\nipsum inuicem sentientes. non alta sapientes, sed humilibus\nconsentientes. nolite esse prudentes apud uosmet ipsos. nulli\nmalum pro malo reddentes: prouidentes bona, non tantum\ncoram deo, sed etiam coram omnibus hominibus. si fieri\npotest, quod ex uobis est, cum omnibus hominibus pacem\nhabentes. non uosmet ipsos defendentes, carissimi, sed date\nlocum irae. scriptum est enim: mihi uindictam et ego retribuam,\ndicit dominus. sed si esurierit inimicus tuus, cib\\'a\nillum : si sitit, potum da illi: hoc enim faciens carbones ignis\ncongeres super caput eius. noli uinci a malo, sed uince in\nbono malum. Omnis anima potestatibus sublimioribus subdita\nsit. non est enim potestas nisi a deo. quae autem sunt, a\ndeo ordinatae sunt. itaque qui resistit potestati, dei ordinationi\nresistit. qui autem resistunt, ipsi sibi damnationem adquirunt.\nnam principes non sunt timori boni operis, sed mali.\nuis autem non timere potestatem? bonum fac, et habebis\nlaudem ex illa. dei enim minister est tibi in bonum. si\nautem malum feceris, time non enim sine causa gladium\nportat. dei enim- minister est, uindex in ira ei qui malum\n. agit. ideo necessitate subditi estote non solum propter iram,\nsed et propter conscientiam. ideo enim et tributa praestatis,\nministri enim dei sunt, in hoc ipsum seruientes. reddite\nomnibus debita: cui tributum, tributum: cui uectigal, uectigal:\ncui timorem, timorem: cui honorem, honorem. nemini quicquam\ndebeatis, nisi ut inuicem diligatis. qui enim diligit\nproximum, legem impleuit. nam: non adulterabis, non occides,\nnon furaberis, non falsum testimonium dices, non concupisces,\n\n\n\n\n\n\net si quod est aliud mandatum, in hoc uerbo instauratur:\ndiliges proximum tuum sicut te ipsum. dilectio proximi malum\nnon operatur. plenitudo ergo legis dilectio. et hoc scientes\ntempus, quia hora est nos iam de somno surgere. nunc enim\nproprior est nostra salus, quam cum credidimus. nox praecessit,\ndies autem adpropinquauit. abiciamus ergo opera\ntenebrarum et induamur arma lucis. sicut in die honeste\nambulemus, non in comessationibus et ebrietatibus, non in\ncubilibus et inpudicitiis, non in contentione et aemulatione:\nsed induimini dominum Iesum Christum. et carnis curam ne\nfeceritis in desideriis. Infirmum autem in fidem adsumite,\nnon in disceptationibus cogitationum. alius enim credit manducare\nomnia: qui autem. infirmus est, holera manducet. is\nqui manducat non manducantem non spernat: et qui non\nmanducat manducantem non iudicet: deus enim illum adsumpsit.\ntu quia es qui iudices alienum seruum? suo domino\nstat aut cadit: stabit autem, potens est enim deus statuere\nillum. nam alius iudicat diem inter diem, alius iudicat\nomnem diem. unusquisque in suo sensu abundet. qui sapit\ndiem, domino sapit : et qui manducat, domino manducat:\ngratias enim agit deo. et qui non manducat, domino non\nmanducat, et gratias agit deo. nemo enim nostrum sibi uiuit\net nemo sibi moritur. siue enim uiuimus, domino uiuimus:\nsiue morimur, domino morimur. siue ergo uiuimus, siue\nmorimur, domini sumus. in hoc enim et Christus mortuus est\net resurrexit, ut mortuorum et uiuorum dominetur. tu autem\nquid iudicas fratrem tuum? aut tu quare spernis fratrem\n\n\n\n\n\n\ntuum ? omnes enim stabimus ante tribunal dei. scriptum est\nenim : uiuo ego, dicit dominus, quoniam mihi flectet omne\ngenu, et omnis lingua confitebitur deo. itaque unusquisque\nnostrum pro se rationem reddet deo. non ergo amplius inuicem\nindicemus. sed hoc iudicate magis, ne ponatis offendiculum\nfratri uel scandalum. scio et confido in domino Iesu, quia\nnihil commune per ipsum, nisi ei qui existimat quid commune\nesse, illi commune est. si enim propter cibum frater tuus\ncontristatur, iam non secundum caritatem ambulas. noli cibo\ntuo illum perdere, pro quo Christus mortuus est. non «rgo\nblasphemetur bonum nostrum. non est regnum dei esca et\npotus, sed iustitia et pax et gaudium in spiritu sancto. qui\nenim in hoc seruit Christo, placet deo, et probatus est hominibus.\nitaque quae pacis sunt, sectemur, et quae aedificationis\nsunt in inuicem. noli propter escam destruere opus dei.\nomnia quidem munda sunt, sed malum est homini qui per\noffendiculum manducat bonum est non manducare carnem\n-et non bibere uinum neque in quo frater tuus offendit aut\nscandalizatur aut infirmatur. tu fidem, quam habes penes\ntemet ipsum, habe coram deo. beatus qui non iudieat semet\nipsum in eo quo probat. qui autem discernit, si manducauerit,\ndamnatus est, quia non ex fide. omne autem quod non est\nex fide peccatum est. Debemus autem nos firmiores inbecillitates\ninfirmorum sustinere et non nobis placere. unusquisque\nnostrum proximo placeat in bonum ad aedificationem. etenim..\nChristus non sibi placuit, sed, sieut scriptum est: inproperia\naproperantium tibi ceciderunt super me. quaecumque autem\n\n\n\n\n\n\nscripta sunt, ad nostram doctrinam scripta sunt, ut per patientiam\net consolationem scripturarum spem habeamus. deus\nautem patientiae et solatii det uobis id ipsum sapere in\nalterutrum secundam Iesum Christum, ut unianimes uno ore\nhonorificetis deum et patrem domini nostri Iesu Christi.\npropterea suscipite inuicem, sicut et Christus suscepit uos\nin honorem dei. Et aliquanto post: Probauerunt enim\nMachedonia et Achaia conlationem aliquam facere in pauperes\nsanctorum, qui sunt in Hierusalem. placuit enim eis, et\ndebitores sunt eorum: nam si spiritalium eorum participes\nfacti sunt gentiles, debent et in carnalibus ministrare eis.\nEt post paucissimos uersus: Obsecro igitur uos, fratres,\nper dominum nostrum Iesum Christum, et per caritatem\nspiritus, ut adiuuetis me in orationibus pro me ad deum. Et\npaulo post: Rogo autem uos, fratres, ut obseruetis eos qui\ndiscessiones et offendicula praeter doctrinam, quam uos\ndidicistis, faciunt: et declinate ab eis. huiusmodi enim Christo\ndomino nostro non seruiunt, sed suo uentri, et per dulces\nsermones et benedictiones seducunt corda innocentium. uestra\nenim oboedientia in omnem locum diuulgata est. gaudeo\nigitur in uobis: sed nolo uos sapientes esse in bone et simplices\nin malo.\nXXXI. DE EPISTVTLA AD CORINTHIOS PRIMA. Obsecro autem uos, fratres, per nomen domini Iesu Christi,\nut id ipsum dicatis omnes, et non sint in uobis scismata.\n\n\n\n\n\n\nsitis autem perfecti in eodem . sensu et in eadem sententia.\nsignificatum est enim mihi de uobis, fratres mei, ab his qui\nsunt Cloes quia contentiones inter uos sunt. hoc autem dico,\nquod unusquisque uestrum dicit: ego quidem sum Pauli, ego\nautem Apollo, ego uero Cephae, ego autem Christi. diuisus\nest Christus? numquid Paulus crucifixus est pro uobis? aut\nin nomine Pauli baptizati estis? Et post paululum: Ex\nipso autem uos estis in Christo Iesu, qui factus est sapientia\nnobis a deo et iustitia et sanctificatio et redemptio, ut, quemadmodum\nscriptum est, qui gloriatur, in domino glorietur.\n\n\nEt alio loco: Cum enim sit in uobis zelus et contentio,\nnonne carnales estis et secundum hominem ambulatis? cum\nenim quis dicit: ego quidem sum Pauli, alius autem: ego\nApollo, nonne homines estis ? Et post paululum: Nescitis\nquia templum dei estis et spiritus dei habitat in uobis ? si\nquis autem templum dei uiolauerit, - disperdet illum deus.\ntemplum enim dei sanctum est, quod estis uos. nemo se\nseducat: si quis uidetur inter uos sapiens esse in hoc saeculo,\nstultus fiat, ut sit sapiens. sapientia enim huius mundi stultitia\nest apud deum. Et post paucos uersus: Itaque nolite\nante tempus iudicare, quoad usque ueniat dominus, qui et\ninluminabit abscondita tenebrarum et manifestabit consilia\ncordium: et tunc laus erit unicuique a deo. haec autem,\nfratres, transfiguraui in me et Apollo propter uos, ut in nobis\ndiscatis, ne supra quam scriptum est unus aduersus alterum\ninfletur pro alio. quis enim te discernit? quid autem habes\n\n\n\n\n\n\n\n\n\n\nquod non accepisti? si autem accepisti, quid gloriaris quasi\nnon acceperis ? Et post paululum: Vsque in hanc horam et\nesurimus, et sitimus, et nudi sumus, et colaphis caedimur,\net instabiles sumus, et laboramus operantes manibus nostris.\nmaledicimur et benedicimus, persecutionem patimur et sustinemus,\nblasphemamur et obsecramus. tamquam purgamenta\nhuius mundi facti sumus omnium peripsema usque adhuc.\nnon ut confundam uos, haec scribo, sed ut filios meos carissimos\nmoneo. Item post paululum: Omnino auditur inter\nuos fornicatio, et talis fornicatio, qualis nec inter gentes, ita\nut uxorem patris aliquis habeat et uos inflati estis, et non\nmagis luctum habuistis, ut tollatur de medio uestrum qui\nhoc opus fecit? ego quidem, absens corpore, praesens autem\nspiritu. iam iudicaui ut praesens eum qui sic operatus est,\nin nomine domini nostri Iesu Christi congregatis uobis et meo\nspiritu cum uirtute domini Iesu tradere huiusmodi in interitum\ncarnis, ut spiritus saluus sit in diem domini Iesu. non\nbona gloriatio uestra. nescitis quia modicum fermentum totam\nmassam corrumpit? expurgate uetus fermentum, ut sitis noua\nconsparsio, sicut estis azymi. etenim pascha nostrum immolatus\nest Christus. itaque epulemur non in fermento ueteri,\nneque in fermento malitiae et nequitiae, sed in azymis sinceritatis\net ueritatis. scripsi uobis in epistula, ne commisceamini\nfornicariis: non utique fornicariis huius mundi aut auaris\naut rapacibus aut idolis seruientibus: alioquin debueratis de\nhoc mundo exisse. nunc autem scripsi uobis non commisceri,\nsi is qui frater nominatur est fornicator aut auarus aut\nidolis seruiens aut maledicus aut ebriosus aut rapax, cum\neiusmodi nec cibum sumere. quid enim mihi de his qui foris\n\n\n\n\n\n\nsunt iudicare? nonne de his qui intus sunt uos iudicatis?\nnam eos qui foris sunt deus iudicabit. auferte malum ex\nuobis ipsis. Audet aliquis uestrum habens negotium aduersus\nalterum iudicari apud iniquos, et non apud sanctos? an nescitis\nquoniam sancti de mundo iudicabunt? et si in uobis iudicabitur\nmundus, indigni estis qui de minimis indicetis? nescitis\nquoniam angelos iudicabimus? quanto magis saecularia?\nsaecularia igitur iudicia si habueritis, contemptibiles qui sunt\nin ecclesia, illos constituite ad iudicandum. ad uerecundiam\nuestram dico. sic non est inter uos sapiens quisquam, qui\npossit iudicare inter fratrem suum? sed frater cum fratre\niudicio-contendit, et hoc apud infideles? iam quidem omnino\ndelictum est in uobis, quod iudicia habetis inter uos. quare\nnon magis iniuriam accipitis? quare non magis fraudem patimini?\nsed uos iniuriam facitis et fraudatis, et hoc fratribus.\nan nescitis quia iniqui regnum dei non possidebunt? nolite\nerrare: neque fornicarii, neque idolis seruientes, neque adulteri;\nneque molles, neque masculorum concubitores, neque fures,\nneque auari, neque ebriosi, neque maledici, neque rapaces\nregnum dei possidebunt. Et post paululum: Nescitis\nquoniam corpora uestra membra Christi sunt? tollens ergo\nmembra Christi faciam membra meretricis? absit. an nescitis\nquoniam qui adhaeret meretrici unum corpus efficitur? erunt,\ninquit, duo in carne una. qui autem adhaeret domino, unus\nspiritus est. fugite fornicationem. omne peccatum quodcumque\nfecerit homo extra corpus est: qui autem fornicatur, in corpus\nsuum peccat. an nescitis quoniam membra uestra templum\nest spiritus sancti, qui in uobis est, quem habetis a deo, et\nnon estis uestri? empti enim estis pretio magno: glorificate\n\n\n\n\n\n\n\n\net portate dominum in corpore uestro. De quibus autem\nscripsistis mihi, bonum est homini mulierem non tangere:\npropter fornicationes autem unusquisque suam uxorem habeat,\net unaquaeque suum uirum habeat. uxori uir debitum reddat,\nsimiliter autem et uxor uiro. mulier sui corporis potestatem\nnon habet, sed uir. similiter autem et uir sui corporis\npotestatem non habet, sed mulier. nolite fraudare inuicem,\nnisi forte ex consensu ad tempus, ut uacetis orationi: et\niterum reuertimini in id ipsum, ne temptet uos satanas\npropter incontinentiam uestram. hoc autem dico secundum\n. indulgentiam, non secundum imperium. uolo autem omnes\nhomines esse sicut me ipsum: sed unusquisque proprium\nhabet donum ex deo, alius quidem sic, alius uero sic. dico\nautem non nuptis et uiduis, bonum est illis si sic maneant, sicut\net ego. quod si se non continent, nubant. melius est enim\nnubere quam uri. his autem qui matrimonio iuncti sunt\npraecipio, non ego, sed dominus, uxorem a uiro non discedere:\nquod si discesserit, manere innuptam, aut uiro suo reconciliari.\net uir uxorem non dimittat. nam ceteris ego dico, non dominus:\nsi quis frater uxorem habet infidelem, et haec consentit habitare\ncum illo, non dimittat illam: et si qua mulier habet\nuirum infidelem, et hic consentit habitare cum illa, non\ndimittat uirum. sanctificatus est enim uir infidelis in muliere\nfideli, et sanctificata est mulier infidelis in uiro fideli. alioquin\nfilii uestri inmundi essent, nunc autem sancti sunt. quod si\ninfidelis discedit, discedat. non est enim seruituti subiectus\nfrater aut soror in eiusmodi, in pace autem uocauit nos deus.\nunde enim scis, mulier, si uirum saluum facies? aut unde\n\n\n\n\n\n\nscis, uir, si mulierem saluam facies? nisi unicuique sicut\ndiuisit dominus, unumquemque sicut uocauit deus, ita ambulet:\nsicut in omnibus ecclesiis doceo. circumcisus aliquis uocatus\nest? non adducat praeputium. in praeputio aliquis uocatus\nest? non circumcidatur. circumcisio nihil est, et praeputium\nnihil est, sed obseruatio mandatorum dei. unusquisque in\nqua uocatione uocatus est, in ea permaneat. seruus uocatus\nes? non sit tibi curae: sed et si potes liber fieri, magis utere.\nqui enim in domino uocatus est seruus, libertus est domini:\nsimiliter qui liber uocatus est, seruus est Christi. pretio\nempti estis: nolite fieri serui hominum. unusquisque in quo\nuocatus est frater, in hoc permaneat apud deum. de uirginibus\nautem praeceptum domini non habeo: consilium autem do,\ntamquam misericordiam consecutus a domino, ut sim fidelis.\nexistimo ergo hoc bonum esse propter instantem necessitatem,\nquoniam bonum est homini sic esse. alligatus es uxori?\nnoli quaerere solutionem. solutus es ab uxore? noli quaerere\nuxorem. si autem acceperis uxorem, non peccasti: et si\nnupserit uirgo, non peccauit. tribulationem tamen carnis\nhabebunt huiusmodi. ego autem uobis parco. hoc itaque\ndico, fratres: tempus breue est: reliquum est, ut et qui\nhabent uxores tamquam non habentes sint, et qui fient tamquam\nnon flentes, et qui gaudent tamquam non gaudentes,\net qui utuntur hoc mundo tamquam non utantur: praeterit\nenim figura huius mundi. uolo autem uos sine sollicitudine\nesse. qui sine uxore est, sollicitus est quae domini sunt,\nquomodo placeat deo. qui autem cum uxore est, sollicitus\nest quae sunt huius mundi, quomodo placeat uxori, et diuisus\nest. et mulier innupta et uirgo cogitat quae domini sunt, ut\nsit sancta et corpore et spiritu. quae autem nupta est,\n\n\n\n\ncogitat quae sunt mundi, quomodo placeat uiro. porro hoc\nad utilitatem uestram dico: non ut laqueum uobis iniciam,\nsed ad id quod honestum est et quod facultatem praebeat sine\ninpedimento dominum obseruandi. si quis autem turpem se\nuideri existimat super uirginem suam, quod sit superadulta,\net ita oportet fieri, quod uult faciat: non peccat: nubat. nam\nqui statuit in corde suo firmus, non habens necessitatem,\npotestatem autem habet suae uoluntatis, et hoc iudicauit in\ncorde suo seruare uirginem suam, bene facit. igitur et qui\nmatrimonio iungit uirginem suam, bene facit, et qui non\niungit, melius facit. mulier alligata est quanto tempore uir\neius uiuit: quod si dormierit uir eius, liberata est: cui uult,\nnubat, tantum in domino. beatior autem erit, si sic permanserit,\nsecundum meum consilium. puto autem quod et\nego spiritum dei habeam. De his autem quae idolis sacrificantur\nscimus quia omnes scientiam habemus. scientia\ninflat : caritas uero aedificat si quis se existimat scire aliquid,\nnondum cognouit quemadmodum oporteat eum scire. si quis\nautem diligit deum, hic cognitus est ab eo. de escis autem\nquae idolis immolantur, scimus quia nihil est idolum in mundo.\nEt post paululum: Sed non in omnibus est scientia. quidam\nautem conscientia usque nunc idoli, quasi idolothytum manducant:\net conscientia ipsorum, cum sit infirma, polluitur.\nesca autem nos non commendat deo. neque si non manducauerimus,\ndeficiemus, neque si manducauerimus, abundabimus.\nuidete autem, ne forte haec licentia uestra offendiculum fiat\n\n\n\n\n\n\ninfirmis. si enim quis uiderit eum qui habet scientiam in\nidolio recumbentem, nonne conscientia eius, cum sit infirma,\naedificabitur ad manducandum idolothyta? et peribit infirmus\nin tua scientia frater, propter quem Christus mortuus est.\nsic autem peccantes in fratres et percutientes conscientiam\neorum infirmam in Christum peccatis. quapropter si esca\nscandalizat fratrem meum, non manducabo carnem in aeternum,\nne fratrem meum scandalizem. Et post pauca:\nNumquid non habemus potestatem manducandi et bibendi?\nNumquid non habemus potestatem sororem mulierem circumducendi,\nsicut et ceteri apostoli et fratres domini et Cephas?\n• aut solus ego et Barnabas non habemus potestatem hoc\noperandi? quis militat suis stipendiis umquam? quis plantat\nuineam, et de fructu eius non edit? quis pascit gregem, et\nde lacte gregis non manducat? numquid secundum hominem\nhaec dico? an et lex haec non dicit? scriptum est enim in\nlege Moysi: non alligabis os boui trituranti. numquid de\nbubus cura est deo? an propter nos utique dicit? nam propter\nnos scripta sunt, quoniam debet in spe arare qui arat et qui\ntriturat in spe fructus percipiendi. si nos uobis spiritalia\nseminauimus, magnum est si uestra carnalia metamus? si\nalii potestatis uestrae participes sunt, non potius nos? sed\nnon usi sumus hac potestate, sed omnia sustinemus ne quod\noffendiculum demus euangelio Christi. nescitis quoniam qui\nin sacrario operantur quae de sacrario sunt edunt, qui altario\ndeseruiunt cum altario participantur? ita et dominus ordinauit\n• his qui euangelium adnuntiant de euangelio uiuere. ego autem\n\n\n\n\n\n\nnullo horum usus sum. non scripsi autem haec, ut ita fiant\nin me. bonum est enim mihi magis mori quam ut gloriam\nmeam quis euacuet nam si euangelizauero, non est mihi\ngloria: necessitas enim mihi incumbit: uae enim mihi est, si\nnon euangelizauero. si enim uolens hoc ago, mercedem habeo:\nsi autem inuitus, dispensatio mihi credita est. quae est ergo\nmerces mea? ut euangelium praedicans sine sumptu ponam\neuangelium Christi, ut non abutar potestate mea in euangelio.\nnam cum liber essem ex omnibus, omnium me seruum feci,\nut plures lucri facerem. et factus sum ludaeis tamquam\nIudaeus, ut Iudaeos lucrarer: his qui sub lege sunt, quasi\nsub lege essem — cum ipse non essem sub lege, sed sub\ngratia —, ut eos qui sub lege erant lucri facerem: his qui\nsine lege erant, tamquam sine lege essem — cum sine lege\ndei non essem, sed in lege essem Christi —, ut lucri facerem\neos qui sine lege erant. factus sum infirmis infirmus, ut\ninfirmos lucri facerem. omnibus omnia factus sum, ut omnes\nlucri facerem. omnia autem facio propter euangelium, ut\nparticeps eius efficiar. nescitis quoniam hi qui in stadio\ncurrunt omnes quidem currunt, sed unus accipit brauium?\nsic currite, ut conprehendatis. omnis autem qui in agone\ncontendit, ab omnibus se abstinet: et illi quidem, ut corruptibilem\ncoronam accipiant, nos autem incorruptam. ego igitur\nsic curro non quasi in incertum, sic pugno non quasi aerem\nuerberans, sed castigo corpus meum et in seruitutem redigo,\nne forte, cum aliis praedicauerim, ipse reprobus efficiar.\nNolo enim uos ignorare, fratres, quoniam patres nostri om- .\nnes sub nube fuerunt. Et post paucissimos uersus:\n\n\n\n\nSed non in pluribus eorum beneplacitum est deo: nam prostrati\nsunt in deserto. haec autem in figura facta sunt nostri, ut\nnon simus concupiscentes malorum, sicut et illi concupierunt\nneque idolatrae efficiamini sicut quidam ex ipsis, quemadmodum\nscriptum est: sedit populus manducare et bibere, et\nsurrexerunt ludere. neque fornicemur, sicut quidam ex ipsis\nfornicati sunt et ceciderunt una die XXIII milia. neque\ntemptemus Christum, sicut quidam eorum temptauerunt et a\nserpentibus perierunt. neque murmuraueritis, sicut quidam\neorum murmurauerunt et perierunt ab exterminatore. haec\nautem omnia in figura contingebant illis: scripta sunt autem\nad correptionem nostram, in quos fines saeculorum deuenerunt.\nitaque qui se existimat stare uideat, ne cadat. temptatio uos\nnon adprehendat nisi humana. fidelis autem deus est, qui\nnon patitur uos temptari super id quod potestis, sed faciet cum\ntemptatione etiam prouentum, ut possitis sustinere. propter\nquod, carissimi mihi, fugite ab idolorum cultura. Et paulo\npost: Sed quae immolant gentes daemonibus immolant, et\nnon deo. nolo autem uos socios fieri daemoniorum. non\npotestis calicem domini bibere et calicem daemoniorum. non\npotestis mensae domini participes esse et mensae daemoniorum.\nan aemulamur dominum? numquid fortiores illo sumus? omnia\nlicent, sed non omnia expediunt. omnia licent, sed non omnia\naedificant. nemo quod suum est quaerat, sed quod alterius.\nomne quod in macello uenit manducate, nihil interrogantes\npropter conscientiam. si quis autem dixerit: hoc\n\n\n\n\n\n\nimmolaticium est idolis, nolite manducare propter illum qui indicauit\net propter conscientiam. conscientiam autem dico non\ntuam, sed alterius. ut quid enim libertas mea iudicatur ab alia\nconscientia? si ego cum gratia participo, quid blasphemor pro\neo quod gratias ago ? siue ergo manducatis, sine bibitis, uel\naliud quid facitis, omnia in gloriam dei facite. sine offensione\nestote Iudaeis et gentibus et ecclesiae dei: sicut et ego per\n. omnia omnibus placeo, non quaerens quod mihi utile est, sed\nquod multis, ut salui fiant. Imitatores mei estote, sicut et\nego Christi. Et post paululum: Omnis uir orans aut\nprophetans uelato capite deturpat caput suum. omnis autem\nmulier orans aut prophetans non uelato capite deturpat caput\nsuum. Et post. aliquantum: Hoc autem praecipio non\nlaudans, quod non in melius, sed in deterius conuenitis.\nprimum quidem conuenientibus uobis in ecclesia audio\nscissuras esse, et ex parte credo. nam oportet haereses\nesse, ut et qui probati sunt, manifesti fiant in uobis. conuenientibus\nergo uobis in unum iam non est dominicam caenam\nmanducare. unusquisque enim suam caenam praesumit\nad manducandum, et alius quidem esurit, alius autem ebrius\nest. numquid domos non habetis ad manducandum et bibendum?\naut ecclesiam dei contemnitis, et confunditis eos qui\nnon habent? quid dicam uobis? laudo uos? in hoc non laudo.\nEt post paucos uersus: Itaque quicumque manducauerit\npanem, uel biberit calicem domini indigne, reus erit corporis\net sanguinis domini. probet autem se ipsum homo, et sic de\n\\'pane illo edat et de calice bibat. qui enim manducat et\nbibit indigne, iudicium sibi manducat et bibit non diiudicans\n\n\n\n\n\n\ncorpus. ideo inter uos multi infirmi et inbecilles, et dormiunt\nmulti. quod si nosmet ipsos iudicaremus, non utique iudicaremur.\ndum iudicamur autem, a domino corripimur, ut non\ncum hoc mundo damnemur. itaque, fratres mei, cum conuenitis\nad manducandum, inuicem expectate. si quis esurit, domi\nmanducet, ut non in iudicium conueniatis. cetera autem, cum\nuenero, disponam. Et alio loco; Sed deus temperauit\ncorpus, ei cui deerat abundantiorem tribuendo honorem, ut\nnon sit scisma in corpore, sed in id ipsum pro inuicem sollicita\nsint membra. et si quid patitur unum membrum, conpatiuntur\nomnia membra: siue glorificatur unum membrum,\ncongaudent omnia membra. uos autem estis corpus Christi\net membra de membro. et quosdam quidem posuit deus in\necclesia primum apostolos, secundo prophetas, tertio doctores;\ndeinde uirtutes, exin gratia curationum, opitulationes, genera\nlinguarum. numquid omnes apostoli? numquid omnes prophetae?\nnumquid omnes doctores? numquid omnes uirtutes?\nnumquid omnes gratiam habent curationum? numquid omnes\nlinguis locuntur? numquid omnes interpretantur? aemulamini\nautem carismata maiora: et adhuc excellentiorem uobis uiam\ndemonstro. Si linguis hominum loquar et angelorum, caritatem\nautem non habeam, factus sum uelut aeramentum sonans aut\ncymbalum tinniens. et si habuero prophetiam et nouerim\nmysteria omnia et omnem scientiam et habuero omnem fidem,\nita ut montes transferam, caritatem autem non habuero, nihil\n\n\n\n\n\n\nsum. et si distribuero in cibos pauperum omnes facultates\nmeas, et si tradidero corpus meum ut ardeam, caritatem\nautem non habuero, nihil mihi prodest. caritas patiens est,\nbenigna est. caritas non aemulatur, non agit perperam, non in-\nSatur, non est ambitiosa, non quaerit quae sua sunt, non inritatur,\nnon cogitat malum, non gaudet super iniquitatem, congaudet\nautem ueritati. omnia suffert, omnia credit, omnia sperat, omnia\nsustinet. caritas numquam excidet. Et post aliquot uersus:\nNunc autem manet fides, spes, caritas: tria haec, maior\nautem his est caritas. Sectamini caritatem. Et paulo post:\nQuoniam aemulatores estis spirituum, ad aedificationem\necclesiae quaerite ut abundetis. Item paulo post: Fratres,\nnolite pueri effici sensibus, sed malitia paruuli estote, sensibus\nautem perfecti estote. Et alio loco: Quid ergo est, fratres?\ncum conuenitis, unusquisque uestrum psalmum habet, doctrinam\nhabet, apocalypsim habet, linguam habet, interpretationem\nhabet: omnia ad aedificationem fiant. Et post paucissimos\nuersus: Mulieres in ecclesiis taceant: non enim permittitur\nillis loqui, sed subditas esse, sicut lex dicit si quid autem\nuolunt discere, domi uiros suos interrogent. turpe est enim\nmulieri loqui in ecclesia. an a uobis uerbum dei processit,\naut in uos solos deuenit? Et post paululum: Nolite\nseduci: corrumpunt mores bonos conloquia mala. euigilate\niuste et nolite peccare. ignorantiam enim dei quidam habent.\n\n\n\n\n\n\nad reuerentiam uobis loquor. Et post paululum: Itaque,\nfratres mei dilecti, stabiles estote et immobiles, abundantes\nin opere domini semper, scientes quod labor uester non est\ninanis in domino. De collectis autem, quae fiunt in sanctos,\nsicut ordinaui ecclesiis Galatiae, ita et uos facite. per unam\nsabbati unusquisque uestrum apud se ponat, recondens quod\n- ei bene placuerit, ut non, cum uenero, tunc collectae fiant.\ncum autem praesens fuero, quos probaueritis per epistulas,\nhos mittam perferre gratiam uestram in Hierusalem. quod\nsi dignum fuerit ut ego eam, mecum ibunt. ueniam autem\n. ad uos, cum Machedoniam pertransiero. nam Machedoniam\npertransibo. apud uos etiam forsitan remanebo, uel etiam\nhiemabo, ut uos me deducatis quocumque iero. nolo enim\nnos modo in transitum uidere: spero enim me aliquantum\ntemporis manere apud uos, si dominus permiserit. permanebo\nautem Ephesi usque ad pentecosten. ostium enim mihi apertum\nest magnum et euidens, aduersarii multi. si autem uenerit\nTimotheus, uidete, ut sine timore sit apud uos. Et post\npaululum : Vigilate, state in fide, uiriliter agite et confortamini.\nomnia uestra in caritate fiant.\nXXXII. DE EPISTVLA AD CORINTHIOS SECVNDA. 4 Nam gloria nostra haec est, testimonium conscientiae nostrae,\nquod in simplicitate. et sinceritate dei, et non in sapientia\n\n\n\n\n\n\ncarnali, sed in gratia dei conuersati sumus in mundo. Et\npost paululum: Si quis autem contristauit, non me contristauit,\nsed ex parte, ut non onerem, omnes uos. sufficit illi\nqui eiusmodi est obiurgatio haec, quae fit a pluribus, ita ut\ne contra magis donetis et consolemini forte abundantiore\ntristitia absorbeatur qui eiusmodi est. propter quod obsecro\nuos, ut confirmetis in illum caritatem. ideo enim scripsi, ut\ncognoscam experimentum uestrum, an in omnibus oboedientes\nsitis. cui autem aliquid donastis, et ego. nam et ego quod\ndonaui, si quid donaui, propter nos in persona Christi, ut non\ncircumueniamur a satana: non enim ignoramus cogitationes\neius. Et alio loco: Ideo habentes hanc ministrationem,\niuxta quod misericordiam consecuti sumus, non deficimus; sed\nabdicamus occulta dedecoris, non ambulantes in astutia, neque\nadulterantes uerbum dei, sed in manifestatione ueritatis\ncommendantes nosmet ipsos ad omnem conscientiam hominum\ncoram deo. Et post paucos uersus: Non enim nosmet\nipsos praedicamus, sed Iesum Christum dominum, nos autem\nseruos uestros per Iesum. Et paulo post: Habemus autem\nthesaurum istum in uasis fictilibus, ut sublimitas sit uirtutis\ndei, et non ex nobis. in omnibus tribulationem patimur, sed\nnon angustiamur: aporiamur, sed non destituimur: persecutionem\npatimur, sed non derelinquimur: deicimur, sed non\nperimus: semper mortificationem Iesu in corpore nostro circumferentes,\nut et uita Iesu in corporibus nostris manifestetur.\nsemper enim nos qui uiuimus in mortem tradimur propter\n\n\n\n\n\n\nIesum; ut et uita Iesu manifestetur in carne nostra mortali.\nergo mors in nobis operatur, uita autem in nobis. habentes\nautem eundem spiritum fidei, sicut scriptum est: credidi\npropter quod locutus sum, et nos credimus propter quod et\nloquimur. Et post VI uersus: Propter quod non deficimus:\nsed licet is qui foris est homo noster corrumpatur, tamen is\nqui intus est renouatur de die in diem. id enim quod in\npraesenti est momentaneum et leue tribulationis nostrae supra\nmodum in sublimitatem aeternum gloriae pondus operatur in\nnobis : non contemplantibus nobis quae uidentur, sed quae\nnon uidentur. quae enim uidentur temporalia sunt, quae autem\nnon uidentur aeterna sunt. Et post paululum: Adiuuantes\nautem et exhortamur, ne in uacuum gratiam dei recipiatis.\nait enim: tempore accepto exaudiui te et in die salutis adiuui\nte. ecce nunc tempus acceptabile, ecce nunc dies salutis:.\nnemini dantes ullam offensionem, ut non uituperetur ministerium\nnostram: sed in omnibus exhibeamus nosmet ipsos sicut dei\nministros, in multa patientia, in tribulationibus, in necessitatibus,\nin angustiis, in plagis, in carceribus, in seditionibus,\nin laboribus, in uigiliis, in ieiuniis, in castitate, in scientia,\nin longanimitate, in suauitate, in spiritu sancto, in caritate\nnon ficta, in uerbo ueritatis, in uirtute dei: per arma iustitiae\na dextris et sinistris, per gloriam et ignobilitatem, per infamiam\net bonam famam: ut seductores et ueraces, sicut qui\nignoti et cogniti, quasi morientes et ecce uiuimus, ut castigati\net non mortificati, quasi tristes semper autem gaudentes,\nsicut egentes multos autem locupletantes, tamquam nihil\nhabentes et omnia possidentes. Et post paucos uersus:\nDilatamini et uos. nolite iugum ducere cum infidelibus. quae\n\n\n\n\n\n\nenim participatio iustitiae cum iniquitate? aut quae societas\nluci ad tenebras? quae autem conuentio Christi ad Belial?\naut quae pars fideli cum infideli? qui autem consensus templo\ndei cum idolis? uos enim estis templum dei uiui, sicut dicit\ndominus: quoniam inhabitabo in illis et inambulabo, et ero\nillorum deus, et ipsi erunt mihi populus. propter quod exite\nde medio eorum et separamini, dicit dominus, et inmundum\nne tetigeritis: et ego recipiam uos, et ero uobis in patrem,\net uos eritis mihi in filios et filias, dicit dominus omnipotens.\nHas igitur habentes promissiones, carissimi, mundemus nos\nab omni iniquinamento carnis et spiritus, perficientes sanctificationem\nin timore dei. Et post paululum : Quoniam et\nsi contristaui uos in epistula, non me paenitet: et si paeniteret,\nuidens quod epistula illa, etsi ad horam, uos contristauit,\nnunc gaudeo, non quia contristati estis, sed quia contristati\nestis ad paenitentiam. contristati enim estis secundum deum,\nut in nullo detrimentum patiamini ex uobis. quae enim\nsecundum deum tristitia est, paenitentiam in salutem stabilem\noperatur: saeculi autem tristitia mortem operatur. ecce enim\nhoc ipsum, secundum deum contristari uos, quantam in uobis\noperatur sollicitudinem! Et post paucos uersus: Notam\nautem uobis facimus, fratres, gratiam dei, quae data est in\n. ecclesiis Machedoniae, quod in multo experimento tribulationis\nabundantia gaudii ipsorum, altissima paupertas eorum abundauit\nin diuitias simplicitatis eorum. quia secundum uirtutem,\n\n\n\n\n\n\ntestimonium illis reddo, et supra uirtutem uoluntarii fuerunt,\ncum multa exhortatione obsecrantes nos gratiam et communicationem\nministerii, quod fit in sanctos: et non sicut sperauimus,\nsed semet ipsos dederunt primum domino, deinde nobis\nper uoluntatem dei, ita ut rogaremus Titum, ut quemadmodum\ncoepit ita et perficiat in uos etiam gratiam istam. sed sicut\nin omnibus abundatis fide et sermone et scientia et omni sol-\nlicitudine et caritate uestra in nos, ut et in hac gratia abundetis :\nnon quasi imperans dico, sed per aliorum sollicitudinem etiam\nuestrae caritatis ingenium bonum conprobans. scitis enim\ngratiam domini nostri lesu Christi, quoniam propter uos\negenus factus est, cum esset diues, ut inopia illius uos diuites\nessetis. et consilium in hoc do: hoc enim nobis utile est, qui\nnon solum facere, sed et uelle coepistis ab anno priore. nunc\nuero et facto perficite, ut quemadmodum promtus est animus\nuoluntatis, ita sit et perficiendi ex eo quod habetis. si enim\nuoluntas promta, secundum id quod habet accepta est, non\nsecundum quod non habet. non enim ut aliis sit remissio,\nuobis autem tribulatio, sed ex aequalitate: in praesenti tempore\nuestra abundantia illorum inopiam suppleat, et illorum\nabundantia uestrae inopiae sit supplementum, ut fiat aequalitas,\nsicut scriptum est: qui multum, non abundauit, et qui modi- .\ncum, non minorauit. gratias autem deo, qui dedit eandem\nsollicitudinem pro uobis in corde Titi: quoniam exhortationem\nquidem suscepit, sed cum sollicitior esset, sua uoluntate profectus\nest ad uos. misimus autem cum illo fratrem, cuius\n\n\n\n\n\n\n\n\n\n\nlaus est in euangelio per omnes ecclesias — non solum autem,\nsed et ordinatus ab ecclesiis comes peregrinationis nostrae in\nhac gratia, quae ministratur a nobis ad domini gloriam et\ndestinatam uoluntatem nostram, — deuitantes hoc, ne quis\nnos uituperet in hac plenitudine, quae ministratur a nobis.\nprouidemus enim bona non solum coram deo, sed etiam coram\nhominibus. Et post VIIII uersus: Nam de ministerio quod\nfit in sanctos, ex abundantia est mihi scribere nobis. scio\nenim promtum animum uestrum, pro quo de uobis glorior\napud Machedonas, quoniam Achaia parata est ab anno praeterito\net uestra aemulatio prouocauit plurimos. misi autem\nfratres, ut ne quod gloriamur de uobis euacuetur in hac parte:\nut, quemadmodum dixi, parati sitis, ne, cum uenerint mecum\nMachedones et inuenerint uos inparatos, erubescamus nos, ut\nnon dicam uos, in hac substantia. necessarium ergo existimaui\nrogare fratres, ut peruenirent ad uos et praepararent\nrepromissam benedictionem hanc paratam esse, sic quasi\nbenedictionem, non quasi auaritiam. hoc autem: qui parce\nseminat, parce et metet, et qui seminat in benedictionibus, de\nbenedictionibus et metet. unusquisque enim prout destinauit\ncorde suo, non ex tristitia, aut ex necessitate: hilarem enim\ndatorem diligit deus: potens est autem deus omnem gratiam\nabundare facere in uobis, ut in omnibus semper omnem\nsufficientiam habentes abundetis in omne opus bonum, sicut\nscriptum est: dispersit, dedit pauperibus, iustitia eius manet\n\n\n\n\n\n\nin aeternum. qui autem administrat semen seminanti, et\npanem ad manducandum praestabit et multiplicabit semen\nuestrum. et augebit incrementa. frugum iustitiae uestrae, ut in\nomnibus locupletati abundetis in omnem simplicitatem, quae\noperatur per nos gratiarum actionem deo — quoniam ministerium\nhuius officii non solum supplet ea quae desunt sanctis,\nsed etiam abundat per multas gratiarum actiones in domino —,\nper probationem ministerii huius glorificantes deum in oboedientia\nconfessionis uestrae et simplicitate communicationis in\nillos et in omnes, et ipsorum obsecratione pro uobis, desiderantium\nuos propter eminentem gratiam dei in uobis. gratias\nago deo super inenarrabili dono eius. Et alio loco: Qui\nautem gloriatur, in domino glorietur. non enim qui se ipsum\ncommendat, ille probatus est, sed quem deus commendat.\nEt post aliquantum : Ministri Christi sunt? ut minus\nsapiens dico, plus ego. in laboribus plurimis, in carceribus\nabundantius, in plagis supra modum, in mortibus frequenter:\na Iudaeis quinquies quadraginta una minus accepi, ter uirgis\ncaesus sum, semel lapidatus sum, ter naufragium feci, nocte\net die in profundo maris fui: in itineribus saepe, periculis\nfluminum, periculis latronum, periculis ex genere, periculis\ngentibus, periculis in ciuitate, periculis in solitudine, periculis\nin mari, periculis in falsis fratribus, in labore et aerumna,\nin uigiliis multis, in fame et siti, in ieiuniis multis, in frigore\net nuditate: praeter illa quae extrinsecus sunt, instantia mea\ncotidiana, sollicitudo omnium ecclesiarum. quis infirmatur, et\n\n\n\n\n\n\n\n\nego non infirmor? quis scandalizatur, et non ego uror? si\ngloriari oportet, quae infirmitatis meae sunt gloriabor..E t\npost paululum: Libenter igitur gloriabor in infirmitatibus\nmeis, ut inhabitet in me uirtus Christi propter quod placeo\nmihi in infirmitatibus, in contumeliis, in necessitatibus, in\npersecutionibus, in angustiis pro Christo. cum enim infirmor,\ntunc potens sum. Et post XI uersus : Ecce tertio hoc\nparatus sum uenire ad uos, et non ero grauis uobis. non\nenim quaero quae uestra sunt, sed uos. nec enim debent filii\nparentibus thesaurizare, sed parentes filiis. ego autem libentissime\ninpendam et superinpendar ipse pro animabus uestris,\nlicet plus uos diligens minus diligar. Et post aliquot\nuersus: Timeo enim, ne forte, cum uenero, non quales uolo\ninueniam uos et ego inueniar a uobis qualem non uultis : ne\nforte contentiones, aemulationes, animositates, dissensiones,\ndetractiones, susurrationes, inflationes, seditiones sint inter uos,\nne iterum cum uenero, humiliet me deus apud uos et lugeam\nmultos ex his qui ante peccauerunt et non egerunt paenitentiam\nsuper inmunditiam et inpudicitiam, quam gesserunt.\nEt alio loco: Oramus autem deum, ut nihil mali faciatis: non\nut nosuos probati pareamus, sed ut uos quod iustum est faciatis.\nEt post VI uersus : De cetero, fratres, gaudete, perficimini,\nexhortamini, idem sapite, pacem habete: et deus dilectionis\net pacis erit uobiscum.\nXXXIII. DE EPISTVLA AD GALATAS. Si adhuc hominibus placerem, Christi seruus non essem.\nEt aliquanto post: Nam in Christo Iesu neque circumcisio\naliquid ualet neque praeputiam, sed fides, quae per dilectionem\noperatur. Et alio loco: Vos autem in libertate uocati\nestis, fratres: tantum ne libertatem in occasionem carnis detis,\nsed per caritatem spiritus seruite inuicem. omnis enim lex\nin uno sermone inpletur: diliges proximum tuum sicut te ipsum.\nquod si inuicem mordetis et comeditis, uidete ne ab inuicem\nconsumamini. dico autem: spiritu ambulate, et desideria\ncarnis non perficietis. caro enim concupiscit aduersus spiritum,\nspiritus autem aduersus carnem. haec enim inuicem aduersantur,\nut non quaecumque uultis. illa faciatis. quod si spiritu\nducimini, non estis sub lege. manifesta autem sunt opera\ncarnis, quae sunt inmunditia, fornicatio, luxuria, idolorum.\nseruitus, ueneficia, inimicitiae, contentiones, aemulationes, irae,\nrixae, dissensiones, sectae, inuidiae, homicidiae, ebrietates,\ncomissationes, et his similia: quae praedico uobis, sicut praedixi,\nquoniam qui talia agunt regnum dei non possidebunt.\nfructus autem spiritus est caritas, gaudium, pax, longanimitas,\nbonitas, benignitas, fides, modestia, continentia. aduersus\nhuiusmodi non est lex. qui autem sunt Christi, carnem suam\n\n\n\n\n\n\ncrucifixerunt cum uitiis et concupiscentiis. si spiritu uiuimus,\nspiritu et ambulemus. non efficiamur inanis gloriae cupidi,\ninuicem prouocantes,. inuicem inuidentes. Fratres, etsi praeoccupatus\nfuerit homo in aliquo delicto, uos qui spiritales\nestis huiusmodi instruite in spiritu lenitatis, considerans te\nipsum, ne et tu tempteris. alter alterius onera portate, et\nsic adimplebitis legem Christi. nam si quis existimat se\naliquid esse, cum nihil sit, ipse se seducit. opus autem suum\nprobet unusquisque, et sic in semet ipso tantum habebit\ngloriam et non in altero. unusquisque enim onus suum\nportabit. communicet autem is qui cathecizatur uerbum ei\nqui se cathecizat in omnibus bonis. nolite errare: deus non\ninridetur. quae enim seminauerit homo, haec et metet:\nquoniam qui seminat in carne sua de carne et metet corruptionem,\nqui autem seminat in spiritu de spiritu metet uitam\naeternam. bonum autem facientes non deficiamus : tempore\nenim suo metemus non deficientes. ergo dum tempus habemus,\noperemur bonum ad omnes, maxime autem ad domesticos\nfidei.\nXXXIIII. DE EPISTVLA AD EPHESIOS. Obsecro itaque uos, fratres, ego uinctus in domino, ut digne\nambuletis uocatione qua uocati estis, cum omni humilitate\nanimi et mansuetudine, cum patientia subportantes inuicem\nin caritate, sollicite seruare unitatem spiritus in uinculo pacis.\n\n\n\n\n\n\nEt alio loco: Hoc itaque dico et testificor in domino, ut\niam non ambuletis sicut gentes ambulant in uanitate sensus\nsui, tenebris obscuratum habentes intellectum, alienati a uita\ndei per ignorantiam, quae est in illis propter caecitatem\ncordis ipsorum : qui desperantes semet ipsos tradiderunt\ninpudicitiae in operationem inmunditiae omnis et auaritiae.\nuos autem non ita didicistis Christum: si tamen illum audistis\net in ipso docti estis, sicut est ueritas in Iesu, deponere uos\nsecundum pristinam conuersationem ueterem hominem, qui\ncorrumpitur secundum desideria erroris. renouamini autem\nspiritu mentis uestrae, et induite nonum hominem, qui secundum\ndeum creatus est in iustitia et sanctitate ueritatis.\npropter quod deponentes - mendacium, loquimini ueritatem\nunusquisque cum proximo suo, quoniam sumus inuicem membra.\nirascimini et nolite peccare. sol non occidat super iracundiam\nuestram. nolite locum dare diabolo. qui furabatur, iam non\nfuretur: magis autem laboret operando manibus quod bonum\nest, ut habeat unde tribuat necessitatem patienti. omnis sermo\nmalus ex ore uestro non procedat, sed si quis bonus ad\naedificationem oportunitatis, ut det gratiam audientibus. et\nnolite contristare spiritum sanctum dei, in quo signati estis\nin die redemptionis. omnis amaritudo et ira et indignatio\net clamor et blasphemia tollatur a uobis \\'cum omni malitia.\nestote autem inuicem benigni, misericordes donantes inuicem,\nsicut et deus in Christo donauit uobis. Estote ergo imitatores\ndei, sicut filii carissimi, et ambulate in dilectione, sicut et\n\n\n\n\n\n\nChristus dilexit nos, et tradidit se ipsum pro nobis oblationem\net hostiam deo in odorem suauitatis. fornicatio autem et omnis\ninmunditia aut auaritia nec nominetur in uobis, sicut decet\nsanctos, aut turpitudo, aut stultiloquium, aut scurrilitas, quae\nad rem non pertinet, sed magis gratiarum actio. hoc enim\nscitote intellegentes, quod omnis fornicator, aut inmundus, aut\nauarus, quod est idolorum seruitus, non habent hereditatem\nin regno Christi et dei. nemo uos seducat inanibus uerbis:\npropter haec enim uenit ira dei in filios diffidentiae. nolite\nergo effici participes eorum. eratis enim aliquando tenebrae,\nnunc autem lux in domino: ut filii lucis ambulate - fructus\nenim lucis est in omni bonitate et iustitia et ueritate — probantes\nquid sit beneplacitum deo. et nolite communieare\noperibus infructuosis tenebrarum: magis autem et redarguite.\nquae enim in occulto fiunt ab ipsis, turpe est et dicere.\nomnia autem quae arguuntur a lumine manifestantur. omne\nenim quod manifestatur lumen est. propter quod dicit:\nsurge qui dormis et exurge a mortuis, et inluminabit tibi\nChristus. uidete itaque, fratres, quomodo caute ambuletis,\nnon quasi insipientes, sed ut sapientes, redimentes tempus,\nquoniam dies mali sunt. propterea nolite fieri inprudentes,\nsed intellegentes quae sit uoluntas domini, et nolite inebriari\nuino, in quo est luxuria: sed implemini spiritu, loquentes\nuobismet ipsis in psalmis et hymnis et canticis spiritalibus,\ncantantes et psallentes in cordibus uestris domino, gratias\nagentes semper pro omnibus in nomine domini nostri lesu\nChristi deo et patri, subiecti inuicem in timore Christi.\nmulieres uiris suis subditae sicut domino: quoniam uir caput\nest mulieris, sicut Christus caput est ecclesiae, ipse saluator\n\n\n\n\ncorporis. sed sicut ecclesia subiecta est Christo, ita et\nmulieres uiris suis in omnibus. uiri, diligite uxores uestras,\nsicut et Christus dilexit ecclesiam, et se ipsum tradidit pro\nea, ut illam. sanctificaret, mundans lauacro aquae in uerbo:\nut exhiberet ipse sibi gloriosam ecclesiam, non habentem\nmaculam aut rugam, aut aliquid eiusmodi, sed ut sit sancta\net inmaculata. ita et uiri debent diligere uxores suas ut\ncorpora sua. qui suam uxorem diligit, se ipsum diligit. nemo .\numquam carnem suam odio habuit, sed nutrit et fouet eam,\nsicut et Christus ecclesiam: quia membra sumus corporis\neius de carne eius et de ossibus eius. propter hoc relinquet\nhomo patrem et matrem suam et adhaerebit uxori suae, et\nerunt duo in carne una. sacramentum hoc magnum est: ego\nautem dico in Christo et in ecclesia. uerum tamen et uos\nsinguli, unusquisque suam uxorem sicut se ipsum diligat:\nuxor autem ut timeat uirum. Filii, oboedite parentibus\nuestris in domino. hoc enim iustum est. honora patrem tuum\net matrem, quod est mandatum primum in promissione, ut\nbene sit tibi et sis longaeuus super terram. et patres, nolite\nad iracundiam prouocare filios uestros, sed educate eos in\ndisciplina et correptione domini. serui, oboedite dominis\ncarnalibus cum timore et tremore, in simplicitate cordis uestri,\nsicut Christo: non ad oculum seruientes, quasi hominibus\nplacentes, sed ut serui Christi facientes uoluntatem dei ex\nanimo, cum bona uoluntate seruientes ut domino et, non\nhominibus, . scientes quoniam unusquisque quodcumque fecerit\nbonum hoc recipiet a domino, siue seruus, siue liber. et\n\n\n\n\n\n\ndomini, eadem facite illis remittentes minas, scientes. quia et illorum\net uester dominus est in caelis et personarum acceptio\nnon est apud eum. de cetero, fratres, confortamini in domino\net in potentia uirtutis eius. induite uos armaturam dei, ut\npossitis stare aduersus insidias diaboli: quia non est nobis\nconluctatio aduersus carnem et sanguinem, sed aduersus\nprincipes et potestates, aduersus mundirectores tenebrarum\nharum, contra spiritalia nequitiae in caelestibus. propterea\naccipite armaturam dei, ut possitis resistere in die malo et\nin omnibus perfecti stare. state ergo succincti lumbos uestros\nin ueritate et induti loricam iustitiae et calciati pedes in\n. praeparatione euangelii pacis: in omnibus sumentes scutum\nfidei, in quo possitis omnia tela nequissimi ignea extinguere.\net galeam salutis adsumite et gladium spiritus, quod est\nuerbum dei, per omnem orationem et obsecrationem orantes\nomni tempore in spiritu, et in ipso uigilantes in omni instantia\net obsecratione pro omnibus sanctis, et pro me, ut detur\nmihi sermo in apertione oris mei cum fiducia notum facere\nmysterium euangelii, propter quod legatione fungor in catena,\nita ut in ipso audeam prout oportet me loqui.\nXXXV. DE EPISTVLA AD PHILIPPENSES. Quia m nullo confundar, sed in omni fiducia sicut semper,\net nunc magnificabitur Christus in corpore meo, siue per uitam,\n\n\n\n\n\n\nsiue per mortem. mihi enim uiuere Christus et mori lucrum.\nquod uiuere in carne hic fuctus operis est, et quid eligam\nignoro. coartor e duobus: desiderium habens dissolui et cum\nChristo esse, multo magis melius: permanere autem in carne\nnecessarium est propter uos. Et post VI uersus: Tantum\ndigne euangelio Christi conuersamini, ut siue cum uenero et\nuidero uos, siue absens audiam de uobis, quia statis in uno\nspiritu unanimes, conlaborantes fide euangelii, et in nullo\nterreamini ab aduersariis, quae est in illis causa perditionis,\nuobis autem salutis: et hoc a deo. quia uobis donatum est\npro Christo, non solum ut in eum credatis, sed ut etiam pro\nillo patiamini : idem certamen habentes, quale et uidistis in\nme, et nunc audistis de me. Si qua ergo consolatio in Christo,\nsi quod solatium caritatis, si qua societas spiritus, si qua\nuiscera et miserationes, implete gaudium meum, ut idem\nsapiatis, eandem caritatem habentes, unanimes, id ipsum\nsentientes. nihil per contentionem, neque per inanem gloriam,\nsed in humilitate superiores sibi inuicem arbitrantes. non quae\nsua sunt singuli considerantes, sed ea quae aliorum. hoc\n. enim sentite in uobis quod et in Christo Iesu, qui cum in\nforma dei esset, non rapinam arbitratus est se esse aequalem\ndeo: sed semet ipsum exinaniuit formam serui accipiens, in\nsimilitudinem hominum factus et habitu inuentus ut homo:\nhumiliauit se ipsum, factus oboediens usque ad mortem,\nmortem autem crucis. propter quod et deus illum exaltauit\net donauit illi nomen super omne nomen, ut in nomine Iesu\nomne genu flectatur caelestium, terrestrium et infernorum, et\n\n\n\n\n\n\nomnis lingua confiteatur quia dominus lesus Christus in gloria\nest dei patris. itaque, carissimi mei, sicut semper oboedistis,\nnon ut in praesentia mei tantum, sed multo magis nunc in\nabsentia mea, cum metu et tremore uestram salutem operamini.\ndeus est enim qui operatur in uobis et uelle et perficere\npro bona uoluntate. omnia autem facite sine murmurationibus\net haesitationibus, ut sitis sine querella et\nsimplices filii dei sine reprehensione in medio nationis prauae\net peruersae, inter quos lucetis sicut luminaria in mundo,\nuerbum uitae continentes ad gloriam mihi in diem Christi,\nquia non in uacuum cucurri neque in uacuum laboraui. sed\net si immolor supra sacrificium et ministerium fidei uestrae,\ngaudeo et congratulor omnibus uobis. id ipsum autem et uos\ngaudete et congratulamini mihi. spero autem in domino Iesu\nTimotheum cito mittere ad uos, ut et ego bono animo sim,\ncognoscens quae circa uos sunt. neminem enim habeo tam\nunanimem, qui sincera affectione pro uobis sollicitus sit.\nomnes enim sua quaerunt, non quae sunt Christi Iesu.\nexperimentum autem eius cognoscite, quoniam sicut patri filius\nmecum seruiuit in euangelio. hunc igitur spero me mittere,\nmox ut uidero quae circa me sunt. confido autem in domino,\nquoniam et ipse ueniam ad uos cito. necessarium autem\nexistimaui Epaphroditum fratrem et cooperatorem et conmilitonem\nmeum, uestrum autem apostolum et ministrum\nnecessitatis meae, mittere ad uos: quoniam quidem omnes\nuos desiderabat et maestus erat propter quod audistis illum\ninfirmatum. nam et infirmatus est usque ad mortem, sed\ndeus misertus est eius: non solum autem eius, uerum etiam\net mei, ne tristitiam super tristitiam haberem. festinatius\nergo misi illum, ut uiso eo iterum gaudeatis et ego sine\n\n\n\n\ntristitia sim. excipite itaque illum cum omni gaudio in domino,\net eiusmodi cum honore habetote: quoniam propter opus\nChristi usque ad mortem accessit tradens animam suam, ut\nimpleret quod uobis deerat erga meum obsequium. Et paulo\npost: Fratres, ego me non arbitror adprehendisse: unum\nautem, quae quidem retro sunt obliuiscens, ad ea uero quae\nsunt in priora extendens me, ad destinatum persequor, ad\nbrauium supernae uocationis dei in Christo Iesu. quicumque\nergo perfecti, hoc sentiamus: et si quid aliter sapitis, et hoc\nuobis deus reuelauit: uerum tamen ad id quod peruenimus,\nut idem sapiamus et in eadem permaneamus regula. imitatores\nmei estote, fratres, . et obseruate eos qui ita ambulant,\nsicut habetis formam nostram. multi enim ambulant, quos\nsaepe dicebam uobis, nunc autem et flens dico, inimicos crucis\nChristi: quorum finis interitus, quorum deus uenter et gloria\nin confusione ipsorum, qui terrena sapiunt. nostra autem\nconuersatio in caelis est. Et post XIII uersus : Gaudete\nin domino semper: iterum dico, gaudete. modestia uestra\nnota sit omnibus hominibus. dominus in prope est. nihil\nsolliciti sitis, sed in omni oratione et obsecratione cum\n. gratiarum actione petitiones uestrae innotescant apud deum.\net pax dei, quae exuperat omnem sensum, custodiat corda\nuestra et intellegentias uestras in Christo Iesu. de cetero,\nfratres, quaecumque sunt uera, quaecumque pudica, quaecumque\niusta, quaecumque sancta, quaecumque amabilia, quaecumque\nbonae famae, si qua uirtus, si qua laus, haec cogitate:\n\n\n\n\n\n\nquae et didicistis, et accepistis, et audistis, et uidistis in\nme, haec agite: et deus pacis erit uobiscum. gauisus sum\nautem in domino uehementer, quoniam. tandem aliquando\nrefloruistis pro me sentire, sicut et sentiebatis: occupati autem\neratis. non quasi autem propter penuriam dico. ego autem\ndidici in quibus sum sufficiens esse. scio et humiliari, scio\net abundare — ubique et in omnibus institutus sum — et\nsatiari et esurire et abundare et penuriam pati: omnia\npossum in eo qui me confortat. uerum tamen bene fecistis\ncommunicantes tribulationi meae. scitis autem et uos, Philippenses,\nquod in principio euangelii, quando profectus sum a\nMachedonia, nulla mihi ecclesia communicauit in ratione dati\net accepti nisi uos soli: quia et Thessalonicam et semel et\nbis in usum mihi misistis. non quia quaero datum, sed requiro\nfructum abundantem in rationem uestram. habeo autem omnia\net abundo. repletus sum acceptis ab Epaphrodito quae misistis,\nodorem suauitatis, hostiam acceptam, placentem domino.\nXXXVI. DE EPISTVLA AD THESSALONICENSES. Ipsi scitis, fratres, introitum nostrum ad uos, quia non\ninanis fuit: sed ante passi et contumeliis affecti, sicut scitis,\nPhilippis, fiduciam habuimus in deo nostro loqui apud uos\n\n\n\n\n\n\neuangelium dei in multa sollicitudine. exhortatio enim nostra\nnon de errore neque de inmunditia neque in dolo: sed sicut\nprobati sumus a deo, ut crederetur nobis euangelium, ita\nloquimur, non quasi hominibus placentes, sed deo, qui probat\ncorda nostra. neque enim aliquando fuimus in sermone adulationis,\nsicut scitis: neque in occasione auaritiae, deus\ntestis est: neque quaerentes ab hominibus gloriam, neque a\nuobis, neque ab aliis, cum possimus oneri esse ut Christi\napostoli: sed facti sumus paruuli in medio uestrum, tamquam\nsi nutrix foueat filios suos. ita desiderantes uos cupide uolebamus\ntradere uobis non solum euangelium dei, sed etiam\nanimas nostras, quoniam carissimi nobis facti estis. memores.\nenim estis, fratres, laboris nostri et fatigationis: nocte et die\nlaborantes, ne quem uestrum grauaremus, praedicauimus in\nuobis euangelium dei. uos testes estis et deus, quam sancte\net iuste et sine querella uobis qui credidistis fuimus: sicut\nscitis, qualiter unumquemque uestrum tamquam pater filios\nsuos deprecantes uos et consolantes testificati sumus, ut\nambularetis digne deo, qui uocauit uos in suum regnum et\ngloriam. ideo et nos gratias agimus deo sine intermissione,\nquoniam cum accepissetis a nobis uerbum auditus dei,\naccepistis non ut uerbum hominum, sed sicut est uere uerbum .\ndei, qui operatur in nobis qui credidistis. uos enim imitatores\nfacti estis, fratres, ecclesiarum dei, quae sunt in Iudaea, in\nChristo Iesu, quia eadem passi estis et uos a contribulibus\nuestris sicut et ipsi a Iudaeis. Et alio loco: De cetero\nergo, fratres, rogamus uos et obsecramus in domino Iesu, ut\nquemadmodum accepistis a nobis quomodo uos oporteat\n\n\n\n\n\n\nambulare et placere deo, sicut et ambulatis, ut abundetis\nmagis. scitis enim quae praecepta dederimus uobis per\ndominum Iesum. haec est enim uoluntas dei, sanctificatio\nuestra, ut abstineatis uos a fornicatione, ut sciat unusquisque\nuestrum suum uas possidere in sanctificatione et honore, non\nin passione desiderii, sicut gentes quae ignorant deum, ut ne\nquis supergrediatur neque circumueniat in negotio fratrem\nsuum: quoniam uindex est deus de his omnibus, sicut praediximus\nuobis et testificati sumus. non enim uocauit nos\ndeus in inmunditiam, sed in sanctificationem. itaque qui\nhaec spernit, non hominem spernit, sed deum, qui etiam dedit\n• spiritum suum sanctum in uobis. de caritate autem fraternitatis\nnon necesse habemus scribere uobis: ipsi enim uos a\ndeo didicistis ut diligatis inuicem. etenim facitis illud in\nomnes fratres in uniuersa Machedonia. rogamus autem uos,\nfratres, ut abundetis magis et operam detis, ut quieti sitis\net ut uestrum negotium agatis et operemini manibus uestris,\nsicut praecepimus uobis, ut honeste ambuletis ad eos qui\nforis sunt et nullius aliquid desideretis. nolumus autem uos\nignorare, fratres, de dormientibus, ut non contristemini, sicut\nceteri qui spem non habent. Et post paucos uersus:\nIgitur non dormiamus, sicut ceteri : sed uigilemus et sobrii\nsimus. qui enim dormiunt, nocte dormiunt, et qui ebrii sunt.\nnocte ebrii sunt. nos autem qui diei sumus sobrii simus,\ninduti loricam fidei et caritatis et galeam spem salutis.\nquoniam non posuit nos deus in iram, sed in adquisitionem\nsalutis per dominum nostrum Iesum Christum, qui mortuus\n\n\n\n\n\n\nest pro nobis, ut sine uigilemus, siue dormiamus, simul cum\nillo uiuamus. propter quod consolamini inuicem, et aedificate\nalterutrum, sicut et facitis. rogamus autem nos, fratrem, ut\nnoueritis eos qui laborant inter nos et praesunt nobis in\ndomino et monent nos, ut habeatis illos abundantius in caritate\npropter opus illorum: pacem habete eum eis. rogamus\nautem nos, fratrem, corripite inquietos, consolamini pusillanimes,\nsuscipite infirmos, patientes estote ad omnes. uidete ne quis\nmalum pro malo alicui reddat: sed semper quod bonum est\nsectamini in inuicem et in omnes. semper gaudete, sine intermissione\norate, in omnibus gratias agite. haec enim uoluntas\ndei est in Christo Iesu in omnibus uobis. spiritum nolite\nextinguere. prophetias nolite spernere. omnia autem probate:\nquod bonum est tenete. ab omni specie mala abstinete uos.\nXXXVII. DE EPISTVLA AD QVOS SVPRA. Gratias agere debemus deo semper pro uobis, fratrem, ita\n\\' ut dignum est, quoniam supercrescit fides uestra, et abundat\ncaritas uniuscuiusque omnium uestrum in inuicem: ita ut nos\nipsi in uobis gloriemur in ecclesiis dei pro patientia uestra\net fide in omnibus persecutionibus uestris et tribulationibus,\nquas sustinetis in exemplum iusti iudicii dei, ut digni habeamini\nregno dei, pro quo et patimini, si tamen iustum est\napud deum retribuere tribulationem his qui uos tribulant, et\nuobis qui tribulamini requiem nobiscum in reuelatione domini\n\n\n\n\n\n\n\n\n\n\nIesu de caelo cum angelis uirtutis eius et flamma ignis dantis\nuindictam his qui non nouerunt deum et qui non oboediunt\neuangelio domini nostri Iesu Christi. qui poenas dabunt in\ninteritum aeternas a facie domini et a gloria uirtutis eius,\ncum uenerit glorificari in sanctis suis, et admirabilis fieri in\nomnibus qui crediderunt, quia creditum est testimonium\nnostrum super uos in die illo. in quo etiam oramus semper\npro. uobis, ut dignetur uos uocatione sua deus noster et\nimpleat omnem uoluntatem bonitatis et opus fidei in uirtute:\nut clarificetur nomen domini nostri Iesu Christi in uobis, et\nin illo uos, secundum gratiam dei nostri et domini Iesu\nChristi, Et alio loco: Denuntiamus autem uobis, fratres,\nin nomine domini nostri Iesu Christi, ut subtrahatis uos ab\nomni fratre ambulante inordinate et non secundum traditionem,\nquam acceperunt a uobis. ipsi enim scitis quemadmodum\noporteat imitari nos: quoniam non inquieti fuimus inter uos,\nneque panem gratis manducauimus ab aliquo, sed in labore\net fatigatione nocte et die operantes, ne quem uestrum\ngrauaremus. non quasi non habuerimus potestatem, sed ut\nnosmet ipsos formam daremus uobis ad imitandum nos. nam\net cum essemus apud uos, hoc denuntiabamus uobis, quoniam,\nsi. quis non uult operari, nec manducet. audiuimus enim inter.\nuos quosdam ambulare inquiete, nihil operantes, sed\n\n\n\n\n\n\ncuriose agentes. his autem qui eiusmodi sunt denuntiamus\net obsecramus in domino Iesu Christo, ut cum silentio operantes\nsuum panem manducent uos autem, fratres, nolite\ndeficere benefacientes. quod si quis non oboedierit uerbo\nnostro per epistulam, hunc notate, ut non commisceamini cum\nillo, ut confundatur. et nolite quasi inimicum existimare, sed\ncorripite ut fratrem.\nXXXVIII. DE EPISТVLA AD COLOSSENSES. Igitur, si conresurrexistis eum Christo, quae sursum sunt\nquaerite, ubi Christus eat in dextera dei sedens: quae sursum\nsunt sapite, non quae super terram. mortui enim estis, et\nuita uestra abscondita est cum Christo in deo. cum Christus\napparuerit uita uestra, tunc et uos apparebitis cum illo in\ngloria. mortificate ergo membra uestra, quae sunt super\nterram, fornicationem, inmunditiam, libidinem, concupiscentiam\nmalam et auaritiam, quae est idolorum seruitus: propter quae\nuenit ira dei super filios incredulitatis. in quibus et uos\nambulastis aliquando, cum uiueretis in illis; nunc autem\ndeponite st uos omnia, iram, indignationem, malitiam, blasphemiam:\nturpem sermonem de ore- uestro ne emiseritis.\nnolite mentiri inuicem, expoliantes uos ueterem hominem.\neum actibus eius et induentes nouum, eum qui renouatur in\n\n\n\n\n\n\n\n\nagnitionem, secundam imaginem eius, qui cr.eauit eum: ubi\nnon est gentilis et Iudaeus, circumcisio et praeputium, barbarus\net Scytha, seruus et liber, sed omnia et in omnibus\nChristus. induite ergo uos sicut electi dei, sancti et dilecti,\nuiscera misericordiae, benignitatem, humilitatem, modestiam,\npatientiam, subportantes inuicem et donantes uobis ipsis, si\nquis aduersus aliquem habet querellam: sicut dominus donauit\nuobis, ita et uos. super omnia autem haec caritatem habete,\nquod est uinculum perfectionis. et pax Christi exultet in\ncordibus uestris, in qua et uocati estis in uno corpore: et\ngratia estote. uerbum Christi habitet in uobis abundanter in\nomni sapientia: docentes et commonentes uosmet ipsos psalmis,\nhymnis, canticis spiritalibus in gratia, cantantes in cordibus\nuestris deo. omne quodcumque facitis in uerbo aut in opere,\nomnia in nomine domini Iesu, gratias agentes deo et patri\nper ipsum. mulieres, subditae estote uiris, sicut oportet in\ndomino. uiri, diligite uxores et nolite amari esse ad illas.\nfilii, oboedite parentibus per omnia, hoc enim placitum est\nin domino. patres, nolite ad indignationem prouocare filios\nuestros, ut non pusillo animo fiant. serui, oboedite per omnia\ndominis carnalibus, non ad oculum seruientes quasi hominibus\nplacentes, sed in simplicitate cordis timentes dominum.\nquodcumque facitis, ex animo operamini, sicut domino et\nnon hominibus, scientes quod a domino accipietis retributionem\nhereditatis. domino Christo seruite. qui enim iniuriam\nfacit, recipit id quod inique gessit, et non est personarum\nacceptio apud deum. Domini, quod iustum est et aequum,\n\n\n\n\n\n\nseruis praestate, scientes quoniam et uos dominum habetis\nin caelo. orationi instate, uigilantes in ea cum gratiarum\nactione: orantes simul et pro nobis, ut deus aperiat. nobis\nostium sermonis ad loquendum mysterium Christi, propter\nquod etiam uinctus sum, ut manifestem illud ita ut oportet\nme loqui. in sapientia ambulate ad eos qui foris sunt, tempus\nredimentes. sermo uester semper in gratia sale sit conditus,\nut sciatis quomodo oporteat uos unicuique respondere.\nXXXVIIII. DE EPISTVLA AD TIMOTHEVM. Finis autem praecepti est caritas de corde puro et conscientia\nbona et fide non ficta. a quibus quidam aberrantes\nconuersi sunt in uaniloquium, uolentes esse legis doctores,\nnon intellegentes neque quae locuntur neque de quibus adfirmant.\nscimus autem quoniam bona est lex, si quis eam\nlegitime utatur: sciens hoc, quia iusto non est lex posita,\nsed iniustis et non subditis, impiis et peccatoribus, sceleratis\net contaminatis, parricidiis et matricidiis, homicidiis, fornicariis,\nmasculorum concubitoribus, plagiariis, mendacibus, periuriis,\net si quid aliud sanae doctrinae aduersatur, quae est secundum\neuangelium gloriae beati dei, quod creditum est mihi. Et\npost paululum : Obsecro igitur primum omnium fieri\nobsecrationes, orationes, postulationes, gratiarum actiones pro\nomnibus hominibus, pro regibus et omnibus qui in sublimitate\nsunt, ut quietam et tranquillam uitam agamus in omni pietate\n\n\n\n\n\n\net castitate. Item post paululum: Volo ergo uiros orare\nin omni loco, leuantes puras manus sine ira et disceptatione.\nsimiliter et mulieres in habitu ornato cum uerecundia et\nsobrietate ornantes se, non in tortis crinibus ant auro aut\nmargaritis uel ueste pretiosa, sed quod decet mulieres promittentes\npietatem per opera bona. mulier in silentio discat\ncum omni subiectione. docere autem mulieri non permitto,\nneque dominari in uirum, sed esse in silentio. Et post aliquot\nuersus : Oportet ergo episcopum inreprehensibilem esse,\nunius uxoris uirum, sobrium, prudentem, ornatum, hospitalem,\ndoctorem, non uinolentum, non percussorem, sed modestum,\nnon litigiosum, non cupidum, suae domui bene praepositum,\nfilios habentem subditos cum omni castitate - si quis autem\ndomui suae praeesse nescit, quomodo ecclesiae dei diligentiam\nhabebit ? — non neophytum, ne in superbia elatus in iudicium\nincidat diaboli. oportet autem illum et testimonium habere\nbonum ab his qui foris sunt, ut non in obprobrium incidat\net laqueum diaboli. diaconos similiter pudicos, non bilingues,\nnon multo uino deditos, non turpe lucrum sectantes, habentes\nmysterium fidei in conscientia pura. et hi autem probentur\nprimum et sic ministrent nullum crimen habentes. mulier.\nsimiliter pudicas, non detrahentes, sobrias; fideles in omnibus.\ndiacones sint unius uxoris uiri, qui filiis suis bene praesunt\net suis domibus. qui enim bene ministrauerint, gradum sibi\nbonum adquirunt et multam fiduciam in fide, quae est in\n\n\n\n\n\n\nChristo Iesu. Et post XII uersus: Spiritus autem manifeste\ndicit quia in nouissimis temporibus discedent quidam a fide,,\nadtendentes spiritibus erroris et doctrinis daemoniorum, in\nhypocrisi loquentium mendacium, et cauteriatam habentium\nsuam conscientiam, prohibentium nubere, abstinere a cibis,\nquos deus creauit ad percipiendum cum gratiarum actione\nfidelibus et his qui cognouerunt ueritatem. quia omnis creatura\ndei bona, et nihil abiciendum quod cum gratiarum actione\npercipitur. sanctificatur enim per uerbum dei et orationem.\nhaec proponens fratribus, bonus eris minister Iesu Christi,\nnutritus uerbis fidei et bonae doctrinae, quam adsecutus es.\nineptas autem et aniles fabulas deuita. exerce te ipsum ad\npietatem. nam corporalis exercitatio ad modicum utilis est:\npietas autem ad omnia utilis est, promissionem habens uitae\nquae nunc eat et futurae. fidelis sermo et omni acceptione\ndignus. in hoc enim laboramus et maledicimur, quia sperauimus\nin deum uiuum, qui est saluator omnium hominum,\nmaxime fidelium. praecipe haec et doce. nemo adulescentiam\ntuam contemnat: sed exemplum esto fidelium in uerbo, in\nconuersatione, in caritate, in fide, in castitate. dum nemo,\nadtende lectioni, exhortationi, doctrinae. noli neglegere gratiam,\nquae in te est, quae data est tibi per prophetiam, cum inpositione\nmanuum presbyterii. haec meditare, in his esto, ut\nprofectus tuus manifestus sit omnibus. adtende tibi et doctrinae,\ninsta in illis hoc enim faciens et te ipsum saluum facies et\neos qui te audiunt. Seniorem ne increpaueris, sed obsecra\nut patrem, iuuenes ut fratres, anus ut matres, iuuenculas ut\nsorores in omni castitate. uiduas honora, quae uere uiduae\n\n\n\n\n\n\nsunt si qua autem uidua filios aut nepotes habet, discant\nprimum domum suam regere et mutuam uicem reddere\nparentibus: hoc enim acceptum est coram deo. quae autem\nuere uidua est et desolata, sperauit in deum et instat obsecrationibus\net orationibus nocte et die. nam quae in deliciis\nest, uiuens mortua est. et hoc praecipe, ut inreprehensibiles\nsint. si quis autem suorum et maxime domesticorum curam\nnon habet, fidem negauit, et est infideli deterior. uidua eligatur\nnon minus sexaginta annorum, quae fuerit unius uiri\nuxor, in operibus bonis testimonium habens, si filios educauit,\nsi hospitio recepit, si sanctorum pedes lauit, si tribulationem\npatientibus subministrauit, si omne opus bonum subsecuta\nest. adulescentiores autem uiduas deuita. cum enim luxuriatae\nfuerint in Christo, nubere uolunt, habentes damnationem, quia\nprimam fidem inritam fecerunt: simul autem et otiosae esse\ndiscunt, circuire domus, non solum otiosae, sed et uerbosae,\nloquentes quae- non oportet. nolo ergo iuniores nubere, filios.\nprocreare, matres familias esse, nullam occasionem dare aduersario\nmaledicti gratia. iam enim quaedam conuersae sunt\nretro post satanan. si qua fidelis habet uiduas, subministret.\nillis, ut non grauetur ecclesia, ut his quae uere uiduae sunt\nsufficiat qui bene praesunt presbyteri, duplici honore habeantur:\nmaxime qui laborant in uerbo et doctrina. dicit enim\nscriptura: non infrenabis os boui trituranti, et: dignus est\noperarius mercede sua. aduersus presbyterum accusationem\nnoli recipere nisi sub duobus et tribus testibus. peccantes\n\n\n\n\n\n\ncoram omnibus argue, ut ceteri timorem habeant. testor\ncoram deo et Christo Iesu et electis angelis, ut haec custodias\nsine praeiudicio, nihil faciens in alteram partem declinando.\nmanus cito nemini inposueris neque communicaueris peccatis\nalienis. te ipsum castum custodi. noli adhuc aquam bibere,\nsed uino modico utere propter stomachum tuum et frequentes\ntuas infirmitates. quorundam hominum peccata manifesta\nsunt praecedentia ad iudicium, quosdam autem et subsecuntur.\nsimiliter et facta bona manifesta sunt, et quae aliter se\nhabent abscondi non possunt. Quicumque sunt sub iugo\nserui, dominos suos omni honore dignos habeant, ne nomen\ndomini et doctrina blasphemetur. qui autem fideles habent\ndominos, non contemnant, quia fratres sunt, sed magis seruiant,\nquia fideles sunt et dilecti, qui beneficii participes sunt.\nhaec doce et exhortare. si quis aliter docet et non adquiescit\nsanis sermonibus domini nostri Iesu Christi et ei quae secundum\npietatem est doctrinae, superbus, nihil sciens, sed\nlanguens circa quaestiones et pugnas uerborum, ex quibus\noriuntur inuidiae, contentiones, blasphemiae, suspiciones malae,\nconflictationes hominum mente corruptorum et qui priuati\nsunt ueritate, existimantium quaestum esse pietatem. est\nautem quaestus magnus pietas cum sufficientia. nihil intulimus\nin hunc mundum: haut dubium quia nec auferre quid possumus:\nhabentes autem alimenta et quibus tegamur, his contenti\nsumus. nam qui uolunt diuites fieri, incidunt in temptationem\net laqueum diaboli et desideria multa inutilia et nociua, quae\n\n\n\n\n\n\nmergunt homines in interitum et perditionem. radix enim\nomnium malorum est cupiditas, quam quidam appetentes\nerrauerunt a fide et inseruerunt se doloribus multis. tu autem,\no homo dei, haec fuge: sectare uero iustitiam, pietatem, fidem,\ncaritatem, patientiam, mansuetudinem. certa bonum certamen\nfidei, adprehende uitam aeternam, in qua uocatus es et confessus\nbonam confessionem coram multis testibus. praecipio\ntibi coram deo, qui uiuificat omnia, et Christo Iesu, qui\ntestimonium reddidit sub Pontio Pilato, bonam confessionem,\nut serues mandatum sine macula, inreprehensibile, usque in\naduentum domini nostri Iesu Christi. Et post paucos\nuersus: Diuitibus huius saeculi praecipe, non superbe sapere\nneque sperare in incerto diuitiarum, sed in deo, qui praestat\n- nobis omnia abunde ad fruendum, bene agere, diuites fieri\nin operibus bonis, facile tribuere, communicare, thesaurizare\nsibi fundamentum bonum in futurum, ut adprehendant ueram\nuitam.s o Timothee, depositum custodi, deuitans profanas\nuocum nouitates et oppositiones falsi nominis scientiae, quam\nquidam promittentes circa fidem exciderunt. gratia tecum.\namen..\nXL. DE EPISTVLA AD TIMOTHEVM SECVNDA. Non enim dedit nobis deus spiritum timoris, sed uirtutis\net dilectionis et sobrietatis. noli itaque erubescere testimonium\ndomini nostri, neque me uinctum eius, sed conlabora euangelio\nsecundum uirtutem dei. Et post paucissimos uersus:\n\n\n\n\n\n\nFormam habens sanorum uerborum, quae a me audisti, in\nfide et dilee-tioBe in Christo Iesu, bonum depositum custodi\nper spiritum sanctum, qui habitat in nobis. Et paulo post:\nTu ergo, fili mi, confortare in gratiam, quae est in Christo\nIesu: et quae audisti a me per multos testes haec commenda\nfidelibus hominibus, qui idonei erunt et alios docere. labora\nsicut bonus miles Christi Iesu. nemo militans deo implicat\nse negotiis saecularibus, ut ei placeat cui se probauit nam\net qui certat in agone non coronatur nisi legitime certauerit.\nlaborantem agricolam oportet primum de fructibus accipere.\nintellege quae dico: dabit enim tibi dominus intellectum in\nomnibus. memor esto Iesum Christum surrexisse a mortuis\nex semine Dauid, secundum euangelium meum, in quo laboro\nusque ad uincula quasi male operans, sed uerbum dei non\nest alligatum. ideo omnia sustineo propter electos, ut et ipsi\nsalutem consequantur, quae est in Christo lesu cum gloria\ncaelesti fidelis sermo: nam si commortui sumus, et conuiuemus:\nsi sustinebimus, et conregnabimus: si negabimus, et\nille negabit nos: si non credimus, ille fidelis permanet, negare\nse ipsum non potest. haec commone testificans coram deo.\nnoli uerbis contendere, in nihil utile nisi ad subuersionem\naudientium sollicite cura te ipsum probabilem exhibere deo,\noperarium inreprehensibilem, recte tractantem uerbum ueritatis.\n\n\n\n\n\n\nprofana autem inaniloquia deuita: multum enim proficient\nad impietatem, et sermo eorum ut cancer serpit. Et post\nVI uersus: Cognouit dominus qui sunt eius, et: discedat\nab iniquitate omnis qui inuocat nomen domini. in magna\nautem domo non solum sunt uasa aurea et argentea, sed et\nlignea et fictilia, et quaedam quidem in honorem, quaedam\nautem in contumeliam. si quis ergo mundauerit se ab istis,\nerit uas in honorem sanctificatum et utile domino, ad omne\nopus bonum paratum. iuuenalia autem desideria fuge: sectare\nuero iustitiam, fidem, caritatem, pacem cum his qui inuocant\ndominum de corde puro. stultas autem et sine disciplina\nquaestiones deuita, sciens quod generant lites. seruum autem\ndomini non oportet litigare, sed mansuetum esse ad omnes,\ndocibilem, patientem, cum modestia corripientem eos qui\nresistunt: ne quando det illis deus paenitentiam ad agnoscendam\nueritatem, et resipiscant a diaboli laqueis, a quo\ncaptiui tenentur ad ipsius uoluntatem. Hoc autem scito,\nquod in nouissimis diebus instabunt tempora periculosa, et\nerunt homines se ipsos amantes, cupidi, elati, superbi, blasphemi,\nparentibus non oboedientes, ingrati, scelesti, sine\naffectione, sine pace, criminatores, incontinentes, inmites,\nsine benignitate, proditores, proterui, tumidi, uoluptatum\namatores magis quam dei, habentes speciem quidem pietatis,\nuirtutem autem eius abnegantes: et hos deuita. ex his enim\nsunt qui penetrant domos et captiuas ducunt mulierculas\n\n\n\n\n\n\noneratas peccatis, quae ducuntur a uariis desideriis, semper\ndiscentes et numquam ad scientiam ueritatis peruenientes.\nEt post VIII uersus: Tu autem adsecutus es meam\ndoctrinam, institutionem, propositum,. fidem, longanimitatem,\ndilectionem, patientiam, persecutiones, passiones, qualia mihi\nfacta sunt Antiochiae, Iconio, Lystris: quales persecutiones\nsustinui, et ex omnibus me eripuit dominus. et omnes qui\nuolunt pie uiuere in Christo Iesu persecutiones patiuntur.\nmali autem homines et seductores proficient in peius, errantes\net in errorem mittentes. tu uero permane in his quae didicisti\net credita sunt tibi, sciens a quo didiceris. et quoniam .\nab infantia sacras litteras nosti, quae te possunt instruere\nad salutem per fidem, quae est in Christo Iesu. omnis\nscriptura diuinitus inspirata est utilis ad docendum, ad\narguendum, ad corrigendum, ad erudiendum in iustitia: ut\nperfectus sit homo dei, ad omne opus bonum instructus.\nTestificor coram deo et Christo Iesu, qui iudicaturus est.\nuiuos et mortuos, et aduentum ipsius et regnum eius: praedica\nuerbum, insta oportune, inportune: argue, obsecra, increpa in\nomni patientia et doctrina. erit enim tempus, cum sanam\ndoctrinam non sustinebunt, sed ad sua desideria coaceruabunt\nsibi magistros, prurientes auribus, et a ueritate quidem auditum\nauertent, ad fabulas autem conuertentur. tu uero uigila,\n\n\n\n\n\n\nin omnibus labora, opus fac euangelistae, ministerium tuum\nimple. ego enim iam delibor, et tempus meae resolutionis\ninstat. bonum certamen certaui, cursum consummaui, fidem\nseruaui: in reliquo reposita est mihi corona iustitiae, quam\nreddet mihi dominus in illa die iustus iudex, non solum autem\nmihi, sed et his qui diligunt. aduentum eius.\nXLI. DE EPISTVLA AD TITVM. Huius rei gratia reliqui te Cretae, ut ea\\' quae desunt\ncorrigas et constituas per ciuitates presbyteros, sicut ego tibi\ndisposui, si quis sine crimine est, unius uxoris uir, filios\nhabens fideles, non in accusatione luxuriae, aut non subditos.\noportet enim episcopum sine crimine esse sicut dei dispensatorem,\nnon superbum, non iracundum, non uinolentum, non\npercussorem, non turpilucrum: sed hospitalem, benignum,\nsobrium, iustum, sanctum, continentem, amplectentem eum\nqui secundum doctrinam est fidelem sermonem, ut potens sit\nexhortari in doctrina sana et eos qui contradicunt arguere.\nEt post paucos uersus: Quam ob causam increpa illos.\ndure, ut sani sint in fide, non adtendentes Iudaicis fabulis\net mandatis hominum auersantium se a ueritate. omnia munda\nmundis: coinquinatis autem et infidelibus nihil mundum : sed\n\n\n\n\n\n\ninquinatae sunt eorum et mens et conscientia. confitentur de\nnosse deum, factis autem negant, cum sint abominati et\nincredibiles, . et ad omne opus bonum reprobi. Tu autem\nloquere quae decet sanam doctrinam. senes, ut sobrii sint,\npudici, prudentes, sani fide, dilectione, patientia. anus similiter\nin habitu sancto, non criminatrices, non uino multo seruientes,\nbene docentes, ut prudentiam doceant adulescentulas, ut uiros\nsuos ament, filios diligant, prudentes, castas, domus curam\nhabentes, benignas, subditas uiris suis, ut non blasphemetur\nuerbum dei. iuuenes similiter hortare, ut sobrii sint. in .\nomnibus te ipsum praebe exemplum bonorum operum, in\ndoctrina integritate, grauitate: uerbum sanum inreprehensibile :\nut is qui ex aduerso est uereatur nihil habens malum dicere\nde nobis. seruos dominis suis subditos esse, in omnibus\nplacentes, non contradicentes, non fraudantes, sed in omnibus\nfidem. bonam ostendentes, ut doctrinam saluatoris nostri dei\nornent in omnibus. apparuit enim gratia dei saluatoris omnibus\nhominibus, erudiens nos, ut abnegantes inpietatem et saecularia\ndesideria sobrie et iuste et pie uiuamus in hoc saeculo, expectantes\nbeatam spem et aduentum gloriae magni dei et\nsaluatoris nostri Iesu Christi, qui dedit semet ipsum pro nobis,\nut nos redimeret ab omni iniquitate et emundaret sibi populum\nacceptabilem, sectatorem bonorum operum. haec loquere et\nexhortare et argue cum omni imperio. nemo te contemnat.\nAdmone illos, principibus et potestatibus subditos esse, dicto\n\n\n\n\n\n\noboedire, ad omne opus bonum paratos esse, neminem blasphemare,\nnon litigiosos esse, modestos, omnem ostendentes\nmansuetudinem ad omnes homines. Et post paucos uersus:\nFidelis sermo est, et de his uolo te confirmare, ut curent\nbonis operibus praeesse qui credunt deo. haec sunt bona et\nutilia hominibus. stultas autem quaestiones et genealogias et\ncontentiones et pugnas legis deuita: sunt enim inutiles et\nuanae. haereticum hominem post unam et secundam correptionem\ndeuita, sciens quia subuersus est qui eiusmodi est et\n\\'delinquit proprio iudicio condemnatus.\nXLII. DE EPISTVLA AD PHILEMONEM. Gaudium enim magnum habui et consolationem in caritate\ntua, quia uiscera sanctorum requieuerunt per te, frater. Et\npaulo post: Quem ego uolueram mecum detinere, ut pro\nte mihi ministraret in uinculis euangelii: sine consilio autem\ntuo nihil uolui facere, uti ne uelut ex necessitate bonum tuum\nesset, sed uoluntarium.\nXLIII. DE EPISTVLA AD HEBRAEOS. Videte, fratres, ne forte sit in aliquo uestrum cor malum\nincredulitatis discedendi a deo uiuo: sed adhortamini nosmet\n\n\n\n\n\n\nipsos per singulos dies, donec \\'hodie\\' cognominatur, ut non\nobduretur quis ex uobis fallacia peccati. participes enim Christi\neffecti sumus, si tamen initium substantiae eius usque ad finem\nfirmum retineamus. dum dicitur: hodie si uocem eius audieritis,\nnolite obdurare corda uestra quemadmodum in exacerbatione.\nEt post paucos uersus: Timeamus ergo, ne\nforte relicta pollicitatione introeundi in requiem eius existimetur\nex nobis aliquis deesse. etenim et nobis nuntiatum est,\nquemadmodum et illis: sed non profuit illis sermo auditus\nnon admixtis fidei ex his qui audierunt. Et alio loco:\nHabentes ergo pontificem magnum, qui penetrauit caelos,\nIesum filium dei, teneamus confessionem. Et post IIII\nuersus: Adeamus ergo cum fiducia ad thronum gratiae, ut\nmisericordiam consequamur et gratiam inueniamus in auxilio\noportuno. Et paulo post: Non enim iniustus deus, ut\nobliuiscatur operis uestri et dilectionis, quam ostendistis in\nnomine ipsius, qui ministrastis sanctis et ministratis. cupimus\nautem unumquemque uestrum eandem ostendere sollicitudinem\nad expletionem spei usque in finem, ut non segnes efficiamini,\nuerum imitatores eorum qui fide et patientia hereditabunt\npromissiones. Et post VII uersus: Homines enim per\nmaiorem sui iurant, et omnis controuersiae eorum finis ad\nconfirmationem eorum est iuramentum. Et post aliquantum:\nTeneamus spei nostrae confessionem indeclinabilem\n— fidelis enim est qui repromisit — et consideremus\n\n\n\n\n\n\n\n\n\n\ninuicem in prouocatione caritatis et bonorum operum: non\ndeserentes collectionem nostram, sicut est consuetudinis quibusdam,\nsed consolantes, et tanto magis quanto uideritis adpropinquantem\ndiem. uoluntarie enim peccantibus nobis post\nacceptam notitiam ueritatis iam non relinquitur pro peccatis\nhostia. terribilis quaedam expectatio iudicii et ignis aemulatio,\nquae consumptura est aduersarios. inritam quis faciens legem\nMoysi sine ulla miseratione duobus uel tribus testibus moritur:\nquanto magis putatis deteriora mereri subplicia, qui filium\ndei conculcauerit et sanguinem testamenti pollutum duxerit,\nin quo sanctificatus est, et spiritui gratiae contumeliam fecerit?\nscimus enim qui dixit: mihi uindictam et ego reddam, et\niterum: quia iudicabit dominus populum suum. horrendum\nest incidere in manus dei uiuentis. rememoramini autem\npristinos dies, in quibus inluminati magnum certamen sustinuistis\npassionum. et in altero quidem obprobriis et tribulationibus\nspectaculum facti, in altero autem socii taliter conuersantium\neffecti. nam et uinctis conpassi estis, et rapinam\nbonorum uestrorum cum gaudio suscepistis, cognoscentes uos\nhabere meliorem et manentem substantiam. nolite itaque\namittere confidentiam uestram, quae magnam habet remunerationem.\npatientia enim uobis necessaria est, ut uoluntatem dei\nfacientes reportetis promissionem. adhuc enim modicum\n\n\n\n\n\n\nquantulum qui uenturus est ueniet et non tardabit: iustus\nautem meus ex fide uiuet: quod si subtraxerit se, non placebit\nanimae meae. Et aliquanto post: Ideoque et nos tantam\nhabentes inpositam nubem testium, deponentes omne pondus\net circumstans nos peccatum, per patientiam curramus ad\npropositum nobis certamen, aspicientes in auctorem fidei et\nconsummatorem Iesum: qui proposito sibi gaudio sustinuit\ncrucem confusione contempta atque in dextera sedis dei sedet.\nrecogitate enim eum qui talem sustinuit a peccatoribus aduersus\nsemet ipsos contradictionem, uti ne fatigemini animis\nuestris deficientes. nondum usque ad sanguinem restitistis\naduersum peccatum repugnantes: et obliti estis consolationis,\nquae nobis tamquam filiis loquitur dicens: fili mi, noli neglegere\ndisciplinam domini neque fatigeris, dum ab eo argueris.\nquem enim diligit dominus, castigat: flagellat autem omnem\nfilium, quem recipit. in disciplina perseuerate: tamquam filiis\nnobis offert deus. quis enim filius quem non corripit pater?\nquod si extra disciplinam estis, cuius participes facti sunt\nomnes, ergo adulteri et non filii estis. deinde patres quidem\ncarnis nostrae habuimus eruditores et uerebamur: non multo\nmagis obtemperabimus patri spirituum et uiuemus? et illi\n\n\n\n\n\n\n\n\nquidem in tempore paucorum dierum secundum uoluntatem\nsuam erudiebant nos, hic autem ad id quod utile est in\nrecipiendo sanctificationem eius. omnis autem disciplina in\npraesenti quidem uidetur non esse gaudii, sed maeroris, postea\nautem fructum pacatissimum exercitatis per eam reddit iustitiae.\npropter quod remissas manus et soluta genua erigite,\net gressus rectos facite pedibus uestris, ut non claudicans\nerret, magis autem sanetur. pacem sequimini cum omnibus\net sanctimoniam, sine qua nemo uidebit deum. contemplantes\nne quis desit gratiae dei, ne qua radix amaritudinis sursum\ngerminans inpediat et per illam inquinentur multi: ne quis\nfornicator aut profanus ut Esau, qui propter unam escam\nuendidit primogenita sua. Et alio loco: Caritas fraternitatis\nmaneat. et hospitalitatem nolite obliuisci. per hanc latuerunt\nquidam, angelis hospitio receptis. mementote uinctorum tamquam\nsimul uincti, et laborantium tamquam et ipsi in corpore\nmanentes. honorabile conubium in omnibus et thorus inmaculatus:\nfornicatores enim et adulteros iudicabit deus. sint mores\nsine auaritia, contenti praesentibus. ipse enim dixit: non te\ndeseram neque derelinquam: ita ut confidenter dicamus:\ndominus mihi adiutor est, non timebo, quid faciat mihi homo.\nmementote praepositorum uestrorum, qui uobis locuti sunt\n\n\n\n\n\n\nuerbum dei: quorum intuentes exitum conuersationis imitamini\nfidem. Iesus Christus heri et hodie, ipse et in saecula.\ndoctrinis uariis et peregrinis nolite abduci. optimum est gratia\nstabiliri cor, non escis, quae non profuerunt ambulantibus.\nhabemus altare, de quo edere non habent potestatem qui\ntabernaculo deseruiunt. quorum enim animalium infertur\nsanguis pro peccato in sancta per pontificem, horum corpora\ncremantur extra castra. propter quod et Iesus, ut sanctificaret\nper suum sanguinem populum extra portam passus\nest exeamus igitur ad eum extra castra, inproperium -eius\nportantes. non enim habemus hic manentem oiuitatem,$ed\nfuturam inquirimus. per ipsum ergo offeramus hostiam laudis\nsemper deo, id est fructum labiorum confitentium nomini eius.\nbeneficentiae -autem et communicationis nolite obliuisci: talibus\nenim hostiis promeretur deus. oboedite praepositis uestris et\nsubiacete eis: ipsi enim peruigilant, quasi rationem pro anima..bas\nuestris reddituri, ut cum gaudio hoc faciant et non\ngementes: hoc enim non expedit uobis. orate pro nobis.\nconfidimus enim, quia bonam conscientiam habemus in omnibus\nbene uolentes conuersari.\nXLIIII. DE EPISTVLA PETRI PRIMA. Modicum nunc si oporteat contristari in uariis temptationibus,\nut probatum uestrae fidei multo pretiosius sit auro quod perit\nper ignem. Et alio loco: Propter quod succincti lumbos\nmentis uestrae, sobrii perfecte sperate in eam quae offertur\nuobis gratiam in reuelatione Iesu Christi: quasi filii oboedientiae,\nnon configurati prioribus ignorantiae uestrae desideriis,\nsed secundum eum qui uocauit uos sanctum et ipsi sancti\nin omni conuersatione sitis, quoniam scriptum est: sancti\neritis, quoniam et ego sanctus sum. et si patrem inuocatis\neum qui sine acceptione personarum iudicat secundum uniuscuiusque\nopus, in timore incolatus uestri tempore conuersamini.\nEt post aliquot uersus: Animas uestras castificantes in\noboedientia caritatis, in fraternitatis amore simplici, ex corde\ninuicem diligite adtentius: renati. Et post paucos uersus:\nDeponentes igitur omnem malitiam et omnem dolum et simulationem\net inuidias et omnes detractiones, sicut modo geniti\ninfantes, rationabiles sine dolo lac concupiscite. Et post\n\n\n\n\n\n\npaucos uersus: Carissimi, obsecr.o [uos] tamquam aduenas\net peregrinos abstinere uos a carnalibus desideriis, quae\nmilitant aduersus animam. conuersationem uestram inter\ngentes habentes bonam, ut in eo quod detractant de uobis\ntamquam de malefactoribus, uos ex bonis operibus considerantes\nglorificent deum nostrum in die uisitationis. subiecti\nestote omni humanae ordinationi propter deum, siue regi quasi\npraecellenti, siue ducibus tamquam ab eo missis ad uindictam\nmalefactorum, laudem uero bonorum — quia sic est uoluntas\ndei, ut benefacientes obmutescere faciatis inprudentium hominum\nignorantiam —, quasi liberi, et non quasi uelamen\nhabentes malitiae libertatem, sed sicut serui dei. omnes\nhonorate, fraternitatem diligite, deum timete, regem autem\nhonorificate. serui, subditi cum omni timore dominis uestris,\nnon tantum bonis et modestis, sed etiam dyscolis. haec est\nenim gratia, si propter conscientiam dei sustinet quis tristitias,\npatiens iniuste. quae enim gloria est, si peccantes punimini\net suffertis? sed si bene facientes patimini et patientes sustinetis,\nhaec gratia apud deum. in hoc enim uocati estis: quia\net Christus passus est pro nobis, relinquens uobis exemplum,\nut sequamini uestigia eius. Et alio loco: Similiter mulieres\n\n\n\n\n\n\nsubditae sint suis uiris, ut et si qui non credunt uerbo, per\nmulierum conuersationem sine uerbo lucri fiant, considerantes\nin timore castam conuersationem uestram. quarum sit non\nextrinsecus capillaturae aut circumdatio auri aut indumenti\nuestimentorum cultus: sed qui absconditus est cordis homo\nin incorruptibilitate quieti et modesti spiritus, quod est in\nconspectu dei locuplex. sic enim aliquando et mulieres sanctae\nsperantes in deo ornabant se, subiectae propriis uiris, sicut\nSarra oboediebat Abrahae dominum eum uocans: cuius estis\nfiliae bene facientes et non timentes ullam perturbationem.\nuiri similiter, cohabitantes secundum scientiam, quasi infirmiori\nuaso muliebri inpertientes honorem tamquam et coheredibus\ngratiae uitae, ut ne inpediantur orationes uestrae. in fide\nautem omnes unianimes, conpatientes, fraternitatis amatores,\nmisericordes, humiles, non reddentes malum pro malo uel\nmaledictum pro maledicto, sed e contrario benedicentes, quia\nin hoc uocati estis, ut benedictionem hereditate possideatis.\nqui enim uult uitam diligere et uidere dies bonos, coerceat\n\n\n\n\n\n\n\n\nlinguam a malo et labia ne loquantur dolum. declinet autem\na malo et faciat bonum, inquirat pacem et sequatur eam:\nquia oculi domini super iustos et aures eius in preces eorum,\nuultus autem domini super facientes mala. et quis uobis\nnoceat, si boni aemulatores fueritis? sed si quid patimini\npropter iustitiam, beati. timorem autem eorum ne timueritis,\net non conturbemini. dominum autem Christum sanctificate\nin cordibus uestris, parati semper ad satisfactionem omni\nposcenti uos rationem de ea quae in uobis est spe: sed cum\nmodestia et timore, conscientiam habentes bonam, ut in eo\nquod detrahunt uobis, confundantur qui calumniantur uestram\nbonam in Christo conuersationem. melius est enim benefacientes,\nsi uelit uoluntas dei, pati quam malefacientes. Et\npost aliquot uersus : Christo igitur passo in carne et uos\neadem cogitatione armamini: quia qui passus est carne desiit\na peccatis, ut iam non hominum desideriis, sed uoluntate dei\nquod reliquum est in carne uiuat temporis. sufficit enim\npraeteritum tempus ad uoluntatem gentium consummandam,\nqui ambulauerunt in luxuriis, desideriis, uinolentiis, comissationibus,\npotationibus et inlicitis idolorum cultibus. Et post\npaucos uersus : Estote itaque prudentes et uigilate in\n\n\n\n\n\n\norationibus, ante omnia mutuam in uosmet ipsos caritatem continuam\nhabentes, quia caritas operit multitudinem peccatorum, hospitales\ninuicem sine murmuratione, unusquisque sicut accepit\ngratiam, in alterutrum illam administrantes łsicut boni dispensatores\nmultiformis gratiae dei. si quis loquitur, quasi\nsermones dei: si quis ministrat, tamquam ex uirtute, quam\nadministrat deus, ut in omnibus honorificetur deus per Iesum\nChristum, cui est gloria et imperium in saecula. carissimi,\nnolite mirari in feruore, qui ad temptationem uobis fit: nolite\npauere quasi noui aliquid uobis contingat, sed communicantes\nChristi passionibus gaudete, ut et in reuelatione gloriae eius\ngaudeatis exultantes. si exprobramini in nomine Christi, beati:\nquoniam gloriae et uirtutis dei spiritus super uos requiescit:\nab illis blasphematur, a uobis autem honorificatur. nemo\nautem uestrum patiatur quasi homicida aut fur aut maledicus\naut alienorum appetitor: si autem ut Christianus, non erubescat,\nglorificet autem deum in isto nomine. quoniam tempus ut\nincipiat iudicium de domo dei. si autem primum a nobis,\nqui finis eorum qui non credunt dei euangelio? et si iustus\nuix saluabitur, impius et peccator ubi apparebit? itaque et\n. hi qui patiuntur secundum uoluntatem dei, fideli creatori\n\n\n\n\n\n\ncommendant animas suas in benefactis. Seniores ergo qui in\nuobis sunt obsecro consenior et testis Christi passionum, qui\net eius quae in futuro reuelanda est gloriae communicator,\npascite qui est in uobis gregem dei, prouidentes non coactos,\nsed spontanee secundum deum, neque turpis lucri gratia, sed\nuoluntarie, neque dominantes in cleris, sed formae facti gregis\nex animo. et cum apparuerit princeps pastorum, percipietis\ninmarcescibilem gloriae coronam. similiter, adulescentes, subditi\nestote senioribus. omnes autem inuicem humilitatem\ninsinuate, quia deus superbis resistit, humilibus autem dat\ngratiam. humiliamini igitur sub potenti manu dei, ut uos\nexaltet in tempore uisitationis, omnem sollicitudinem uestram\nproicientes in eum, quoniam ipsi cura est de uobis. sobrii\nestote, uigilate: quia aduersarius uester diabolus tamquam\nleo rugiens circuit quaerens quem deuoret. cui resistite fortes\nin fide, scientes eadem passionum ei quae in mundo est uestrae\nfraternitati fieri. deus autem omnis gratiae, qui uocauit nos\nin aeternam suam gloriam in Christo Iesu, modicum passos\n\n\n\n\n\n\nipse perficiet, confirmabit, solidabit ipsi imperium in saecula\nsaeculorum. amen.\nXLV. DE EPISTVLA EIVSDEM SECVNDA. Per quae maxima nobis et pretiosa promissa donauit, ut\nper haec efficiamini diuinae consortes naturae, fugientes eius\nquae in mundo est concupiscentiae corruptionem. uos autem\ncuram omnem subinferentes ministrate in fide uestra uirtutem,\nin uirtute autem scientiam, in scientia autem abstinentiam,\nin abstinentia autem patientiam, in patientia autem pietatem,\nin pietate autem amorem fraternitatis, in amore autem fraternitatis\ncaritatem. haec enim nobis cum adsint et superent, non\nuacuos nec sine fructu uos constituent in domini nostri Iesu\nChristi cognitionem. cui enim nen praesto sunt, caecus est\net manu temptans, obliuionem accipiens purgationis ueterum\nsuorum delictorum. quapropter, fratres, magis satagite, ut\nper bona opera certam uestram uocationem et electionem\nfaciatis. haec enim facientes non peccabitis aliquando. Et\npost paululum : Sicut et in nobis erunt magistri mendaces,\nqui introducent sectas perditionis et eum qui emit\neos dominum negant, superducentes sibi celerem perditionem.\n\n\n\n\n\n\net multi sequentur eorum luxurias, per quos uia ueritatis\nblasphemabitur et in auaritia fictis uerbis de nobis negotiabuntur.\nquibus iudicium iam olim non cessat, perditio eorum\nnon dormitat. Et alio loco: Nouit dominus pios eripere\nde temptatione, iniquos uero in die iudicii cruciandos reseruare.\nmagis autem eos qui post carnem in concupiscentia inmunditiae\nambulant dominationemque contemnunt. audaces, sibi placentes,\nsectas non metuunt, blasphemantes, ubi angeli, fortitudine\net uirtute cum sint maiores, non portant aduersum se execrabile\niudicium. hi uero uelut inrationabilia pecora naturaliter\nin captionem et in perniciem in his quae ignorant blasphemantes\nin corruptionesua et peribunt, percipientes mercedem\niniustitiae, uoluntatem existimantes diei delicias, coinquinationes\net maculae deliciis affluentes, in conuiuiis suis luxuriantes\nuobiscum, oculos habentes plenos adulterio et incessabiles\ndelicti, pellicentes animas instabiles, cor exercitatum auaritiae\nhabentes, maledictionis filii, derelinquentes rectam uiam errauerunt\nEt post paucos uersus : Superbiam enim uanitatis\n\n\n\n\n\n\nloquentes pellicent in desideriis carnis luxuriae eos qui paululum\neffugiunt, qui in errore conuersantur, libertatem illis promittentes,\ncum ipsi serui sint corruptionis: a quo enim quis\nsuperatus est, huius et seruus est si enim refugientes coinquinationes\nmundi in cognitione domini nostri et saluatoris\nIesu Christi his rursum inpliciti superantur, facta sunt eis\nposteriora deteriora prioribus. melius enim erat illis non\ncognoscere uiam iustitiae quam post agnitionem retrorsum\nconuerti ab eo quod illis traditum est sancto mandato. contigit\nenim illis illud ueri prouerbii: canis reuersus ad suum\nuomitum, et: sus lota in uolutabro luti. Et post aliquantum:\nCum haec omnia dissoluenda sint, quales oportet esse uos in\nsanctis conuersationibus et pietatibus, expectantes et properantes\nin aduentum diei dei. Et paulo post: Carissimi, haec\nexpectantes satagite inmaculati et inuiolati inueniri in pace,\net domini nostri longanimitatem salutem arbitramini. Et alio\nloco: Vos igitur, fratres, praescientes custodite, ne insipientium\nerrore transducti excidatis a propria firmitate. crescite\n\n\n\n\n\n\nuero in gratia et in cognitione domini nostri et saluatoris\nIesu Christi. ipsi gloria et nunc et in die aeternitatis. amen.\nXLVI. DE EPISTVLA IACOBI. Omne gaudium existimate, fratres mei, cum in temptationibus\nuariis incideritis, scientes. quod probatio fidei uestrae patientiam\noperatur. patientia autem opus perfectum habeat, ut sitis\nperfecti et integri, in nullo deficientes. si quis autem uestrum\nindiget sapientiam, postulet a deo, qui dat omnibus affluenter\net non inproperat, et dabitur ei. postulet autem in fide, nihil\nhaesitans: qui enim haesitat, similis est fluctui maris, qui a\nuento mouetur et circumfertur. non enim aestimet homo ille\nquod accipiat aliquid a domino, uir duplex animo inconstans\nin omnibus uiis suis. glorietur autem frater humilis in exaltatione\nsua, diues autem in humilitate sua, quoniam sicut\nflos faeni transiet. exortus est enim sol cum ardore et arefecit\nfaenum, et flos eius decidit et decor uultus eius deperiit: ita\net diues in itineribus suis marcescet. beatus uir, qui suffert\ntemptationem, quia cum probatus fuerit, accipiet coronam\nuitae, quam repromisit deus diligentibus se. Et post\n\n\n\n\n\n\npaululum: Nolite itaque errare, fratres dilectissimi. omne datum\noptimum et omne donum perfectum desursum est descendens\na patre luminum. Et post paucos uersus: Scitis, fratres\nmei dilecti: sit autem omnis homo uelox ad audiendum, tardus\nautem ad loquendum et tardus ad iracundiam. ira enim\niustitiam dei non operatur. propter quod abicientes omnem\ninmunditiam et abundantiam malitiae, in mansuetudine suscipite\ninsitum uerbum, quod potest saluare animas uestras. estote\nautem factores uerbi, et non auditores tantum fallentes uosmet\nipsos. quia si quis auditor est uerbi et non factor, hic conparabitur\nuiro consideranti uultum natiuitatis suae in speculo:\nconsiderauit enim se et abiit, et statim oblitus est qualis\nfuerit. qui autem perspexerit in legem perfectam libertatis\net permanserit, non auditor obliuiosus factus, sed factor operis,\nhic beatus in facto suo erit. si quis autem putat se religiosum\nesse, non refrenans linguam suam, sed seducens cor suum,\nhuius uana est religio. religio munda et inmaculata apud\nf deum et patrem haec est: uisitare pupillos et uiduas in tribulatione\neorum, inmaculatum se custodire ab hoc saeculo. Fratres\nmei, nolite in personarum acceptione habere fidem domini\nnostri Iesu Christi gloriae. Et post aliquot uersus:\nAudite, fratres mei dilectissimi: nonne deus elegit pauperes\nin hoc mundo diuites in fide et heredes regni quod\n\n\n\n\n\n\nrepromisit dens diligentibus se ? uos autem exhonorastis pauperem.\nnonne diuites per potentiam opprimunt nos, et ipsi trahunt\nuos ad iudicia? nonne. ipsi blasphemant bonum nomen, quod\ninuocatum est super uos? si tamen legem perficitis regalem\nsecundum scripturas: diliges proximum tuum sicut te ipsum,\nbene facitis. si autem personas accipitis, peccatum operamini,\nredarguti a lege quasi transgressores. Et post paucos\nuersus : Iudicium enim sine misericordia illi qui non fecit\nmisericordiam. superexaltat autem misericordia iudicio. Et\npost aliquantum : Nolite plures magistri effici, fratres mei,\nscientes quoniam maius iudicium sumitis. in multis enim\noffendimus omnes. si quis in uerbo non offendit, hic perfectus\nest uir, potest etiam freno circumducere totum corpus. Et\nalio-loco: Linguam autem nullus hominum domare potest:\ninquietum . malum, plena ueneno mortifero. in ipsa benedicimus\ndeum et patrem, et in ipsa maledicimus homines, qui ad\nsimilitudinem - dei facti sunt. ex ipso ore procedit benedictio\nmaledietio. non oportet, fratres mei, haec ita fieri. Et\npost paucos uersus: Quis sapiens et disciplinatus inter\n\n\n\n\n\n\n\n\n\n\nnos? ostendat ex bona conuersatione operationem suam in\nmansuetudine sapientiae. quod si zelum amerum habetis et\ncontentiones in cordibus uestris, nolite gloriari et mendaces\nesse aduersus ueritatem. non est ista sapientia desursum\ndescendens, sed terrena, animalis, diabolica. ubi enim zelus\net contentio, ibi inconstantia et omne opus prauum. quae\nautem desursum est sapientia, primum quidem pudica est,\ndeinde pacifica, modesta, suadibilis, bonis consentiens, plena\nmisericordia et fructibus bonis, non diiudicans, sine simulatione.\nfructus autem iustitiae in pace seminatur facientibus pacem.\nVnde bella et lites in uobis? nonne hinc, ex concupiscentiis\nuestris, quae militant in membris uestris ? Item post paucos\nuersus : Petitis, et non accipitis, eo quod male petatis, ut\nin concupiscentiis uestris insumatis. adulteri, . nescitis quia\namicitia huius mundi inimica est dei? quicumque ergo uoluerit\namicus esse saeculi huius, inimicus dei constituitur. Et paulo\n. post: Propter quod dicit: deus superbis resistit, humilibus\nautem dat gratiam. subditi igitur estote deo: resistite autem\ndiabolo, et fugiet a uobis. adpropiate deo, et adpropinquabit\nuobis. emundate manus, peccatores, et purificate corda,\nduplices animo. miseri estote et lugete. plorate: risus uester\nI\n\n\n\n\n\n\nin luctum conuertatur et gaudium in maerorem. humiliamini\nin conspectu domini, et exaltabit uos. nolite detrahere de\nalterutro, fratres. Et post paucos uersus: Vnus est\nlegislator et iudex, qui potest perdere et liberare. tu autem\nquis es, qui iudicas proximum? ecce nunc qui dicitis: hodie\naut crastino ibimus in illam ciuitatem, et faciemus quidem\nibi annum et mercabimur et lucrum faciemus — qui ignoratis,\nquid erit in crastinum: quae enim est uita uestra? uapor est\nad modicum parens, deinde exterminatur — pro eo ut\ndicatis: si dominus uoluerit et si uixerimus, faciemus hoc\naut illud. nunc autem exultatis in superbiis uestris: omnis\nexultatio talis maligna est. scienti igitur bonum facere et\nnon facienti peccatum est illi. Age nunc, diuites, plorate\nululantes in miseriis quae aduenient uobis. diuitiae uestrae\nputrefactae sunt, et uestimenta uestra a tineis comesta sunt.\naurum et argentum uestrum aeruginauit, et aerugo eorum in\ntestimonium uobis erit, et manducabit carnes uestras sicut\nignis. thesaurizastis in nouissimis diebus. ecce merces operariorum,\nqui messuerunt regiones uestras, qui fraudati sunt a\nuobis, clamant, et clamor ipsorum in aures domini sabaoth\nintroiuit. epulati estis super terram, et in luxuriis enutristis\n\n\n\n\n\n\n\n\ncorda uestra in die occisionis. adduxistis, occidistis iustum:\nnon resistit uobis. patientes igitur estote, fratres, usque ad\naduentum domini. Et paulo post: Patietites estote et uos,\nconfirmate corda uestra, quoniam aduentus domini adpropinquabit.\nnolite ingemiscere, fratres, in alterutrum, ut non\niudicemini. Et alio loco: Ante omnia autem, fratres mei,\nnolite iurare, neque per caelum, neque per terram, neque\naliud quodcumque iuramentum: sit autem uestrum: est est,\nnon non, ut non sub iudicio decidatis. tristatur aliquis uestrum?\noret aequo animo et psallat. infirmatur quis in uobis?\ninducat presbyteros ecclesiae, et orent super eum, unguentes\neum oleo \\'in nomine domini: et oratio fidei saluabit infirmum,\net adleuabit eum dominus, et si in peccatis sit, dimittentur\nei. confitemini ergo alterutrum peccata uestra et orate pro\ninuicem, ut saluemini. multum ėnim ualet de[recatio iusti\nadsidua. Et post aliquot uersus: Fratres mei, si quis\nex uobis errauerit a ueritate et conuerterit quis eum, scire\ndebet quoniam qui conuerti fecerit peccatorem ab errore uiae\nsuae saluabit animam eius a morte, et operit multitudinem\npeccatorum.\nXLVII. DE EPISТVLA IOHANNIS PRIMA. Si dixerimus quoniam societatem habemus cum eo et in\ntenebris ambulemus, mentimur et non faciemus ueritatem: si\nautem in luce ambulemus, sicut et ipse est in luce, societatem\nhabemus ad inuicem et sanguis Iesu Christi, filii eius, mundat\nnos ab omni peccato. si dixerimus quoniam peccatum non\nhabemus, ipsi nos seducimus et ueritas in nobis non est. si\nconfiteamur peccata nostra, fidelis est, ut remittat nobis peccata\net emundet nos ab omni iniquitate. si dixerimus quoniam non\npeccauimus, mendacem faciemus eum et uerbum eius non est\nin nobis. Filioli, haec scribo, ut non peccetis: sed et si quis\npeccauerit, aduocatum habemus apud patrem Iesum Christum\niustum, et ipse est propitiatio pro peccatis nostris, non pro\nnostris autem tantum, sed etiam pro totius* mundi. et in hoc\nscimus quoniam cognouimus eum, si mandata eius obseruemus.\nqui dicit se nosse eum et mandata eius non custodit, mendax\nest: in hoc ueritas non est. qui autem seruat uerbum\neius, uere in hoc caritas dei perfecta est. in hoc scimus\nquoniam in ipso sumus. qui dicit se in ipso manere, debet\nsicut ille ambulauit et ipse ambulare. Et post aliquot\n\n\n\n\n\n\nuersus: Qui dicit se in luce esse et fratrem suum odit, in\ntenebris est usque adhuc. qui diligit fratrem suum, in lumine\nmanet et scandalum in eo non est. qui autem odit fratrem\nsuum, in tenebris est et in tenebris ambulat et nescit quo\neat, quoniam tenebrae obcaecauerunt oculos eius. Et paulo\npost: Nolite diligere mundum neque ea quae in mundo\nsunt: quoniam omne quod est in mundo, concupiscentia carnis\net concupiscentia oculorum est et superbia uitae, quae non\nest ex patre, sed ex mundo est. et mundus transit et concupiscentia\neius, qui autem facit uoluntatem dei, manet in\naeternum. Et alio loco: Omne mendacium ex ueritate non\nest. Et post paululum: Carissimi, nunc filii dei sumus,\net nondum apparuit quid erimus. scimus quoniam, cum\napparuerit, similes ei erimus, quoniam uidebimus eum sicuti\nest. et omnis qui habet spem hanc in eo sanctificat se, sicut\nille sanctus est. omnis qui facit peccatum et iniquitatem facit,\net peccatum est iniquitas. et scimus quoniam ille apparuit,\nut peccata tolleret, et peccatum in eo non est. omnis qui in\neo manet non peccat: omnis qui peccat non uidit eum, nec\ncognouit eum. filioli, nemo uos seducat. qui facit iustitiam,\niustus est, sicut et ille iustus est. qui facit peccatum, ex\ndiabolo est, quoniam ab initio diabolus peccat. in hoc apparuit\n\n\n\n\n\n\nfilius dei, ut dissoluat opera diaboli. omnis qui natus est ex\ndeo peccatum non facit, quoniam semen ipsius in eo manet,\net non potest peccare, quoniam ex deo natus est. in hoc\nmanifesti sunt filii dei et filii diaboli. omnis qui non est\niustus non est de deo, et qui non diligit fratrem suum: quoniam\nhaec est adnuntiatio, quam audistis ab initio, ut diligamus\nalterutrum. Et post paucos uersus: Nolite mirari, fratres,\nsi odit uos mundus. nos scimus quoniam translati sumus de\nmorte in uitam, quoniam diligimus fratres: qui non diligit,\nmanet in morte. omnis qui odit fratrem suum homicida est,\net scitis quoniam omnis homicida non habet uitam aeternam\nin se manentem. in hoc cogonouimus caritatem, quoniam ille\npro nobis animam suam posuit: et nos debemus pro fratribus\nanimas ponere. qui habuerit substantiam mundi et uiderit\nfratrem suum necesse habere et clauserit uiscera sua ab eo,\nquomodo caritas dei manet in eo? filioli mei, non diligamus\nuerbo nec lingua, sed opere et ueritate. in hoc cognoscimus\nquoniam ex ueritate sumus, et in conspectu eius suademus\ncorda nostra: quoniam, si reprehenderit nos cor, maior est\ndeus corde nostro et nouit omnia. carissimi, si cor non reprehenderit\nnos, fiduciam habemus ad deum, et quicquid petierimus\npercipiemus ab eo, quoniam mandata eius custodimus\net ea quae placita sunt coram eo facimus. et hoc est\n\n\n\n\n\n\nmandatum eius, ut credamus in nomine filii eius Iesu\\' Christi et\ndiligamus alterutrum, sicut dedit mandatum nobis. et qui\nseruat mandata eius in illo manet, et ipse in eo. et in hoc\nscimus quoniam manet in nobis de spiritu quem nobis dedit.\nCarissimi, nolite omni spiritui credere, sed probate spiritus\nsi ex deo sunt: quoniam multi pseudoprophetae exierunt in\nmundum. in hoc cognoscitur spiritus dei: omnis spiritus, qui\nconfitetur legum Christum in carne uenisse, ex deo est, et\nomnis spiritus, qui soluit Iesum, ex deo non est: et hoc est\nantichristi, quod audistis quoniam uenit, et nunc iam in mundo\nest. uos ex deo estis, filioli, et uicistis eos, quoniam maior\nqui in nobis est quam qui in mundo. ipsi de mundo sunt:\nideo de mundo locuntur, et mundus eos audit. nos ex deo\nsumus: qui nouit deum, audit nos: qui non est ex deo, non\naudit nos. in hoc cognoscimus spiritum ueritatis et spiritum\nerroris. carissimi, diligamus inuicem, quoniam caritas ex deo\nest, et omnis qui diligit ex deo natus est et cognoscit deum.\nqui non diligit, non nouit deum, quoniam deus caritas est.\nEt paulo post: Carissimi, si sic deus dilexit nos, et nos\ndebemus alterutrum diligere. deum nemo uidit umquam. si\ndiligamus inuicem, deus in nobis manet, et caritas eius in\nnobis perfecta est. Item paulo post: Quisquis confessus\nfuerit quoniam Iesus est filius dei, deus in eo manet et ipse\n\n\n\n\n\n\nin deo. et nos . cognouimus et credimus caritati, quam habet\ndeus nobis. deus cantas est, et* qui manet in caritate, in\ndeo I manet et deus in eo. in hoc perfecta est caritas nobiscum,\nut fiduciam habeamus in die iudicii: quoniam sicut ille\nest, et nos sumus in hoc mundo. timor non ille in caritate,\nsed perfecta caritas foras mittit timorem: quoniam timor\n- poenam habet, qui autem timet, non est perfectus in caritate.\nnos ergo diligamus deum, quoniam prior deus dilexit nos. si\nquia dixerit quoniam diligo deum, et fratrem suum odit,\nmendax est. qui enim non diligit fratrem suum, quem uidet,\ndeum, quem non uidet, quomodo potest diligere? et hoc\nmandatum habemus ab eo, ut qui diligit deum, diligat et.\nfratrem suum. Omnis credit quoniam Iesus est Christa»\nex deo natus est, et omnis qui diligit eum qui genuit diligit\neum qui natus est ex eo. in hoc cognouimus quoniam diligimus\nnatos dei, cum deum diligamus et mandata eius faciamus.\nhaec est enim caritas dei, ut mandata eius custodiamus:\net mandata eius grauia non sunt quoniam omne quod natum\nest ex deo uincit mundum. Et post paululum: Haec est enim\nfiducia, quam habemus ad eum, quia quodcumque petierimus\nsecundum uoluntatem eius audit nos: et scimus quoniam\naudit nos. Et post III uersus: Qui scit fratrem suum\npeccare peccatum non ad mortem, petet, et dabit ei uitam,\n\n\n\n\n\n\npeccantibus non ad mortem. est peccatum ad mortem: non\npro illo dico, ut roget. omnis iniquitas peccatum est, et est\npeccatum non ad mortem. scimus quoniam omnis qui natus\nest ex deo non peccat, sed generatio dei conseruat eum, et\nmalignus non tangit eum. Et alio loco: Filioli, custodite\nuos a simulacris.\nXLVIII. DE EPISTVLA EIVSDEM SECVNDA. Non tamquam mandatum nouum scribens tibi, sed quod\nhabuimus ab initio, ut diligamus alterutrum. et haec est\ncaritas, ut ambulemus secundum mandata eius. hoc mandatum\nest, ut quemadmodum audistis ab initio, in eo ambuletis. Et\npost uersus paucos: Omnis qui praecedit et non manet\nin doctrina Christi deum non habet: qui permanet in doctrina.\nhic et filium et patrem habet. si quis uenit ad uos et hanc\ndoctrinam non adfert, nolite recipere eum in domum, nec haue\nei dixeritis. qui enim dicit illi haue, communicat operibus\neius «nalignis.\nXLVIIII. DE EPISTVLA EIVSDEM TERTIA. Carissime, fideliter facis quicquid operaris in fratres, et hoc\nin peregrinos, qui testimonium reddiderunt caritati tuae in\nconspectu ecclesiae: quos bene facies deducens digne deo.\npro nomine enim profecti sunt nihil accipientes a gentibus.\nnos ergo debemus suscipere huiusmodi, ut cooperatores simus\nueritatis. Et post paululum: Carissime, noli imitari malum,\nsed quod bonum est. qui bene facit, ei deo est: qui male\nfacit, non uidit deum.\nL. DE EPISTVLA IVDAE. Subintroierunt enim quidam homines, qui olim praescripti\nsunt in hoc iudicium, impii, dei nostri gratiam transferentes\nin luxuriam, et solum dominatorem et dominum nostrum\nlegum negantes. Et paulo post: Hi sunt in epulis suis\nmaculae, conuiuantes sine timore, semet ipsos pascentes. Et\nalio loco: Hi sunt murmuratores querellosi, secundum\n\n\n\n\n\n\ndesideria sua ambulantes, et os illorum loquitur blasphemiam.\nuos autem, carissimi, memores estote uerborum quae dicta\nsunt ab apostolis domini nostri Iesu Christi, qui dicebant\nuobis, quoniam nouissimo tempore uenient inlusores, secundum\nsua desideria ambulantes inpietatum. hi sunt qui se\nsegregant, animales., spiritum non habentes. uos autem,\ncarissimi, superaedificantes uosmet ipsos sanctissimae uestrae\nfidei, in spiritu sancto orantes, , ipsos uos in dilectione dei\nseruate. et hos quidem arguite iudicatos, illos uero saluate\nde igne rapientes, illis autem miseremini in timore, odientes\net eam quae carnis est maculatam tunicam.\nLI. DE LIBRO CVIVS NOMEN EST APOCALVPSIS IOHANNIS. Si homines, immo quia homines intelleguntur\nmoneri, cum angeli monentur, in omnibus eisdem\npraeceptis discimus falsos fratres per patientiam\n\n\n\n\n\n\nsustinendos propter nomen dei, et per paenitentiam\nad prima bona opera redeundum, et usque ad\nmortem persecutiones pro fide tolerandas, et in\ncaritate feruendum. circa finem autem libri, cum\nde sancta ciuitate loqueretur: Nec intrabit, inquit,\nin ea aliquid coinquinatum et faciens abominationem et mendacium.\nEt alibi: Beati qui lauant stolas suas, ut sit potestas\neorum in ligno uitae et portis intrent ciuitatem. foris canes\net uenefici et inpudici et homicidae et idolis seruientes et\nomnis qui amat et facit mendacium. ego Iesus misi angelum\nmeum testificari uobis.\n"};
