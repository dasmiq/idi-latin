var sequence = {"name":"Augustine. De Ordine","data":"Ordinem rerum, Zenobi, cum sequi ac tenere cuique proprium\ntum uero uniuersitatis, quo cohercetur hic mundus et regitur,\nuel uidere uel pandere difficillimum hominibus atque rarissimum\nest. hue accedit, quod, etiamsi quis haec possit, non illud quoque\nualet efficere, ut dignum auditorem tam diuinis obscurisque rebus\nuel uitae merito uel habitu quodam eruditionis inueniat. nec tamen\nquicquam est. quod magis auide expetant quaeque optima ingenia\nmagisque audire ac discere studeant, qui scopulos uitae huius et procellas\nuelut erecto, quantum licet, capite inspiciunt, quam quomodo\nfiat, ut ei deus humana curet et tanta in humanis rebus peruersitas\nusque quaque diffusa sit, ut non diuinae sed ne seruili quidem cui\nprocurationi, si ei tanta potestas daretur, tribuenda esse uideatur.\nquam ob rem illud quasi necessarium his, quibus talia c-urae sunt,\ncredendum dimittitur, aut diuinam prouidentiam non usque in haec\nultima et ima pertendi aut certe mala omnia dei uoluntate committi,\nutrumque impium, sed magis posterius. quamquam enim desertum\ndeo quicquam credere cum imperitissimum tum etiam periculosissimum\nanimo sit, tamen in ipsis hominibus nemo quemquam\n\n\n\n\nnon potuisse aliquid criminatus est. neglegentiae uero uituperatio\nmulto est quam malitiae crudelitatisque purgatior. itaque uelut conpellitur\nratio tenere non inmemor pietatis aut ista terrena non posse\na diuinis amministrari aut neglegi atque contemni potius quam\nita gubernari, ut omnis de deo sit mitis atque inculpanda\nconquestio.\nSed quis tam caecus est mente, ut quicquam in mouendis\ncorporibus rationis quod praeter humanam dispositionem ac uoluntatem\nest, diuinae potentiae moderationique dare dubitet ? nisi forte\naut casibus tam rata subtilique dimensione uel minutissimorum\nquorumque animalium membra figurantur aut, quod casu quis negat,\npossit nisi ratione factum fateri aut uero per uniuersam naturam,\nquod in singulis quibusque rebus nihil arte humana satagente ordinatum\nmiramur, alienare a secretissimo maiestatis arbitrio ullis nugis\nuanae opinionis audebimus. at enim hoc ipsum est plenius quaestionum,\nquod membra pulicis disposita mire atque distincte sunt, cum\ninterea humana uita innumerabilium perturbationum inconstantia\nuersetur et fluctuet. sed hoc pacto, si quis tam minutum cerneret,\nut in uermiculato pauimento nihil ultra unius tessellae modulum acies\neius ualeret ambire, uituperaret artificem uelut ordinationis et\ncompositionis ignarum eo, quod uarietatem lapillorum perturbatam\nputaret, a quo illa emblemata in unius pulchritudinis faciem\ncongruentia simul cerni conlustrarique non possent. nihil enim aliud\nminus eruditis hominibus accidit, qui uniuersam rerum coaptationem\natque conceptum inbecilla mente conplecti et considerare non\nualentes, si quid eos offenderit, quia suae cogitationi magnum est,\nmagnam rebus putant inhaerere foeditatem.\nCuius erroris maxima causa est, quod homo sibi ipse est\nincognitus. qui tamen ut se noscat, magna opus habet consuetudine\n\n\n\n\nrecedendi a sensibus et animum in se ipsum colligendi atque in se\nipso retinendi. quod hi tantum adsecuntur, qui plagas quasdam opinionum,\nquas uitae cotidianae cursus infligit, aut solitudine inurunt\naut liberalibus medicant disciplinis.\n\nIta enim sibi animus redditus, quae sit pulchritudo uniuersitatis,\nintellegit, quae profecto ab uno cognominata est idcircoque\nillam uidere non licet animae, quae in multa procedit sectaturque\nauiditate pauperiem, quam nescit sola segregatione multitudinis\nposse uitari. multitudinem autem non hominum dico sed omnium,\nquae sensus attingit. nec mirere, quod eo egestatem patitur magis,\nquo magis appetit plura conplecti. ut enim in circulo quantumuis\namplo unum est medium, quo cuncta conuergunt, quod xsvvoov\ngeometrae uocant, et quamuis totius ambitus partes innumerabiliter\nsecari queant, nihil tamen est praeter illud unum, quo cetera pariliter\ndimetiantur et quod omnibus quasi quodam aequalitatis iure\ndominetur, hinc uero in quamlibet partem si egredi uelis, eo amittuntur\nomnia, quo in plurima pergitur, sic animus a se ipse fusus\ninmensitate quadam diuerberatur et uera mendicitate conteritur,\ncum eum natura sua cogit ubique unum quaerere et multitudo inuenire\nnon sinit.\nSed et haec, quae dixi, qualia sint et quae causa extet erroris\nanimarum quoque modo et in unum congruant atque perfecta sint\ncuncta et tamen peccata fugienda sint, assequeris profecto, mi\nZenobi — sic enim mihi notum est ingenium tuum et pulchritudinis\nomnimodae amator animus sine libidinis inmoderatione atque\nsordibus, quod signum in te futurae sapientiae perniciosis cupiditatibus\ndiuino iure praescribit, ne tuam causam deseras falsis\n\n\n\n\n\n\nuoluptatibus inlectus, qua praeuaricatione nihil turpius et periculosius\ninueniri potest — assequeris ergo ista, mihi crede, cum eruditioni\noperam dederis, qua purgatur et excolitur animus nullo modo ante\nidoneus, cui diuina semina committantur. quod totum cuius modi\nsit et quem flagitet ordinem quidue studiosis et bonis ratio promittat\nqualemque uitam nos uiuamus, carissimi tui, et quem fructum\nde liberali otio carpamus, hi te libri satis, ut opinor, edocebunt\nnomine tuo nobis quam nostra elaboratione dulciores, praesertim si\nte in ipsum ordinem, de quo ad te scribo, meliora eligens inserere\natque coaptare uolueris.\nNam cum stomachi dolor scholam me deserere coegisset, qui\niam, ut scis, etiam sine ulla tali necessitate in philosophiam confugere\nmoliebar, statim me contuli ad uillam familiarissimi nostri\nUerecundi. quid dicam eo libente? nosti optime hominis cum in omnes\ntum uero in nos beniuolentiam singularem. ibi disserebamus\ninter nos, quaecumque uidebantur utilia adhibito sane stilo, quo\ncuncta exciperentur, quod uidebam conducere ualetudini meae. cum\nenim nonnulla loquendi cura detinerer, nulla inter disputandum inrepebat\nimmoderata contentio; simul etiam, ut, si quid nostrum\nlitteris mandare placuisset, nec aliter dicendi necessitas nec labor\nrecordationis esset. agebant autem ista mecum Alypius et Nauigius,\nfrater meus, et Licentius repente admirabiliter poeticae deditus; Trygetium\nitem nobis militia reddiderat, qui tamquam ueteranus adamauit\nhistoriam; etiam in libris nonnihil habebamus.\nSed nocte quadam, cum euigilassem de more mecumque\nipse tacitus agitarem, quae in mentem nescio unde ueniebant\n— nam id mihi amore inueniendi ueri iam in consuetudinem uerterat,\nut aut primam, si tales curae inerant, aut certe ultimam, dimidiam\ntamen fere noctis partem peruigil quodcumque cogitarem, nec me\n\n\n\n\npatiebar adulescentium lucubrationibus a mo ipso auocari, quia et\nilli per totum diem tantum agebant, ut nimium mihi uideretur, si\naliquid etiam noctium in studiorum laborem usurparent, et id a\nme ipsi quoque praeceptum habebant, ut aliquid et praeter codices\nsecum agerent et sese habitare consuefacerent animum — ergo,\nut dixi, uigilabam, cum ecce aquae sonus pone balneas, quae praeterfha-bilt,\neduxit me in aures et animaduersus est solito adtentius.\nmirum admodum mihi uidebatur, quod nunc clarius nunc pressius\neadem aqua strepebat silicibus inruens. coepi a me quaerere,\nquaenam causa esset. fateor, nihil occurrebat, cum Licentius lecto\nsuo inportunos percusso iuxta ligno sorices terruit seseque uigilantem\nhoc modo indicauit. cui ego: Animaduertis, inquam, Licenti\n— nam uideo tibi Musam tuam lumen ad lucubrandum accendisse\n— quomodo canalis iste inconstanter sonet ? — Iam, inquit, mihi\nhoc non est nouum. nam desiderio serenitatis cum expergefactus\naliquando aurem admouissem, ne imber ingrueret, hoc agebat aqua\nista, quod nunc. — Approbauit Trygetius. nam et ipse in eodem\nconclaui lecto suo cubans uigilabat nobis nescientibus — erant enim\ntenebrae — quod in Italia etiam pecuniosis prope necesse est.\nErgo ubi uidi scholam nostram, quantacumque aderat —\nnam et Alypius et Nauigius in urbem ierant — etiam illis horis non\nsopitam, et me cursus ille aquarum aliquid de se dicere admonebat:\nQuidnam nobis, inquam, uidetur esse causae, quod sic alternat hic\nsonus? non enim quemquam putamus his horis uel transitu uel re\naliqua lauanda totiens illum meatum interpellare. — Quid putas,\ninquit Licentius, nisi alicubi folia cuiuscemodi, quae autumno perpetua\ncopioseque decidunt, angustiis canalis intertrusa uinci aliquando\natque cedere, ubi autem unda, quae urgebat, pertransierit, rursum\ncolligi atque stipari aut aliquid aliud uario casu foliorum natantium\n\n\n\n\nfieri, quod ad illum fluxum nunc refrenandum nunc emittendum\nsimiliter ualeat? — Uisum est mihi probabile aliud non habenti confessusque\nsum laudans ingenium eius nihil me inuenisse, cum diu\nquaesissem, cur ita esset.\nTum interposito modico silentio: Merito, inquam, tu nihil\nmirabaris et apud Calliopam te intus tenebas. — Merito, inquit ille,\nsed modo plane dedisti mihi magnum mirari. — Quidnam hoc est?\ninquam. — Quod tu, inquit, ista miratus es. — Unde enim solet, inquam,\noboriri admiratio aut quae huius uitii mater est nisi res insolita\npraeter manifestum causarum ordinem ? - Et ille: \\'Praeter manifestum\\'\ninquit, accipio; nam praeter ordinem nihil mihi fieri uidetur.\n— Hic ego erectior spe alacriore, quam soleo esse, cum aliquid ab\nhis requiro, quod rem tantam et tam subito heri paene ad ista\nconuersus adulescentis animus concepisset nulla umquam de his rebus\ninter nos antea quaestione agitata: Bene, inquam, bene; sed\nprorsus bene multum sensisti, multum ausus es. hoc, mihi crede,\nlongo interuallo transcendit Heliconem, ad cuius uerticem tamquam\nad caelum peruenire conaris. sed peruellem adesses huic sententiae;\nnam eam labefactare temptabo. — Sine, inquit, modo me\nmihi, quaeso te; nam ualde in aliud intendi animum. — Hic ego\nnonnihil metuens, ne studio poeticae penitus prouolutus a philosophia\nlonge raperetur: Inritor, inquam , abs te uersus istos tuos omni\nmetrorum genere cantando et ululando insectari, qui inter te atque\nueritatem inmaniorem murum quam inter amantes tuos conantur\nerigere; nam in se illi uel inolita rimula respirabant. Pyramum enim\nille tum canere instituerat.\nQuod cum seueriore quam putabat uoce dixissem, subticuit\naliquantum. et ego iam reliqueram coeptam et ad me redieram,\nne frustra occupare praeoccupatum atque inepte uellem; tum ille:\nEgomet meo indicio quasi sorex,\ninquit, non dictum est commodius apud Terentium quam nunc dici\na me de me potest; sed sane illud ultimum fortasse in contrarium\nuertetur; quod enim ait ille:\nhodie perii,\nego forte hodie inueniar. nam si non contemnitis, quod superstitiosi\nsolent, etiam de muribus augurari, si ego illum murem uel\nsoricem, qui me tibi uigilantem detulit, strepitu meo commonui, si\nquid sapit, redire in cubile suum secumque conquiescere, cur non ego\nipse isto strepitu uocis tuae commonear philosophari potius quam\ncantare? nam illa est, ut tibi cotidie probanti iam coepi credere, uera\net inconcussa nostra habitatio. quare, si tibi molestum non est atque\nid fieri debere arbitraris, roga quod uis; defendam, quantum possum,\nordinem rerum nihilque praeter ordinem fieri posse asseram. tantum\nenim eum animo imbibi atque hausi, ut, etiamsi me quisquam\nin hac disputatione superarit, etiam hoc nulli temeritati sed rerum\nordini tribuam. neque enim res ipsa, sed Licentius superabitur.\nEgo rursum gaudens eis me restitui. tum Trygetio:\nQuid, inquam, tibi uidetur? — Faueo quidem, inquit, ordini plurimum,\nsed incertus sum tamen et rem tantam diligentissime discuti\ncupio. - Fauorem, inquam, tuum illa ergo pars habeat; nam\nquod incertus es, etiam cum Licentio ac me ipso tibi puto esse commune.\n— Prorsus, ait Licentius, ego huius sententiae certus sum.\nquid enim dubitem parietem, cuius mentionem fecisti, antequam\nplane se erexit, diruere? non enim uere poetica tantum me auertere\n\n\n\n\n\n\na pliilosophi;i potest, quantum inueniendi ueri diffidentia. — Tum\nTrygetius gaudentibus uerbis: Habemus, inquit, iam. quod plus est,\nLicentium non Academicum. eos enim ille studiosissime defendere\nsolebat. — Haec modo, inquit, omitte quaeso, 110 mo hoc uafrum\nquiddam et captatorium a nescio qua diuina ro, quae mihi so ostentare\ncoepit et cui mo inhiantem suspendo, detorqueat atque disrumpat.\n— Hic ego multo uberius cernens abundare laetitias meas, quam\nuel optare aliquando ausus sum, uersum Istum gestiens effudi:\nsic pater ille deus faciat !\nperducet enim ipse, si sequimur, quo nos ire iubet atque ubi ponere\nsedem, qui dat modo ang-urium nostrisque inlabitur animis. nec\nenim altus Apollo est, qui in speluncis in montibus in nemoribus\nnidore turis pecudumque calamitate concitatus inplet insanos, sed\nalius profecto est, alius ille altus ueridicus atque ipsa — quid enim\nuerbis ambiam? — ueritas, cuius uates sunt, quicumque possunt\nesse sapirntl\\'s. ergo adgrediemur, Licenti; freti pietate cultores\nuestigiis nostris ignem perniciosum fumosarum cupiditatum opprimamus.\nIam, inquit, interroga, oro to, si possim hoc tantum nescio\nquid explicare et uerbis et meis. â€” Hoc ipsum, inquam, mihi\nresponde, primo unde tibi uideatur aqua ista non temere sic sed ordine\ninfluere. nam quod ligneolis canalibus superlabitur et ducitur\nusque in usus nostros, potest ad ordinem pertinere. factum est enim\nab hominibus ratione utentibus, ut uno eius itinere simul et biberent\net lauarent, et pro locorum oportunitatibus consequens erat, ut ita\n\n\n\n\n\n\nfieret, quod uero illa, ut dicis, folia sic inciderunt, ut hoc, quod ammirati\nsumus, eueniret, quo tandem rerum ordine ac non casu potius\nfactum putabimus? - Quasi uero, inquit ille, aliter, atque ceciderunt,\ndebuisse aut potuisse cadere cuiquam uideri potest serenissime intuenti\nnihil posse fieri sine causa. quid? iam uis persequar situs\narborum atque ramorum Ipsumque pondus, quantum natura foliis\nimposuit? quid? aeris uel mobilitatem, qua uolitant, uel mollitiam,\nqua descendunt, uariosque lapsus pro affectione caeli pro onere pro\nfiguris suis ceterisque innumerabilibus atque obscurioribus causis\nquid me attinet quaerere? latent ista sensus nostros, penitus latent;\nillud tamen, quod adgressae quaestioni satis est, nescio quo modo\nanimum non latet, nihil fieri sine causa. potest enim odiosus percontator\npergere quaerere: quae causa erat, ut ibi arbores ponerentur?\nrespondebo secutos esse homines uber terrae. quid, si fructuosae\narbores non sunt ac temere natae sunt? et hic respondebo nos\nparum uidere; nam temerariam quae illas genuit nequaquam esse\nnaturam. quid plura? aut aliquid sine causa fieri docear aut nihil\nfieri nisi certo causarum ordine credite.\nCui ego: Licet, inquam, me odiosum percontatorem\nuoces — uix enim possum non esse, qui expugnaui, ne cum Pyramo\net Thisbe conloquereris — pergam tamen quaerere abs te. natura\nista, quam uis uideri ordinatam, cui bono - ut de ceteris rebus innumerabilibus\ntaceam- istas ipsas arbores, quae fructus non afferunt,\nprocreauit? — At illo cogitante, quid diceret, ait Trygetius: Numquidnam\nusus arbustorum in solis fructibus praebetur hominibus?\nquanta sunt alia, quae umbra, lignis, quamuis postremo, quae ipsis\nfrondibus seu foliis fiant? — Noli obsecro, inquit ille, interrogationibus\neius haec reddere. innumerabilia sunt enim, quae proferri\n\n\n\n\n\n\n\n\npossunt, ex quibus nulla est hominibus utilitas aut certe ita latet\nuel inbecilla est, ut ab hominibus, praesertim nobis, erui defendiue\nnon possit. ipse potius nos doceat, quomodo aliquid fiat, quod non\ncausa praecesserit. — Post, inquam, ista uidebimus. non enim iam\nme necesse est esse doctorem, cum tu, qui iam tantae rei te certum\nesse professus es, adhuc me nihil docueris nimium discere cupientem\net propter hoc solum dies noctesque uigilantem.\nQuo me mittis? inquit; an quia te leuius sequor quam\nilla folia uentos, quibus in profluentem iaciuntur, ut eis cadere parum\nsit, nisi etiam trahantur? nam quid aliud erit, cum Licentius et\nAugustinum et ea quae sunt in media philosophia docet? — Noli\nobsecro, inquam, aut te tantum abicere aut me extollere. nam et\nego in philosophia puer sum et non nimis curo, cum interrogo, per\nquem mihi ille respondeat, qui me cotidie querulum accipit, cuius\nquidem credo quandoque uatem futurum; neque hoc \\'quandoque\\' 15\nforsitan longum est. sed tamen alii quoque multum sepositi ab\nhuius modi studiis docere aliquid possunt, cum disserentium societati\nquasi uinculis interrogationum coartantur. idem autem aliquid non\nest nihil. an non uides — tuo enim simili utar libentius — illa ipsa\nfolia, quae feruntur uentis, quae undis innatant, resistere aliquantum\npraecipitanti se flumini et de rerum ordine homines commonere,\nsi tamen hoc, quod abs te defenditur, uerum est ?\nHic ille lecto etiam exiliens prae laetitia: Quis neget, deus\nmagne, inquit, te cuncta ordine administrare ? quam se omnia\ntenent! quam ratis successionibus in nodos suos urgentur! quanta\net quam multa facta sunt, ut haec loqueremur! quanta fiunt, ut te\ninueniamus! unde enim hoc ipsum nisi ex rerum ordine manat et ducitur,\nquod euigilauimus, quod illum sonum aduertisti, quod quaesisti\ntecum causam, quod tu causam tantillae rei non inuenisti ? sorex\netiam prodit, ut ego uigilans prodar. postremo tuus etiam ipse sermo\n\n\n\n\nte fortasse id non agente — non enim cuiquam in potestate est,\nquid ueniat in mentem — sic nescio quo modo circumagitur, ut me\nipse doceat, quid tibi debeam respondere. namque oro te, si haec,\nquae a nobis dicta sunt, litteris, ut instituisti, mandata peruagentur\npaulo latius ad hominum famam, nonne ita res magna uidetur, ut\nde illa consultus aliqui uates magnus aut Chaldeus respondere\ndebuerit, multo antequam euenit ? quodsi respondisset, ita diuinus\ndiceretur, ita efferretur laudibus omnium, ut tamen ex eo nemo\nquaereret, cur folium ex arbore ceciderit aut utrum mus oberrans\niacenti homini molestus fuerit. numquidnam enim talia futura quisquam\nillorum aut per se dixit aliquando aut a consultore coactus\nest dicere ? atqui si futurum quendam librum non ignobilem diceret\net id necessario euenturum uideret — non enim posset aliter diuinare\n— profecto quidquid uolutatio foliorum in agro, quidquid uilissima\nbestiola in domo facit, tam sunt in rerum ordine necessaria quam illae\nlitterae. his enim uerbis fiunt, quae sine illis praecedentibus uilissimis\nrebus nec in mentem uenire possent nec ore procedere posterisque\nmandari. quare iam, rogo, nemo ex me quaerat, cur quidque\nfiat. satis est nihil fieri, nihil gigni, quod non aliqua causa genuerit\nac mouerit.\nApparet te, inquam, nescire, adulescens, quam multa\net a qualibus uiris contra diuinationem dicta sint. sed responde\nnunc, non utrum fiat aliquid sine causa — nam id iam uideo te\nnolle respondere — sed ordo iste susceptus tuus bonumne quicquam\nan malum tibi esse uideatur. — Et ille submorans: Non, inquit,\nsic rogasti, ut unum de duobus queam respondere. uideo hic enim\nquandam medietatem. nam ordo mihi nec bonum nec malum\nuidetur. — Quid saltem censes, inquam, ordini esse contrarium ? —\n\n\n\n\n\n\nNihil, ait ille; nam quomodo esse quicquam contrarium potest ei rei,\nquae totum occupauit, totum obtinuit? quod enim erit ordini contrarium,\nnecesse erit esse praeter ordinem; nihil autem esse praeter\nordinem uideo: nihil igitur ordini oportet putare esse contrarium.\n— Ergone, ait Trygetius, contrarius ordini error non est? — Nullo\nmodo, inquit; nam neminem uideo errare sine causa; causarum\nautem series ordine includitur et error ipse non solum gignitur causa\nsed etiam gignit aliquid, cui e causa fit. quam ob rem quo extra\nordinem non est, eo non potest ordini esse contrarius.\nEt cum tacuisset Trygetius egoque me ipsum non caperem\ngaudio, quod uidebam adulescentem, carissimi amici filium, etiam\nmeum fieri, nec solum, uerum in amicum quoque iam mihi surgere\natque grandescere et, cuius studium uel in mediocres litteras desperaueram,\nquasi respecta possessione sua toto impetu in mediam\nuenire philosophiam â€” quod dum tacitus miror et exaestuo in gratulatione,\nsubito ille quasi mente quadam correptus exclamat:s o si\npossem dicere quod uolo! rogo, ubiubi estis, uerba, succurrite. et\nbona et mala in ordine sunt. credite, si uultis; nam quomodo id explicem\nnescio.\nEgo mirabar et tacebam. Trygetius autem ubi uidit\nhominem paululum quasi digesta ebrietate affabilem factum redditumque\nconloquio: Absurdum, inquit, mihi uidetur, Licenti, et\nplane alienum a ueritate quod dicis; sed quaeso patiare me paululum\nnec proturbes clamitando. —Dic quod uis, ait ille; non enim metuo,\nne me auferas ab eo, quod uideo ac paene teneo. — Utinam, inquit,\nab eo quem defendis ordine deuius non sis! non tanta in deum feraris,\nut mitius loquar, incuria. quid enim potuit dici magis impium quam\netiam mala ordine contineri ? certe enim deus amat ordinem. —Uero\namat, ait ille; ab ipso manat, cum ipso est, et si quid potest de re\n\n\n\n\ntantum alta conuenientius dici, cogita quaeso ipse tecum. nec enim\nsum idoneus, qui te ista nunc doceam. — Quid cogitem ? inquit Trygetius;\naccipio prorsus quod dicis satisque mihi est in eo, quod intellego.\ncerte enim et mala dixisti ordine contineri et ipsum ordinem\nmanare a summo deo atque ab eo diligi. ex quo sequitur, ut et mala\nsint a summo deo et mala deus diligat.\nIn qua conclusione timui Licentio. at ille ingemescens\ndifficultate uerborum nec omnino quaerens, quid responderet, sed\nquem ad modum quod respondendum erat promeret: Non diligit\ndeus mala, inquit, nec ob aliud, nisi quia ordinis non est, ut et deus\nmala diligat; et ordinem ideo multum diligit, quia per eum non diligit\nmala. at uero ipsa mala qui possunt non esse in ordine, cum deus\nilla non diligat ? nam iste ipse est malorum ordo, ut non diligantur\na deo. an paruus rerum ordo tibi uidetur, ut et bona deus diligat\net non diligat mala? ita nec praeter ordinem sunt mala, quae non\ndiligit deus, et ipsum tamen ordinem diligit; hoc ipsum enim diligit,\ndiligere bona et non diligere mala, quod est magni ordinis et diuinae\ndispositionis. qui ordo atque dispositio quia uniuersitatis congruentiam\nipsa distinctione custodit, fit, ut mala etiam esse necesse sit.\nita quasi ex antithetis quodam modo, quod nobis etiam in oratione\niucundum est, ex contrariis, omnium simul rerum pulchritudo\nfiguratur.\nPost hoc intersiluit modice et repente sese erigens, qua\nTrygetius lectum habebat: Nam quaero ex te, quaeso, inquit,\niustusne sit deus. — Tacebat ille nimis, ut postea retulit, ammirans\net horrens subito condiscipuli et familiaris sui afflatum noua\ninspiratione sermonem. quo tacente ille ita secutus est: Si enim\ndeum iustum non esse responderis, tu uideris quid agas, qui me dudum\nimpietatis arguebas. si autem, ut nobis traditur nosque ipsius\nordinis necessitate sentimus, iustus est deus, sua cuique distribuendo\nutique iustus est. quae autem distributio dici potest, ubi distinctio\nnulla est? aut quae distinctio, si bona sunt omnia? quidue\n\n\n\n\npraeter ordinem reperiri potest, si dei iustitia bonorum malorumque\nmeritis sua cuique redduntur? iustum autem deum omnes fatemur:\ntotum igitur ordine includitur. — Quibus dictis relisit se strato et\niam lenior uoce, cum ei uerbum nemo faceret: Nihilne mihi, inquit,\nuel tu, qui conpulisti ad ista, respondes?\nCui ego:\nNoua nunc religio istaec in te incessit, cedo,\ninquam. sed quod uidebitur, per diem respondebo, qui mihi iam uidetur\nredire, nisi lunae est ille qui fenestris fulgor induitur. simul\net tacendum est, ne tanta bona tua, Licenti, absorbeat obliuio.\nquando enim nostrae litterae non sibi haec mandari flagitent?\ndicam plane tibi quod sentio. disputabo aduersus te, quantum possum;\nnon enim mihi, si me uiceris, maior triumphus dari potest. si\nautem uel calliditati uel acuto cuidam errori hominum, quorum partes\nsuscipere temptabo, cesserit inbecillitas tua, quae minus pasta\neruditione disciplinarum tantum deum fortasse sustinere non\npoterit, res te ipsa commonebit, quantae tibi uires, ut in eum firmior\nredeas, parandae sint, simul quia et istam disputationem nostram\nelimatius uolo prouenire; non enim grossis auribus eam debeo. nam\nZenobius noster multa mecum saepe de rerum ordine contulit, cui\nalta percontanti numquam satisfacere potui seu propter obscuritatem\nrerum seu propter temporum angustias. crebrarum autem\nille procrastinationum usque adeo fuit inpatiens, ut me, quo diligentius\net copiosius respondere cogerer, etiam carmine prouocaret,\net bono carmine, unde illum magis ames. sed neque tunc tibi legi\npotuit ab istarum rerum studio remotissimo neque nunc potest.\nnam profectio eius tam repentina et perturbata fuit tumultu illo,\nut nihil istorum uenire nobis in mentem potuerit; nam id relinquere\nmihi responsuro statuerat et multa concurrunt, cur ei sermo iste\n\n\n\n\n\n\nmittatur. primum est, quia debetur, deinde, quia, cuius modi nunc\nuitam ducamus, etiam sic indicari eius in nos beniuolentiae decet,\npostremo, quod in gaudio de spe tua nemini cedit. nam et cum praesens\nesset, pro familiaritate patris tui uel potius omnium nostrum\nmultum sollicitus erat, ne ingenii tui quaedam scintillae, quas diligenter\nanimaduertebat, non tam conflarentur cura mea quam tua\nextinguerentur incuria; et cum te poeticae quoque studiosum esse\ncognouerit, sic gratulabitur, ut eum mihi gestientem uidere iam\nuidear.\nNihil mihi quidem gratius facies, inquit; sed siue\nmobilitatem meam et puerilem leuitatem ridebitis siue aliquo uere\ndiuino nutu et ordine fit in nobis, non uobis dubitem dicere: pigrior\nsum ad illa metra subito effectus; alia, longe alia nescio quid\nmihi nunc luce resplenduit. pulchrior est philosophia, fateor,\nquam Thisbe, quam Pyramus, quam illa Uenus et Cupido talesque\nomnimodi amores. â€” Et cum suspirio gratias Christo agebat. accepi\nego haec, quid dicam libenter aut quid non dicam ? accipiat quisque,\nut uolet, nihil curo, nisi quod forte inmodice gaudebam.\nInterea post paululum dies sese aperuit. surrexerunt illi\net ego inlacrimans multa oraui, cum audio Licentium succinentem\nillud propheticum laete atque garrule: deus uirtutu m, conuerte\nnos et ostende faciem tuam, et salui\nerimus. quod pridie post caenam cum ad requisita naturae foras\nexisset, paulo clarius cecinit., quam ut mater nostra ferre posset, quod\nillo loco talia continuo repetita canerentur. nihil enim aliud dicebat,\nquoniam ipsum cantilenae modum nuper hauserat et amabat, ut\nfit, melos inusitatum. obiurgauit eum religiosissima, ut scis, femina\nob hoc ipsum, quod inconueniens locus cantico esset. tunc ille dixerat\niocans: Quasi uero, si quis hic me inimicus includeret, non erat\ndeus exauditurus uocem meam.\nErgo mane cum regressus esset solus — nam uterque ob\neandem causam processerat — accessit ad lectulum meum: Uerum\nmihi dic, inquit, ita fiat nobis quod uis, quid de me existimes. —\nAtque ego adulescentis dexteram adprehendens: Quid, inquam, existimem,\nsentis credis intellegis. neque enim arbitror te frustra heri\ntam diu cecinisse, ut uirtutum deus conuerso tibi se ostendat. — At\nille cum admiratione recordatus: Magnum, inquit, dicis et uerum.\nnon enim me ipsum parum mouet, quod modo tam aegre auocabar\na nugis illis carminis mei, et iam redire ad eas piget et pudet; ita totus\nin quaedam magna et mira subuehor. nonne hoc est uere in deum\nconuerti ? simul et illud gaudeo, quod frustra mihi scrupulus superstitionis\niniectus est, quod tali loco talia cantitabam. — Mihi, inquam,\nneque hoc displicet et ad illum ordinem puto pertinere, ut etiam\nhinc aliquid diceremus. nam illi cantico et locum ipsum, quo illa\noffensa est, et noctem congruere uideo. a quibus enim rebus putas\nnos orare ut conuertamur ad deum eiusque faciem uideamus, nisi\na quodam ceno corporis atque sordibus et item tenebris, quibus\nnos error inuoluit? aut quid est aliud conuerti nisi ab inmoderatione\nuitiorum uirtute ac temperantia in sese adtolli ? quidue aliud est\ndei facies quam ipsa, cui suspiramus et cui nos amatae mundos\npulchrosque reddimus, ueritas? — Melius dici non potest, inquit\nexclamans; deinde suppressius quasi ad aurem: Uide quaeso,\nquanta occurrerunt, ut credam erga nos aliquid iam prosperiore\nordine fieri.\nSi ordinem, inquam, curas, redeundum tibi est ad illos\nuersus. nam eruditio disciplinarum liberalium modesta sane atque\nsuccincta et alacriores et perseuerantiores et comtiores exhibet\namatores amplectendae ueritati, ut ardentius appetant et\n\n\n\n\n\n\nconstantius insequantur et inhaereant postremo dulcius, quae uocatur,\nLicenti, beata uita. qua nominata omnes sese erigunt et quasi adtendunt\nin manus, utrum habeas, quod dare possis egentibus uariisque\nmorbis impeditis. quibus sapientia cum praecipere coeperit, ut\nmedicum perferant seque cum aliqua patientia curari sinant, in\npannos suos recidunt, quorum concalefactione tabificati scabiem\nuoluptatum aerumnosarum scalpunt libentius, quam ut monita medici\npaululum dura et morbis onerosa perpetiendo atque subeundo\nualetudini sanorum lucique reddantur. itaque illo summi dei nomine\nac sensu tamquam stipe contenti uiuunt miseri, uiuunt tamen.\nalios autem uiros uel, ut uerius loquamur, alias animas, dum hoc\ncorpus agunt, iam thalamo suo dignas coniux ille optimus ac pulcherrimus\nquaerit, quibus non uiuere sed beate uiuere satis est. uade\nergo interim ad illas Musas. uerum tamen scis, quid te facere\nuelim? — Iube, ait, quod placet. — Ubi se, inquam, Pyramus et\nilla eius super inuicem, ut cantaturus es, interemerint, in dolore\nipso, quo tuum carmen uehementius inflammari decet, habes commodissimam\noportunitatem. arripe illius foedae libidinis et incendiorum\nuenenatorum execrationem, quibus miseranda illa contingunt,\ndeinde totus adtollere in laudem puri et sinceri amoris, quo\nanimae doctae disciplinis et uirtute formonsae copulantur intellectui\nper philosophiam et non solum mortem fugiunt uerum etiam uita\nbeatissima perfruuntur. - Hic ille tacitus ac diu consideratione nutans\nmotato capite abscessit.\nDeinde ego quoque surrexi redditisque deo cotidianis\nuotis; ire cooperamus in balneas — ille enim locus nobis, cum caelo\ntristi in agro esse minime poteramus, aptus ad disputandum et\nfamiliaris fuit — cum ecce ante fores aduertimus gallos gallinatios\n\n\n\n\n\n\nineuntes pugnam nimis acrem. libuit attendere. quid enim non\nambiunt, qua non peragrant oculi amantum, ne quid undeunde innuat\npulchritudo rationis cuncta scientia et nescientia modificantis\net gubernantis, quae inhiantes sibi sectatores suos trahit quacumque\natque ubique se quaeri iubet? nam unde aut ubi non potest signum\ndare ? ut in eisdem ipsis gallis erat uidere intenta proiectius\ncapita, inflatas comas, uehementes ictus, cautissimas euitationes\net in omni motu animalium rationis expertium nihil non decorum\nquippe alia ratione desuper omnia moderante; postremo legem ipsam\nuictoris, superbum cantum et membra in unum quasi orbem collecta\nuelut in fastum dominationis; signum autem uicti, elatas a\nceruice pinnulas et in uoce atque motu deforme totum et eo ipso\nnaturae legibus nescio quo modo concinnum et pulchrum.\nMulta quaerebamus, cur sic omnes, cur propter dominationem\nin subiectas sibi feminas, cur deinde nos ipsa pugnae facies\naliquantum et praeter altiorem istam considerationem duceret\nin uoluptatem spectaculi, quid in nobis esset, quod a sensibus remota\nmulta quaereret, quid rursum, quod ipsorum sensuum inuitatione\ncaperetur. dicebamus nobis ipsis: ubi non lex? ubi non meliori\ndebitum imperium? ubi non umbra constantiae? ubi non imitatio\nuerissimae illius pulchritudinis? ubi non modus? atque inde ammoniti,\nut spectandi modus esset, perreximus, quo propositum erat,\natque ibi, ut potuimus, sane diligenter — nam et recentes res erant\net quando poterant tam insignita trium studiosorum memoriam effugere?\n— omnia nostrae lucubrationis opuscula in hanc libelli\npartem contulimus nihilque a me aliud factum est illo die, ut ualetudini\nparcerem, nisi quod ante caenam cum ipsis dimidium uolumen\nUergili audire cotidie solitus eram, nihil nobis ubique aliud quam\n\n\n\n\nrerum modum considerantibus, quem non probare nemo potest,\nsentire autem, cum quisque aliquid studiose agit, difficillimum atque\nrarissimum.\nDeinde postridie bene mane alacres ad solitum locum\nconuenimus in eoque consedimus. et ego attentis in me ambobus:\nHic esto, inquam, Licenti, quantum potes, et tu quidem, Trygeti;\nnec enim parua res agitur: de ordine quaerimus. quid ego nunc quasi\nin schola illa, unde me quoquo modo euasisse gaudeo, constitutus\ncopiose atque ordinate nobis ordinem laudem ? accipite, si uultis —\nimmo facite ut uelitis — quo neque quicquam de huius laude breuius\nneque, ut mihi uidetur, uerius dici potest. ordo est, quem si tenuerimus\nin uita, perducet ad deum, et quem nisi tenuerimus in uita, non\nperueniemus ad deum. peruenturos autem nos iam, nisi me animus\nde nobis fallit, praesumimus et speramus. diligentissime igitur\ninter nos ista quaestio uersari debet atque dissolui. uellem adessent\nceteri, qui nobiscum his negotiis solent interesse; uellem, si fieri potest,\nnon istos tantum, sed omnes saltem familiares nostros, quorum\nsemper admiror ingenium, nunc mecum habere quam uos estis intentos,\naut certe ipsum tantum Zenobium, quem de hac re tanta\nmolientem numquam pro eius magnitudine otiosus accepi. sed\nquia id non euenit, legent litteras nostras, quoniam instituimus iam\nde istis rebus uerba non perdere resque ipsas a memoria fugaces scriptorum\nquasi uinculo, quo reducantur, innectere. et sic fortasse ordo\nipse poscebat, qui eorum procurauit absentiam. nam et uos profecto\nin rem tantam, quia solis perferenda inponitur nobis, erectiore\nanimo insurgitis et cum illi legerint, qui nobis maxima cura sunt, si\nquid eos mouerit ad contradicendum, alias nobis disputationes disputatio\nista procreabit seque ipsa successio sermonum in ordinem\ninseret disciplinae. sed nunc, ut promiseram, Licentio, quantum\nres patitur, aduersabor, qui totam causam iam paene confecit, si\npossit eam defensionis muro stabiliter firmeque uallare.\nHic, ubi eos silentio uultu oculis suspensione atque\nimmobilitate membrorum et rei magnitudine satis commotos et\naudiendi desiderio inflammatos esse conspexi: Ergo, inquam, Licenti,\nsi tibi uidetur, collige in te quidquid uirium potes, elima quidquid\nhabes acuminis et ordo iste quid sit definitione conplectere. — Tum\nille ubi se ad definiendum cogi audiuit, quasi aqua frigida adspersus\nexhorruit et turbatiore uultu me intuens atque, ut fit, ipsa trepidatione\nsubridens: Quid hoc est rei? quid quasi tibi uideor, inquit,\nannuere? nescio, quo aduenticio spiritu me credis inflatum. —\nStatimque sese animans. Aut fo.tasse, ait, aliquid mecum est? —\nPaululumque siluit, ut in definitionem, quidquid illi de ordine notionis\nerat, conduceretur, deinde erectior: Ordo est, inquit, per quem\naguntur omnia, quae deus constituit.\nQuid? ipse deus, inquam, non tibi uidetur agi ordine? —\nProrsus, inquit, uidetur. - Ergo agitur deus? ait Trygetius. — Et\nille: Quid enim? inquit; Christum deum negas, qui et ordine ad nos\nuenit et a patre deo missum esse se dicit? si igitur deus Christum\n\\' ordine ad nos misit et deum Christum esse non negamus, non solum\nagit omnia sed agitur etiam deus ordine. — Hic Trygetius addubitans:\nNescio, inquit, quomodo istuc accipiam. deum enim quando\nnominamus, non quasi mentibus ipse Christus occurrit, sed pater.\nille autem tunc occurrit, quando dei filium nominamus. — Bellam\nrem facis, inquit Licentius. negabimus ergo dei filium deum\nesse? — Hic ille, cum ei respondere periculosum uideretur, tamen\nse coegit atque ait: Et hic quidem deus est, sed tamen proprie\npatrem deum dicimus. — Cui ego: Cohibe te potius, inquam;\nnon enim filius improprie deus dicitur. — At ille religione\ncommotus cum etiam uerba sua scripta esse nollet, urguebat\n\n\n\n\n\n\nLicentius, ut manerent, puerorum scilicet more uel potius\nhominum — pro nefas! — paene omnium, quasi uero gloriandi causa\ninter nos illud ageretur. cuius motum animi cum obiurgarem\ngrauioribus uerbis, erubuit. qua eius perturbatione animaduerti\nridentem laetantemque Trygetium et ambobus: Itane agitis?\ninquam; nonne uos mouet, quibus uitiorum molibus atque\nimperitiae tenebris premamur et cooperiamur? haecinest illa\npaulo ante uestra, de qua ineptus laetabar, attentio et in deum\nueritatemque surrectio? o si uideretis uel tam lippientibus oculis\nquam ego, in quibus periculosis iaceamus, cuius morbi dementiam\nrisus iste indicet! o si uideretis! quam cito, quam statim quantoque\nproductius eum uerteretis in fletus! miseri, nescitis ubi simus? demersos\nquidem esse animos omnium stultorum indoctorumque commune\nest, sed non uno atque eodem modo demersis opem sapientia\net manum porrigit. alii sunt, credite, alii sunt, qui sursum uocantur,\nalii, qui in profunda laxantur. nolite, obsecro uos, geminare mihi\nmiserias. satis mihi sint uulnera mea, quae ut sanentur, paene cotidianis\nfletibus deum rogans indigniorem tamen esse me, qui tam\ncito saner, quam uolo, saepe memet ipse conuinco. nolite, obsecro,\nsi quid mihi amoris, si quid necessitudinis debetis, si intellegitis,\nquantum uos diligam, quanti faciam, quantum me cura exagitet\nmorum uestrorum, si dignus sum, quem non neglegatis, si denique\ndeo teste non mentior, nihil me plus mihi optare quam uobis, rependite\nmihi beneficium, et si me magistrum libenter uocatis, reddite\nmihi mercedem: boni estote!\nHic ubi, ne plura dicerem, lacrimae mihi modum imposuerunt,\nLicentius molestissime ferens, quod omnia scribebantur:\nQuid enim, ait, fecimus, oro te ? - Adhuc, inquam, nec fateris saltem\npeccatum tuum ? tu nescis in illa schola grauiter me stomachari\nsolitum, quod usque adeo pueri non utilitate ac decore disciplinarum\nsed inanissimae laudis amore ducerentur, ut quosdam etiam\n\n\n\n\naliena uerba recitare non puderet exciperentque plausus — o ingemescendum\nmalum! — ab eisdem ipsis, quorum erant illa, quae\nrecitabant. ita uos, quamuis nihil umquam, ut opinor, tale feceritis,\ntamen et in philosophiam et in eam uitam, quam me tandem occupasse\nlaetor, aemulationis tabificae atque inanis iactantiae ultimam\nsed nocentiorem ceteris omnibus pestem introducere ac proseminare\nconamini et fortasse, quia uos ab ista uanitate morboque deterreo,\npigriores eritis ad studia doctrinae et ab ardore uentosae famae repercussi\nin torporem inertiae congelabitis. me miserum, si necesse\nerit tales etiam nunc perpeti, a quibus uitia decedere sine aliorum\nuitiorum successione non possint! — Probabis, ait Licentius, quam\npurgatiores futuri simus. modo illud obsecramus per omnia, quae\ndiligis, ut ignotum nobis uelis atque illa omnia deleri iubeas, simul\nut parcas etiam tabulis, quas iam non habemus. non enim aliquid\nin libros translatum est eorum, quae a nobis multa disserta sunt.\n— Prorsus, inquit Trygetius, maneat nostra poena, ut ea ipsa quae\nnos inlicit fama flagello proprio a suo amore deterreat. ut enim\nsolis amicis et familiaribus nostris litterae istae innotescant, non\nparum desudabimus. — Assensus est ille.\nAtque interea mater ingressa est quaesiuitque a nobis,\nquid promouissemus; nam et ei quaestio nota erat. cuius et ingressum\net rogationem cum scribi nostro more iussissem: Quid agitis?\ninquit; numquidnam in illis quos legitis libris etiam feminas umquam\naudiui in hoc genus disputationes inductas? — Cui ego: Non ualde\ncuro, inquam, superborum imperitorumque iudicia, qui similiter in legendos\nlibros atque in salutandos homines inruunt. non enim cogitant,\nquales ipsi, sed qualibus induti uestibus sint et quanta pompa rerum\nfortunaeque praefulgeant. isti enim in litteris non multum attendunt,\naut unde sit quaestio aut quo peruenire disserentes moliantur\nquidue ab eis explicatum atque confectum sit. in quibus tamen quia\n\n\n\n\nnonnulli reperiuntur, quorum animi contemnendi non sunt —\naspersi sunt enim quibusdam condimentis humanitatis et facile per\naureas depictasque ianuas ad sacrosancta philosophiae penetralia\nperducuntur — satis eis fecerunt et maiores nostri, quorum libros\ntibi nobis legentibus notos esse uideo, et his temporibus — ut omittam\nceteros — uir et ingenio et eloquentia et ipsis insignibus muneribusque\nfortunae et, quod ante omnia est, mente praestantissimus Theodorus,\nquem bene ipsa nosti, id agit, ut et nunc et apud posteros\nnullum genus hominum de litteris nostrorum temporum iure conqueratur.\nmei autem libri si quorum forte manus tetigerint lectoque\nmeo nomine non dixerint: \\'iste quis est?\\' codicemque proiecerint, sed\nuel curiosi uel nimium studiosi contemta uilitate liminis intrare\nperrexerint, me tecum philosophantem non moleste ferent nec\nquemquam istorum, quorum meis litteris sermo miscetur, fortasse\ncontemnent. sunt enim non solum liberi, quod cuiuis disciplinae\nliberali, nedum philosophiae satis est, sed summo apud suos loco nati.\ndoctissimorum autem hominum litterae etiam sutores philosophatos\net multo uiliora fortunarum genera continent, qui tamen tanta\ningenii uirtutisque luce fulserunt, ut bona sua cum qualibet huiusce\nmodi nobilitate nullo modo uellent, etiamsi possent, ulla conditione\nmutare. nec deerit, mihi crede, tale hominum genus, cui plus\nplaceat hoc ipsum, quia mecum philosopharis, quam si quid hic aliud\naut iucunditatis aut grauitatis inuenerit. nam et feminae sunt apud\nueteres philosophatae et philosophia tua mihi plurimum placet.\nNam ne quid, mater, ignores, hoc Graecum uerbum, quo\nphilosophia nominatur, Latine amor sapientiae dicitur. unde etiam\ndiuinae scripturae, quas uehementer amplecteris, non omnino philosophos,\nsed philosophos huius mundi uitandos atque inridendos esse\npraecipiunt. esse autem alium mundum ab istis oculis remotissimum,\n\n\n\n\n\n\nquem paucorum sanorum intellectus intuetur, satis ipse Christus\nsignificat, qui non dicit: \\'regnum meum non est de mundo\\', sed:\nregnum meum non est de hoc mundo. nam quisquis\nomnem philosophiam fugiendam putat, nihil nos uult aliud\nquam non amare sapientiam. contemnerem te igitur in his litteris\nmeis, si sapientiam non amares, non autem contemnerem, si eam\nmediocriter amares, multo minus, si tantum, quantum ego, amares\nsapientiam. nunc uero cum eam multo plus quam me ipsum diligas\n3^ nouerim, quantum me diligas, cumque in ea tantum profeceris;\nut iam nec cuiusuis incommodi fortuiti nec ipsius mortis,\nTUOC. uiris doctissimis difficillimum est, horrore terrearis, quam\nsummam philosophiae arcem omnes esse confitentur, egone me non\nlibenter tibi etiam discipulum dabo?\nHic illa cum blande ac religiose numquam me tantum\nmentitum esse dixisset et uiderem tam multa nos uerba fudisse,\nut neque scribenda non essent et iam libri modus esset neque tabulae\nreliquae forent, placuit quaestionem differri, simul ut meo stomacho\nparcerem. nam eum plus, quam uellem, commouerant ea,\nquae mihi euomenda in illos adulescentes necessario uisa sunt. sed\ncum abire coepissemus: Memento, inquit Licentius, quam multa\net quam necessaria nobis abs te accipienda per occultissimum illum\ndiuinumque ordinem etiam te nesciente subministrentur. — Uideo,\ninquam, et ingratus deo non sum uosque ipsos, qui haec aduertitis,\nob id ipsum praesumo fore meliores. — Hoc fuit tantum illo die negotium\nmeum.\nInterpositis deinde pauculis diebus uenit Alypius et\nexorto sole clarissimo inuitauit caeli nitor et, quantum in illis locis\nhieme poterat; blanda temperies in pratum descendere, quo saepius\net familiarius utebamur. nobiscum erat etiam mater nostra, cuius\ningenium atque in res diuinas inflammatum animum cum antea\nconuictu diuturno et diligenti consideratione perspexeram tum uero\nin quadam disputatione non paruae rei, quam die natali meo cum\nconuiuis habui atque in libellum contuli, tanta mihi mens eius\napparuerat, ut nihil aptius uerae philosophiae uideretur. itaque\ninstitueram, cum abundaret otio, agere, ut conloquio nostro non\ndeesset. quod et in primo etiam huius operis libro abs te cognitum est.\nCum igitur memorato in loco, ut commode potuimus, consedissemus,\nego illis duobus adulescentibus: Quamuis uobis, inquam,\nsuscensuerim pueriliter de magnis rebus agentibus, tamen mihi\nuidetur non sine ordine propitio deo accidisse, quod in sermone, quo\nuos ab ista leuitate detrahebam, tempus ita consumptum est, ut\nres tanta ad Alypii aduentum dilata uideatur. quapropter quoniam\nei iam quaestionem notissimam feci et quantum in ea processerimus\nostendi, paratusne es, Licenti, causam, quam suscepisti, ex\nilla tua definitione defendere? nam meminisse me arbitror te ordinem\nesse dixisse, per quem deus ageret omnia. — Paratus sum, inquit,\nquantum ualeo. — Quomodo ergo, inquam, agit ordine omnia\ndeus? itane, ut etiam se ordine agat? an praeter eum ordine ab\n\n\n\n\n\n\n\n\neo cetera gubernantur? — Ubi omnia bona sunt, inquit, ordo non\nest. est enim summa aequalitas, quae ordinem nihil desiderat. —\nNegas, inquam, apud deum omnia bona esse? — Non nego, inquit.\n— Conficitur, inquam, neque deum neque illa, quae apud deum sunt,\nordine administrari. — Concedebat. — Numquidnam, inquam, omnia\nbona nihil tibi uidentur esse ? — Immo, ait, ipsa uere sunt. —\nUbi ergo est, inquam, illud tuum, quod dixisti, omnia quae sunt\nordine administrari nihilque omnino esse, quod ab ordine separatum\nsit? — Sed sunt, inquit, etiam mala, per quae factum est, ut\net bona ordo concludat; nam sola bona non ordine reguntur sed simul\nbona et mala. cum autem dicimus: \\'omnia quae sunt\\', non sola\nutique bona dicimus. ex quo fit, ut omnia simul, quae deus administrat,\nordine administrentur.\nCui ego: Quae administrantur et aguntur, uidentur tibi moueri\nan immobilia putas esse? — Ista, inquit, quae in hoc mundo fiunt,\nfateor moueri. — Reliqua, inquam, negas ? — Quae sunt cum deo,\ninquit, non mouentur; reliqua omnia moueri arbitror. — Cum igitur\nea, quae cum deo sunt, inquam, non moueri putaş, cetera autem concedis\nmoueri, ostendis omnia, quae mouentur, non esse cum deo. —\nRepete hoc ipsum, inquit, paulo planius. — Quod non mihi uisus\nest difficultate intellegendi fieri uoluisse, sed quaerendi spatium,\nquo inueniret quid responderet. — Dixisti, inquam, ea quae cum deo\nsunt non moueri. cetera autem moueri. si ergo haec, quae mouentur,\nnon mouerentur, si essent cum deo, quoniam omnia, quae sunt\ncum deo, negas moueri, restat, ut praeter deum sint quae mouentur.\n— Quibus dictis adhuc tacebat, cum tandem: Uidetur mihi, inquit,\nquod et in hoc mundo si qua non mouentur, cum deo sunt. — Nihil\nhoc ad me, inquam; fateris enim, ut opinor, non omnia, quae in\nhoc mundo sunt, non moueri. ex quo conficitur non omnia mundi\nhuius esse cum deo. — Fateor, inquit, non omnia. — Ergo est\naliquid sine deo ? — Non, inquit. — Cum deo sunt igitur omnia. —\nHic cunctabundus: Quaeso, inquit, illud non dixerim, quod sine\ndeo nihil sit; nam prorsus omnia, quae mouentur, non mihi uidentur\n\n\n\n\nesse cum deo. — Sine deo est, inquam, igitur caelum hoc, quod moueri\nnemo ambigit. — Non est, inquit, sine deo caelum. — Ergo est\naliquid cum deo, quod moueatur ? — Non possum, inquit, ut uolo,\nexplicare quod sentio; tamen quid moliar dicere, peto, ut non exspectatis\nuerbis meis sagacissime, si potestis, intellegatis. nam et\nsine deo mihi nihil uidetur esse et, quod cum deo est, rursum uidetur\ninconcussum manere; caelum autem-dicere sine deo esse non possum,\nnon solum quod nihil sine deo esse arbitror sed quod caelum\nputem habere aliquid, quod non mouetur, quod uero aut deus est\naut cum deo, quamuis ipsum caelum non dubitem uerti ac moueri.\nDefini ergo, inquam, si placet, quid sit esse cum deo et\nquid sit non esse sine deo. si enim de uerbis inter nos controuersia\nest, facile contemnetur, dummodo rem ipsam, quam concepisti\nmente, uideamus. — Odi ego, inquit, definire. — Quid ergo faciemus ?\ninquam. — Tu, inquit, defini quaeso. nam facilius est mihi uidere in\nalterius definitione, quid non probem, quam quicquam bene definiendo\nexplicare. — Geram tibi morem, inquam. uidetur tibi id esse cum\ndeo, quod ab eo regitur atque administratur ? — Non, ait ille, hoc animo\nconceperam, cum dicebam ea quae non mouentur esse cum deo. —\nUide ergo, inquam, utrum haec tibi saltem definitio placeat: cum\ndeo est quidquid intellegit deum. — Concedo, inquit. — Quid ergo ?\ninquam; sapiens deum tibi intellegere non uidetur? — Uidetur, inquit.\n— Cum ergo sapientes non solum in una domo aut urbe sed etiam\nper inmensa regionum peregrinando nauigandoque moueantur, quomodo\nerit uerum quidquid cum deo est non moueri? — Risum mihi,\ninquit, mouisti, quasi ego quod sapiens facit dixerim esse cum deo.\ncum deo est, sed illud quod nouit. — Non nouit, inquam, sapiens\ncodicem suum pallium tunicam supellectilem, si quam habet, ceteraque\nid genus, quae stulti etiam bene nouerunt ? — Fateor, inquit,\nnosse tunicam et nosse pallium non esse cum deo.\nHoc ergo, inquam, dicis, non omne, quod nouit sapiens, esse\ncum deo, sed tamen quidquid sapientis cum deo est, id nosse sapientem.\n— Optime, inquit; nam quidquid sensu isto corporis nouit,\nnon est cum deo, sed illud, quod animo percipit. plus etiam fortasse\naudeo dicere, sed tamen dicam; uobis enim existimatoribus aut\nconfirmem aut discam. quisquis ea sola nouit, quae corporis sensus\nattingit, non solum cum deo esse non mihi uidetur sed ne secum quidem\n— Hic cum Trygetium animaduertissem in eo uultu, ut nescio\nquid uelle redicere uideretur, sed uerecundia eum, ne quasi in\nalienum locum inrueret, contineri, feci potestatem iam tacente\nLicentiout promeret quid uellet. at ille: Ista, inquit, quae ad sensus\ncorporis pertinent, prorsus nemo mihi uidetur nosse. aliud est\nenim sentire, aliud nosse. quare si quid nouimus, solo intellectu\ncontineri puto et eo solo posse conprehendi. ex quo fit, ut, si illud est\ncum deo, quod intellegendo sapiens nouit, totum quod nouit sapiens\npossit esse cum deo. — Quod cum Licentius approbasset, subiecit\naliud, quod nullo pacto possem contemnere. ait enim: Sapiens\nprorsus ipse cum deo est; nam et se ipsum intellegit sapiens. quod\nconficitur et ex eo, quod a te accepi, id esse cum deo, quod intellegit\ndeum, et ex eo, quod a nobis dictum est, id esse cum deo, quod a\nsapiente intellegitur. sed hanc eius partem, per quam istis utitur\nsensibus — non enim puto connumerandam esse, cum sapientem\nuocamus — fateor me nescire nec omnino cuius modi sit suspicari.\nNegas ergo, inquam, non solum ex corpore et anima sed etiam\nex anima tota constare sapientem, si quidem partem istam, qua utitur\nsensibus, animae esse negare dementis est. non enim ipsi oculi\nuel aures sed nescio quid aliud per oculos sentit. ipsum autem\nsentire si non damus intellectui, non damus alicui parti animae.\nrestat, ut corpori tribuatur, quo absurdius dici nihil mihi interim\nuidetur. â€” Anima, inquit, sapientis perpurgata uirtutibus et iam\ncohaerens deo sapientis etiam nomine digna est nec quicquam eius\naliud delectat appellare sapientem; sed tamen quasi quaedam, ut\n\n\n\n\nita dicam, sordes atque exuuiae, quibus se ille mundauit et quasi\nsubtraxit in se ipsum, ei animae seruiunt uel, si tota haec anima\ndicenda est, ei certe parti animae seruiunt atque subiectae sunt,\nquam solam sapientem nominari decet. in qua parte subiecta etiam\nipsam memoriam puto habitare. utitur ergo hac sapiens quasi seruo,\nut haec ei iubeat easque iam domito atque substrato metas legis inponat,\nut dum istis sensibus utitur propter illa, quae iam non sapienti\nsed sibi sunt necessaria, non se audeat extollere nec superbire domino\nnec his ipsis, quae adpertinent, passim atque immoderate uti.\nad illam enim uilissimam partem possunt ea pertinere, quae praetereunt.\nquibus autem est memoria necessaria nisi praetereuntibus\net quasi fugientibus rebus? ille igitur sapiens amplectitur deum eoque\nperfruitur, qui semper manet nec expectatur, ut sit, nec metuitur,\nne desit, sed eo ipso, quo uere est, semper est praesens. curat autem\nimmobilis, et in se manens serui sui quodam modo peculium, ut eo\ntamquam frugi et diligens famulus bene utatur parceque custodiat.\nQuam sententiam eius cum admiratione considerans recordatus\nsum id ipsum aliquando me breuiter illo audiente dixisse. tum\narridens: Gratias age, inquam, Licenti, huic seruo tuo, qui tibi nisi\naliquid de peculio suo ministraret, nunc fortasse quod promeres non\nhaberes. nam si ad eam partem memoria pertinet, quae se uelut\nfamulam bonae menti regendam concedit, ipsa nunc adiutus es, mihi\ncrede, ut hoc diceres. ergo antequam ad illum ordinem redeam, nonne\ntibi uidetur uel propter talia, id est propter honestas ac necessarias\ndisciplinas, memoria opus esse sapienti? — Quid, inquit, memoria\nopus est, cum omnes suas res praesentes habeat ac teneat? non\nenim uel in ipso sensu ad id, quod ante oculos nostros est, in auxilium\nuocamus memoriam. sapienti igitur ante illos interiores intellectus\noculos habenti omnia, id est deum ipsum fixe immobiliterque intuenti,\ncum quo sunt omnia, quae intellectus uidet ac possidet,\n\n\n\n\nquid opus est quaeso memoria? mihi autem ut opus esset ad haec\nquae abs te audieram retinenda, nondum sum illius famuli\ndominus sed ei modo seruio, modo pugno, ut non seruiam, et\nquasi audeo me adserere in libertatem meam, et si forte aliquando\nimpero atque obtemperat mihi facitque saepe putare, quod uicerim,\nin aliis rursus rebus ita sese erigit, ut eius sub pedibus miser iaceam.\nquam ob rem quando de sapiente quaerimus, me nolo nomines. —\nNec me, inquam; sed tamen numquidnam sapiens iste suos potest\ndeserere aut ullo pacto, cum hoc corpus agit, in quo istum famulum\nsua lege deuinctum tenet, relinquit officium beneficia tribuendi\nquibus potest et maxime, quod ab eo uehementissime flagitatur,\nsapientiam ipsam docendi? quod cum facit, ut congrue doceat\nminusque ineptus sit, praeparat saepe aliquid, quod ex dispositione\neloquatur ac disputet, quod nisi memoriae commendauerit, pereat\nnecesse est. ergo aut officia beniuolentiae negabis esse sapientis aut\nconfiteberis res aliquas sapientis memoria custodiri. an fortasse aliquid\nsuarum rerum non propter se quidem sed propter suos, sibi tamen\nnecessarium commendat seruandum illi famulo, ut ille tamquam\nsobrius et ex optima domini disciplina non quidem custodiat, nisi\nquod propter stultos ad sapientiam perducendos sed quod ei tamen\nille custodiendum imperarit ? — Nec omnino huic, inquit, commendari\nquicquam arbitror a sapiente, si quidem ille deo semper infixus\nest siue tacitus siue cum hominibus loquens; sed ille seruus\niam bene institutus diligenter seruat, quod interdum disputanti\ndomino suggerat et ei tamquam iustissimo gratum faciat officium\nsuum, sub cuius se uidet potestate uiuere, et hoc facit non quasi\nratiocinando sed summa illa lege summoque ordine praescribente.\n— Nihil, inquam, nunc resisto rationibus tuis, ut quod suscepimus\npotius peragatur. de isto uero diligenter, quem ad modum sese\n\n\n\n\nhabeat — non enim parua res est aut tam paruo sermone contenta —\nuidebimus alias, cum deus ipse oportunitatem ordine dederit.\nDefinitum est autem, quid sit esse cum deo, et cum a\nme dictum est id esse cum deo, quod intellegit deum, uos etiam plus\nadiecistis, ut ibi sint etiam illa, quae intelleguntur a sapiente. qua\nin re multum me mouet, quomodo subito cum deo stultitiam collocaueritis.\nnam si cum deo sunt, quaecumque intellegit sapiens, nec\nnisi intellectam stultitiam effugere potest, erit etiam, quod dictu\nnefas est, pestis illa cum deo. — Qua conclusione commoti cum\nin silentio se aliquantum tenuissent: Respondeat, inquit Trygetius,\netiam ille, de cuius aduentu ad istam disputationem oportunissimo\nnon nos puto temere gratulatos. — Tum Alypius: Deus meliora!\ninquit; hucine mihi tandem tantum meum silentium parabatur?\nsed inrupta iam quies est. uerum nunc enitar huic utcumque rogationi\nsatisfacere, cum mihi prius uel futurum prospexero et a uobis\nimpetrauero, ut a me amplius ista responsione nihil flagitetis.\n— Nullo modo, inquam, est, Alypi, beneuolentiae atque humanitatis\ntuae uocem tuam sermoni nostro etiam desideratam negare. sed\nperge modo, quod instituisti effice; cetera, ut iam sese habet ordo\nille, prouenient. — Aeque mihi de ordine, inquit, sunt speranda me-\nliora, in cuius adsertione interim me substituere uoluistis. sed, ni\nfallor, ob hoc stultitiam deo ista tua conclusione ab his copulatam\nputasti, quod uniuersa, quae intellegit sapiens, cum deo esse dixerunt.\nsed id quatenus accipiendum sit, nunc omitto; tuam illam ratiocinationem\npaululum aduerte. dixisti quippe: \\'nam si cum deo sunt, quaecumque\nintellegit sapiens, nec nisi intellectam stultitiam effugere\npotest\\' — quasi uero illud obscurum sit, antequam stultitiam quisque\nuitet, sapientis eum nomine non esse censendum — et dictum est a\nsapiente intellecta esse cum deo: cum igitur euitandae stultitiae\n\n\n\n\n\n\ngratia eandem stultitiam quisque intellegit, nondum est sapiens.\ncum autem fuerit, non inter ea, quae ille intellegit, stultitia\nnumeranda est. quam ob rem quoniam ea coniuncta sunt deo, quae\niam sapiens intellegit, recte a deo stultitia secernetur.\nAcute quidem, inquam, ut soles, Alypi, respondisti, sed\ntamquam in alienas trusus angustias. tamen quia, ut arbitror. adhuc\nmecum stultus esse dignaris, quid faciemus, si aliquem nanciscamur\nsapientem, qui nos tanto malo docendo ac disputando libenter liberet ?\nnam nihil eum prius, quantum arbitror, deprecaturus sum. nisi ut\nmihi ostendat, quae sit, quid sit, qualis sit omnino stultitia. de\nte enim non facile adfirmarim; me tamen tantum et tam diu detinet.\nquantum et quamdiu a me non intellegitur. dicturus est ergo ille\nte auctore: \\'ut hoc uos docerem, quando stultus eram, ad me\nuenire debuistis; modo autem uos uestri magistri esse poteritis;\nnam ego iam stultitiam non intellego\\'. quod quidem ab eo si\naudirem, non uererer ammonere hominem, ut comes nobis\nfieret, simulque magistrum alium quaereremus. ut enim plene\nstultitiam non intellego, uideo tamen nihil responsione hac esse\nstultius. sed pudebit eum fortasse ita nos aut relinquere aut\nsequi. disputabit ergo et exaggerabit copiosis.-ime stultitiae\nmala. nos autem bene nobis prouidentes aut audiemus\nattente hominem nescientem, quae loquatur, aut credemus eum\nid, quod non intellegit, scire aut adhuc deo susceptorum tuorum\nratione stultitia copulata est. nihil autem superiorum est, quod\nuideo posse defendi: restat igitur, quod non uultis, extremum. â€”\nNumquam te, inquit, inuidum senseram. nam si ab istis, ut dicis,\nsusceptis quicquam honorarii, ut solet, accepissem, dum ratiocinationis\nhuius nimium tenax es, id eis modo reddere cogerer. quare\n\n\n\n\nuel hoc contenti sint, quod me tecum laborante non parum eis ad excogitandum\ntemporis dedi, uel, si uicti patroni nulla quidem sua\nculpa consilio libenter auscultant, et in hoc iam tibi cedant et sint in\nceteris cautiores.\nNon contemnam, inquam, quod in tua defensione Trygetius\nnescio quid etiam perstrepens dicere cupiebat, faciamque bona tua\nuenia; nam fortasse non bene instructus es, qui recens huic negotio\nsuperuenisti, ut remoto patrocinio ipsos causam suam peragentes\naudiam patienter. ut coeperam. — Tum Trygetius Licentio prorsus\nabsente: Quomodo uultis, inquit, accipite et ridete stultitiam meam.\nnon mihi uidetur debere dici intellectus, quo intellegitur ipsa\nstultitia, quae non intellegendi uel sola uel maxima causa est. —\nNon facile, inquam, recuso istud accipere. quamuis enim me\nmultum moueat, quod sentiat Alypius, quomodo recte possit\nquisque docere, qualis sit res, quam non intellegit, quantamque\nmenti afferat perniciem, quod mente non uidet — nam id\nutique attendens, quod tu dixisti, dicere est ueritus, cum ei sit ista\netiam de doctorum libris nota sententia — tamen sensum ipsum\nconsiderans corporis — nam et isto ipso anima utitur et ipsa sola\nest cum intellectu qualiscumque conlatio-addueor, ut dicam neminem\nposse uidere tenebras. quam ob rem si menti hoc est intellegere,\nquod sensui uidere, et licet quisque oculis apertis sanis purisque\nsit, uidere tamen tenebras non potest, non absurde dicitur intellegi\nnon posse stultitiam; nam nullas alias mentis tenebras nominamus.\nnec iam illud mouebit, quomodo stultitia possit non intellecta uitari.\nut enim oculis tenebras uitamus eo ipso, quo nolumus non uidere,\nsic quisquis uolet uitare stultitiam, non eam conetur intellegere, sed\nea. quae possunt intellegi, per hanc se non intellegere doleat eamque\nsibi esse praesentem, non quo ipsam magis intellegit sed quo alia\nminus intellegit, sentiat.\nSed ad ordinem redeamus, ut nobis aliquando\nreddatur Licentius. illud enim ex uobis iam requiro, utrum quaecumque\nagit stultus ordine uobis agere uideatur. nam uidete,\nrogatio quos laqueos habeat. si ordine dixeritis, ubi erit illa\ndefinitio: ordo est, quo deus agit omnia, quae sunt, si etiam\nstultus, quae agit, agit ordine? si autem ordo non est in his,\nquae aguntur ab stulto, erit aliquid, quod ordo non teneat;\nneutrum autem uultis. uidete quaeso, ne cuncta ipsius ordinis\ndefensione turbetis. — Hic item Trygetius — nam ille alter adhuc\nomnino absens erat —: Facile est, inquit, huic quidem respondere\nconplexioni tuae, sed me in praesentia similitudo deficit, qua sententiam\nmeam uideo asseri inlustrarique debere. tamen dicam, quod\nsentio; facies enim tu, quod paulo ante fecisti. non enim illa commemoratio\ntenebrarum ad id, quod a me inuolutum erat, parum\nnobis attulit luminis. namque omnis uita stultorum quamuis per\neos ipsos minime constans minimeque ordinata sit, per diuinam\ntamen prouidentiam necessario rerum ordine includitur et quasi\nquibusdam locis illa ineffabili et sempiterna lege dispositis nullo modo\nesse sinitur. ubi esse non debet. ita fit, ut angusto animo ipsam solam\nquisque considerans ueluti magna repercussus foeditate auersetur.\nsi autem mentis oculos erigens atque diffundens simul uniuersa\nconlustret, nihil non ordinatum suisque semper ueluti sedibus distinctum\ndispositumque reperiet.\nQuam magna, inquam, quam mira mihi per uos deus\nille atque ipse, ut magis magisque credere adducor, rerum\nnescio quis occultus ordo respondet! nam ea dicitis, quae nec\nquomodo dicantur non uisa nec quomodo ea uideatis intellego;\nita ea et uera et alta esse suspicor. simile autem aliquod in istam sententiam\ntu fortasse unum requirebas. at mihi iam occurrunt innumerabilia,\nquae me ad consentiendum prorsus trahunt. quid enim\ncarnifice tetrius ? quid illo animo truculentius atque dirius ? at inter\n\n\n\n\nipsas leges locum necessarium tenet et in bene moderatae ciuitatis\nordinem inseritur estque suo animo nocens, ordine autem alieno\npoena nocentium. quid sordidius, quid inanius, dedecoris et turpitudinis\nplenius meretricibus lenonibus ceterisque hoc genus pestibus\ndici potest? aufer meretrices de rebus humanis, turbaueris omnia\nlibidinibus; constitue matronarum loco, labe ac dedecore dehonestaueris.\nsic.igitur hoc genus hominum per suos mores impurissimum\nuita, per ordinis leges condicione uilissimum. nonne in corporibus\nanimantium quaedam membra, si sola adtendas, non possis\nadtendere? tamen ea naturae ordo nec, quia necessaria sunt, deesse\nuoluit nec, quia indecora, eminere permisit. quae tamen deformia\nsuos locos tenendo meliorem locum concessere melioribus. quid nobis\nsuauius, quod agro uillaeque spectaculum congruentius fuit pugna\nilla conflictuque gallinaciorum gallorum, cuius superiore libro\nfecimus mentionem? quid abiectius tamen deformitate subiecti\nuidimus? et per ipsam tamen eiusdem certaminis perfectior pulchritudo\nprouenerat.\nTalia, credo, sunt omnia, sed oculos quaerunt. soloecismos\net barbarismos quos uocant, poetae adamauerunt; quae\nschemata et metaplasmos mutatis appellare nominibus quam\nmanifesta uitia fugere malunt. detrahe tamen ista carminibus,\nsuauissima condimenta desiderabimus. congere multa in\nunum locum, totum acre putidum rancidum fastidibo. transfer\nin liberam forensemque dictionem, quis non eam fugere atque\nin theatra se condere iubebit? ordo igitur ea gubernans et\n\n\n\n\n\n\nmoderans nec apud se nimia nec ubilibet aliena esse patietur.\nsummissa quaedam impolitaeque simillima ipsos saltus ac uenustos\nlocos sese interponens inlustrat oratio. quae si sola sit. proicis\nut uilem; si autem desit, illa pulchra non prominent, non in suis\nquasi regionibus possessioni busque dominantur sibique ipsa propria\nluce obstant totumque confundunt.\n\nMagnae et hic debentur ordini gratiae. mentientes conclusiones\ninrepentes paulatim uel minuendo uel addendo in assensionem\nfalsitatis quis non metuat, quis non oderit ? saepe tamen in\ndisputationibus certis et suis sedibus conlocatae tantum ualent, ut\nnescio quo modo per eas dulcescat ipsa deceptio. nonne hic quoque\nordo ipse laudabitur?\nIam in musica, in geometrica, in astrorum motibus, in\nnumerorum necessitatibus ordo ita dominatur, ut, si quis quasi eius\nfontem atque ipsum penetrale uidere desideret, aut in his inueniat\naut per haec eo sine ullo errore ducatur. talis enim eruditio, si quis\nea moderate utatur-nam nihil ibi quam nimium formidandum est\nâ€” talem philosophiae militem nutrit uel etiam ducem, ut ad summum\nillum modum, ultra quod requirere aliquid nec possit nec debeat\nnec cupiat, qua uult, euolet atque perueniat multosque perducat,\nunde iam, dum ipsis humanis rebus teneatur, sic eas despiciat cunctaque\ndiscernat, ut nullo modo eum moueat, cur alius optet liberos\nhabere nec habeat, alius uxoris nimia fecunditate torqueatur, egeat\nille pecunia, qui; largiri liberaliter multa paratus est, eique defossae\nincubet macer et scabiosus fenerator, ampla patrimonia luxuries\ndispergat atque diffundat, uix toto die lacrimans mendicus nummum\nimpetret, alium honor extollat indignum, lucidi mores abscondantur\nin turba.\nHaec et alia in hominum uita cogunt homines plerumque\ninpie credere nullo nos ordine diuinae prouidentiae gubernari;\n\n\n\n\nalios autem pios et bonos atque splendido ingenio praeditos, qui\nneque nos deseri a summo deo possunt in animum inducere et tamen\nrerum tanta quasi caligine atque commixtione turbati nullum ordinem\nuident uolentesque sibi nudari abditissimas causas errores suos\nsaepe etiam carminibus conqueruntur. qui si hoc solum interrogent,\ncur Itali semper serenas hiemes orent et item semper Getulia nostra\nmisera sitiat, quis eis facile respondebit? aut ubi apud nos indagabitur\nillius ordinis ulla suspicio? ego autem si quid meos monere\npossum, quantum mihi apparet quantumque sentio, censeo illos disciplinis\nomnibus erudiendos. aliter quippe ista sic intellegi, ut luce\nclariora sint, nullo modo possunt. si autem aut pigriores sunt aut\naliis negotiis praeoccupati aut iam duri ad discendum, fidei sibi\npraesidia parent, quo illos uinculo ad sese trahat atque ab his horrendis\net inuolutissimis malis liberet ille, qui neminem sibi per mysteria\nbene credentem perire permittit.\nDuplex enim est uia, quam sequimur, cum rerum nos\nobscuritas mouet, aut rationem aut certe auctoritatem. philosophia\nrationem promittit et uix paucissimos liberat. quos\ntamen non modo non contemnere illa mysteria sed sola intellegere,\nut intellegenda sunt, cogit, nullumque aliud habet negotium,\nquae uera et, ut ita dicam, germana philosophia est, quam ut\ndoceat, quod sit omnium rerum principium sine principio quantusque\nin eo maneat intellectus quidue inde in nostram salutem sine ulla\ndegeneratione manauerit, quem unum deum omnipotentem, cum\nquo tripotentem patrem et filium et sanctum spiritum, ueneranda\nmysteria, quae fide sincera et inconcussa populos liberant, nec confuse,\nut quidam, nec contumeliose, ut multi, praedicant. quantum\nautem illud sit, quod hoc etiam nostri generis corpus tantus propter\n\n\n\n\n\n\nnos deus adsumere atque agere dignatus est, quanto uidetur uilius,\ntanto est clementia plenius et a quadam ingeniosorum superbia\nlonge alteque remotius.\nAnima uero unde originem ducat quidue hic agat. quantum\nagat a deo, quid habeat proprium, quod alternat in utramque\nnaturam, quatenus moriatur et quomodo immortalis probetur. quam\nmagni putatis esse ordinis. ut ista discantur? magni omnino atque\ncerti, de quo breuiter, si tempus fuerit, post loquemur. illud nunc\na me accipiatis uolo, si quis temere ac sine ordine disciplinarum in\nharum rerum cognitionem audet inruere, pro studioso illum curiosum,\npro docto credulum, pro cauto incredulum fieri. itaque mihi\nquod modo interroganti tam bene atque apte respondetis, et miror\nunde sit et cogor cognoscere. uideamus tamen, quo usque progredi\nuestra latens possit intentio. iam nobis Licenti etiam uerba reddantur,\nqui tam diu nescio qua cura occupatus alienus ab hoc sermone\nfuit, ut eum ista non aliter quam eos qui non assunt familiares nostros\ncredam esse lecturum. sed redi ad nos quaeso. Licenti, atque hic\ntotus fac ut assis; tibi enim dico. nam definitionem meam tu probasti,\nqua dictum est, quid sit esse cum deo, cum quo mentem sapientis\nmanere immobilem me, quantum assequi ualeo. docere\nuoluistis.\nSed illud me mouet, quomodo. cum iste sapiens, quamdiu\ninter homines uiuit, in corpore esse non negetur, quo pacto fiat,\nut eius corpore huc atque illuc uagante mens immobilis maneat. isto\nenim modo potes dicere, cum mouetur nauis. homines, qui in ea sunt.\nnon moueri, quamuis ab ipsis eam possideri gubernarique fateamur.\netenim si sola eam cogitatione regerent facerentque ire, quo uellent,\ntamen, cum ea moueantur, non possunt illi qui ibidem constituti\n\n\n\n\nsunt non moueri. — Non, ait Licentius, animus ita est in corpore,\nut corpus imperet animo. - Neque ego hoc dico, inquam; sed etiam\neques non ita est in equo, ut ei equus imperet, et tamen, quamuis\nquo uelit equum agat, equo moto moueatur necesse est. — Potest,\ninquit, sedere ipse immobilis. — Cogis nos, inquam, definire, quid\nsit moueri; quod si potes, facias uolo. — Prorsus, inquit, maneat\nquaeso beneficium tuum; nam manet postulatio mea, et, ne Ille\nprorsus interroges, utrum mihi definire placeat, quando id facere\npotuero, ipse profitebor. — Quae cum dicta essent, puer de domo,\ncui dederamus id negotii, cucurrit ad nos et horam prandii esse\nnuntiauit. tum ego: Quid sit, inquam, moueri, non definire nos puer\niste sed ipsis oculis cogit ostendere. eamus igitur et de isto loco in\nalium locum transeamus; nam nihil est aliud, nisi fallor, moueri. —\nHic cum arrisissent, discessimus.\nAt ubi refecimus corpora, quoniam caelum obduxerat nubes,\nsolito loco in balneo consedimus. atque ego: Concedis ergo, inquam.\nLicenti, nihil esse aliud motum quam de loco in locum transitum ?\n— Concedo, inquit. — Concedis ergo, inquam, neminem loco esse,\nin quo non fuerat, et motum non fuisse? — Non intellego, inquit.\n— Si quid, inquam, in alio loco fuit dudum et nunc alio est, motum\nesse concedis? — Assentiebatur. — Ergo, inquam, posset alicuius\nsapientis uiuum corpus hic modo nobiscum esse, ut animus hinc\nabesset? — Posset. inquit. — Etiamne, inquam, si nobiscum conloqueretur\net nos aliquid doceret ? — Etiamsi. inquit. nos ipsam doceret\nsapientiam, non illum dicerem nobiscum esse sed secum. — Non\nigitur in corpore? inquam. — Non, inquit. — Cui ego: Corpus\nillud, quod caret animo, nonne mortuum fateris, cum ego uiuum\nproposuerim? — Nescio, inquit, quomodo explicem. nam et corpus\nhominis uiuum esse non posse uideo, si animus in eo non sit. et non\npossum dicere, ubiubi sit corpus sapientis, non eius animum esse cum\n\n\n\n\ndeo. — Ego, inquam, faciam, ut hoc explices. fortasse enim, quia\nubique deus est, quoquo ierit sapiens, inuenit deum, cum quo esse\npossit. ita fit, ut possimus et non negare illum de loco in locum transire.\nquod est moueri, et tamen semper esse cum deo. — Fateor,\ninquit. corpus illud de loco in locum transitum facere, sed mentem\nipsam nego, cui nomen sapientis inpositum est.\nNunc interim tibi cedo, inquam, ne res obscurissima\net diutius diligentiusque tractanda inpediat in praesentia propositum\nnostrum. sed illud uideamus, quoniam definitum est a nobis,\nquid sit esse cum deo, utrum scire possimus etiam, quid sit esse sine\ndeo, quamuis iam manifestum esse arbitror. nam credo uideri tibi\neos. qui cum deo non sunt, esse sine deo. â€” Si possent, inquit, mihi\nuerba suppetere, dicerem quod tibi fortasse non displiceret. sed peto\nperferas infantiam meam resque ipsas, ut te decet, ueloci mente\npraeripias. nam isti nec cum deo mihi uidentur esse et a deo tamen\nhaberi, itaque non possum eos sine deo esse dicere, quos deus habet.\ncum deo item non dico, quia ipsi non habent deum, si quidem deum\nhabere iam inter nos pridem in sermone illo, quem die natali tuo\niucundissimum habuimus, placuit nihil aliud esse quam deo perfrui.\nsed fateor me formidare ista contraria, quomodo quisque nec sine\ndeo sit nec cum deo.\nNon te moueant ista, inquam. nam ubi res conuenit,\nquis non uerba contemnat? quare iam ad illam tandem ordinis definitionem\nredeamu». nam ordinem esse dixisti. quo deus agit omnia.\nnihil autem, ut uideo, non agit deus; nam inde tibi uisum est nihil\npraeter ordinem posse inueniri. -Manet, inquit, sententia mea; sed\niam uideo, quid sis dicturus: utrum deus agit, quae non bene agi\nconfitemur. — Optime. inquam; prorsus oculum in mentem iniecisti.\nsed ut uidisti. quid essem dicturus. ita peto uideas, quid\n\n\n\n\n\n\nrespondendum sit. — Atque ille nutans capite atque umeris: Turbamur,\ninquit. — Et huic forte quaestioni mater superuenerat. atque ille post\naliquantum silentium petit, ut a me hoc ipsum rursus interrogaretur;\ncui loco superius a Trygetio fuisse responsum non omnino animum\naduerterat. tum ego: Quid, inquam, uel cur tibi repetam?\nactum, aiunt, ne agas.\nquare moneo potius, ut ea, quae supra dicta sunt, uel legere cures,\nsi audire nequiuisti. quam quidem absentiam a sermone nostro animi\ntui non aegre tuli diuque ita esse pertuli, ut neque illa impedirem,\nquae tecum intentus remotusque a nobis pro te agebas, et ea persequerer,\nquae te amittere stilus iste non sineret.\nNunc illuc quaero, quod nondum discutere diligenti ratione\ntemptauimus. nam ut primum nobis istam de ordine quaestionem\nnescio quis ordo peperit, memini te dixisse hanc esse iustitiam dei,\nqua separat inter bonos et malos et sua cuique tribuit. nam est,\nquantum sentio, manifestior iustitiae definitio; itaque respondeas\nuelim, utrum tibi uideatur aliquando deum non fuisse iustum. —\nNumquam, inquit. — Si ergo semper, inquam, deus iustus, semper\nbonum et malum fuerunt. — Prorsus, inquit mater, nihil aliud uideo,\nquod sequatur. non enim iudicium dei fuit ullum, quando malum\nnon fuit, nec, si aliquando bonis et malis sua cuique non tribuit, potest\nuideri iustus fuisse. — Cui Licentius: Ergo dicendum nobis censes\nsemper malum fuisse? — Non audeo, inquit illa, hoc dicere. — Quid\nergo dicemus ? inquam; si deus iustus est, quia iudicat inter bonos\net malos, quando non erat malum, non erat iustus. — Hic illis tacentibus\nanimaduerti Trygetium respondere uelle atque permisi. at ille:\nProrsus, inquit, erat deus iustus. poterat enim bonum malumque\nsecernere, si extitisset, et ex ipso, quo poterat, iustus erat. non\n\n\n\n\n\n\n\n\n\n\nenim, cum dicimus Ciceronem prudenter inuestigasse coniurationem\nCatilinae, temperasse, nullo corruptum fuisse praemio, quo parceret\nmalis, iuste illos summo supplicio senatus auctoritate mactasse, fortiter\nsustinuisse omnia tela inimicorum et molem, ut ipse dixit, inuidiae,\nnon in eo fn;ssent uirtutes istae, nisi Catilina rei publicae tantam\nperniciem comparasset. uirtus enim per se ipsa, non per aliquod\nhuius modi opus consideranda est et in homine, quanto magis\nin deo, si tamen in angustiis rerum atque uerborum componere illis\nquoquo modo ista permittimur. nam ut intellegamus, quia deus\nsemper iustus fuit, quando extitit malum, quod a bono seiungeret,\nnihil distulit sua cuique tribuere; non enim tunc ei erat discenda\niustitia, sed tunc ea utendum, quam semper habuit.\nQuod cum et Licentius et mater intenta necessitate approbassent:\nQuid, inquam, dicis, Licenti? ubi est, quod tam magnopere\nasseruisti, nihil praeter ordinem fieri? quod enim factum est, ut malum\nnasceretur, non utique dei ordine factum est, sed cum esset natum,\ndei ordine inclusum est.— Et ille ammirans ac moleste ferens,\nquod tam repente bona causa esset lapsa de manibus: Prorsus, inquit,\nex illo dico coepisse ordinem, ex quo malum esse coepit. — Ergo, inquam,\nut esset ipsum malum, non ordine factum est, si, postquam\nmalum ortum est, ordo esse coepit. [semper erat ordo apud deum et\naut semper fuit nihil, quod dicitur malum, aut, si aliquando inuenitur\ncoepisse, quia ordo ipse aut bonum est aut ex bono est, numquam\naliquid sine ordine fuit nec erit aliquando. quamuis et nescio quid\npotius occurrit, sed illa consuetudine obliuionis elapsum est; quod\ncredo ordine contigisse pro merito uel gradu uel ordine uitae.] —\nNescio quomodo mihi, inquit, effugit quam nunc sperno sententia;\n\n\n\n\n\n\nnon enim debui dicere, postquam malum natum est, coepisse ordinem,\nsed ut illa iustitia, de qua Trygetius disseruit, ita et ordinem\nfuisse apud deum, sed ad usum non uenisse, nisi postquam mala\nesse coeperunt. — Eodem, inquam, relaberis; illud enim, quod minime\nuis, inconcussum manet. nam siue apud deum fuit ordo siue ex\nillo tempore esse coepit, ex quo etiam malum, tamen malum illud\npraeter ordinem natum est. quod si concedis, fateris aliquid praeter\nordinem posse fieri, quod causam tuam debilitat ac detruncat; si\nautem non concedis, incipit dei ordine natum malum uideri et malorum\nauctorem deum fateberis, quo sacrilegio mihi detestabilius\nnihil occurrit. - Quod cum siue non intellegenti siue dissimilanti\nse intellexisse uersarem saepius et uoluerem, nihil habuit aliud, quod\ndiceret, et se silentio dedit. tum mater: Ego, inquit, non puto\nnihil potuisse praeter dei ordinem fieri, quia ipsum malum, quod\nnatum est, nullo modo dei ordine natum est, sed illa iustitia id inordinatum\nesse non siuit et in sibi meritum ordinem redegit et\nconpulit.\nHic ego, cum omnes cernerem studiosissime ac pro suis quemque\nuiribus deum quaerere sed ipsum, de quo agebamus, ordinem non\ntenere, quo ad illius ineffabilis maiestatis intellegentiam peruenitur:\nOro uos, inquam, si, ut uideo, multum diligitis ordinem, ne nos praeposteros\net inordinatos esse patiamini. quamquam enim occultissima\nratio se demonstraturam polliceatur nihil praeter diuinum ordinem\nfieri, tamen si quempiam ludi magistrum audiremus conantem\ndocere puerum syllabas, quem prius litteras nemo docuisset, non\ndico ridendum tamquam stultum, sed uinciendum tamquam furiosum\nputaremus non ob aliud, opinor, nisi quod docendi ordinem non\nteneret. at multa talia et inperitos, quae a doctis reprehendantur\nac derideantur, et dementes homines, quae nec stultorum iudicium\nfugiunt, facere nemo ambigit, et tamen etiam ista omnia, quae\n\n\n\n\n\n\n\n\nfatemur esse peruersa, non esse praeter diuinum ordinem alta quaedam\net a multitudinis uel suspicione remotissima disciplina se ita studiosis\net deum atque animas tantum amantibus animis manifestaturam\nesse promittit, ut non nobis summae numerorum possint esse\ncertiores.\nHaec autem disciplina ipsa dei lex est, quae apud\neum fixa et inconcussa semper manens in sapientes animas quasi\ntranscribitur, ut tanto se sciant uiuere melius tantoque sublimius,\nquanto et perfectius eam contemplantur intellegendo et uiuendo\ncustodiunt diligentius. haec igitur disciplina eis, qui illam nosse\ndesiderant, simul geminum ordinem sequi iubet, cuius una pars uitae,\naltera eruditionis est. adulescentibus ergo studiosis eius ita uiuendum\nest, ut a ueneriis rebus, ab inlecebris uentris et gutturis, ab inmodesto\ncorporis cultu et ornatu, ab inanibus negotiis ludorum ac torpore\nsomni atque pigritiae, ab aemulatione obtrectatione inuidentia, ab\nhonorum potestatumque ambitionibus, ab ipsius etiam laudis immodica\ncupiditate se abstineant, amorem autem pecuniae totius suae\nspei certissimum uenenum esse credant. nihil eneruiter faciant,\nnihil audacter. in peccatis autem suorum uel pellant omnino iram\nuel ita frenent, ut sit pulsae similis. neminem oderint, nulla uitia\nnon curare uelint. magnopere obseruent, cum uindicant, ne nimium\nsit, cum ignoscunt, ne parum. nihil puniant, quod non ualeat ad\nmelius, nihil indulgeant, quod uertat in peius. suos putent omnes,\nin quos sibi potestas data fuerit. ita seruiant, ut eis dominari\npudeat, ita dominentur, ut eis seruire delectet. in alienorum autem\npeccatis molesti non sint inuito. inimicitias uitent cautissime,\nferant aequissime, finiant citissime. in omni uero contractu atque\nconuersatione cum hominibus satis est seruare unum hoc uulgare\nprouerbium: nemini faciant, quod pati nolunt. rem publicam nolint\nadministrare nisi perfecti, perfici autem uel intra aetatem senatoriam\nfestinent uel certe intra iuuentatem. sed quisquis sero ad ista\n\n\n\n\nse conuerterit, non arbitretur nihil sibi esse praeceptum; nam ista\nutique facilius decocta aetate seruabit. in omni autem uita loco tempore\namicos aut habeant aut habere instent. obsequantur dignis\netiam non hoc expectantibus, superbos minus curent, minime sint.\napte congruenterque uiuant, deum colant cogitent quaerant fide\nspe caritate subnixi. optent tranquillitatem atque certum cursum\nstudii sui omniumque sociorum et sibi quibusque possunt mentem\nbonam pacatamque uitam.\nSequitur, ut dicam, quomodo studiosi erudiri debeant,\nqui sicut dictum est uiuere instituerunt. ad discendum item necessario\ndupliciter ducimur, auctoritate atque ratione. tempore\nauctoritas, re autem ratio prior est. aliud est enim, quod in agendo\nanteponitur, aliud, quod pluris in appetendo aestimatur. itaque\nquamquam bonorum auctoritas imperitae multitudini uideatur esse\nsalubrior, ratio uero aptior eruditis, tamen, quia nullus hominum nisi\nex imperito peritus fit, nullus autem imperitus nouit, qualem se debeat\npraebere docentibus et quali uita esse docilis possit, euenit, ut\nomnibus bona magna et occulta discere cupientibus non aperiat nisi.\nauctoritas ianuam. quam quisque ingressus sine ulla dubitatione\nuitae optimae praecepta sectatur, per quae, cum docilis factus fuerit,\ntum demum discet et quanta ratione praedita sint ea ipsa, quae secutus\nest ante rationem, et quid sit ipsa ratio, quam post auctoritatis\ncunabula firmus et idoneus iam sequitur atque conprehendit, et\nquid intellectus, in quo uniuersa sunt-uelipse potius uniuersa-et\nquid praeter uniuersa uniuersorum principium. ad quam cognitionem\nin hac uita peruenire pauci, ultra quam uero etiam post hanc uitam\nnemo progredi potest. qui autem sola auctoritate contenti bonis tantum\nmoribus rectisque uotis constanter operam dederint aut contemnentes\naut non ualentes disciplinis liberalibus atque optimis erudiri,\nbeatos eos quidem, cum inter homines uiuant, nescio quo modo\n\n\n\n\nappellem, tamen inconcusse credo, mox ut hoc corpus reliquerint, eos,\nquo bene magis minusue uixerunt, eo facilius aut difficilius liberari.\nAuctoritas autem partim diuina est, partim humana, sed\nuera firma summa ea est, quae diuina nominatur. in qua metuenda\nest aeriorum animalium mira fallacia, quae per rerum ad istos sensus\ncorporis pertinentium quasdam diuinationes nonnullasque sententias\ndecipere animas facillime consuerunt aut periturarum fortunarum\ncuriosas aut fragilium cupidas potestatum aut inanium formidulosas\nmiraculorum. illa ergo auctoritas diuina dicenda est, quae\nnon solum in sensibilibus signis transcendit omnem humanam facultatem\nsed et ipsum hominem agens ostendit ei, quo usque se propter\nipsum depresserit, et non teneri sensibus, quibus uidentur illa\nmiranda, sed ad intellectum iubet euolare simul demonstrans,\net quanta hic possit et cur haec faciat et quam parui pendat.\ndoceat enim oportet et factis potestatem suam et humilitate\nclementiam et praeceptione naturam, quae omnia sacris,\nquibus initiamur, secretius firmiusque traduntur, in quibus\nbonorum uita facillime non disputationum ambagibus sed\nmysteriorum auctoritate purgatur. humana uero auctoritas\nplerumque fallit, in eis tamen iure uidetur excellere, qui, quantum\nimperitorum sensus capit, multa dant indicia doctrinarum suarum\net non uiuunt aliter, quam uiuendum esse praecipiunt. quibus\nsi aliqua etiam fortunae munera accesserint, quorum appareant usu\nmagni contemtuquemaiores.difficillimum omnino est, ut eis quisque\nuiuendi praecepta dantibus credens recte uituperetur.\nHic Alypius: Permagna, inquit, uitae imago abs te ante\noculos nostros cum plene tum breuiter constituta est, cui quamuis\ncotidianis praeceptis tuis inhiemus, tamen nos hodie cupidiores flagrantioresque\nreddidisti. ad quam, si fieri posset, non solum nos\nuerum etiam cunctos homines iam peruenire et eidem inhaerere 3\n\n\n\n\n\n\ncuperem, si, ut haec auditu mirabilia, ita essent imitatione facilia.\nnam nescio quo modo — quod utinam uel a nobis procul absit! —\nanimus humanus dum haec audiendo caelestia diuina ac prorsus\nuera esse proclamet, in adpetendo aliter se gerit, ut mihi uerissimum\nuideatur aut diuinos homines aut non sine diuina ope sic\nuiuere. — Cui ego: Haec praecepta uiuendi, quae tibi, ut semper,\nplurimum placent, Alypi, quamuis hic meis uerbis pro tempore expressa\nsint, non tamen a me inuenta esse optime scis. his enim magnorum\nhominum et paene diuinorum libri plenissimi sunt, quod non\npropter te mihi dicendum putaui sed propter istos adulescentes, ne\nin eis quasi auctoritatem meam iure contemnant. nam mihi omnino\nillos nolo credere nisi docenti rationemque reddenti, propter quos\npro rerum magnitudine concitandos etiam te arbitror istum interposuisse\nsermonem. non enim tibi sunt ad sequendum ista difficilia,\nquae tanta rapuisti auiditate tantoque in ea naturae admirabilis impetu\ningressus es, ut ego tibi uerborum, tu mihi rerum magister effectus\nsis. non enim est modo ulla causa mentiendi aut saltem occasio;\nnam neque te falsa tua laude studiosiorem fieri puto et hi adsunt,\nqui utrumque nouerunt, et ei sermo iste mittetur, cui nostrum\nnullus ignotus est.\nBonos autem uiros deditosque optimis moribus, si non aliter\nsentis atque dixisti, pauciores te arbitror esse credere, quam mihi\nprobabile est; sed multi penitus latent, item multorum non latentium\nea ipsa, quae mira sunt, latent; in animo enim sunt ista, qui\nneque sensu accipi potest et plerumque, dum congruere uult uitiosorum\nhominum conloquiis, ea dicit, quae aut probare aut adpetere\nuideatur. multa etiam facit non libenter propter aut uitandum odium\nhominum aut ineptiam fugiendam, quod nos audientes aut uidentes\n\n\n\n\ndifficile aliter existimamus, quam sensus iste renuntiat, eoque fit,\nut multos non tales esse credamus, quales et se ipsi et eos sui familiares\nnouerunt, quod tibi ex amicorum nostrorum quibusdam magnis\nanimi bonis, quae nos soli scimus, persuadeas uelim. nam error iste\nnon minima et hac causa nititur, quod non pauci se subito ad bonam\nuitam miramque conuertunt et, donec aliquibus clarioribus factis\ninnotescant, quales erant, esse creduntur. nam ne longius abeam,\nquis istos adulescentes, qui antea nouerat, facile credat tam studiose\nmagna quaerere, tantas repente in hac aetate indixisse inimicitias\nuoluptatibus ? ergo hanc opinionem pellamus ex animo; nam et\nillud diuinum auxilium, quod, ut decebat, religiose in ultimo sermonis\ntui posuisti, latius, quam nonnulli opinantur, officium clementiae\nsuae per uniuersos populos agit. sed ad disputationis nostrae,\nsi placet, ordinem redeamus et, quoniam de auctoritate satis dictum\nest, uideamus, quid sibi ratio uelit.\nRatio est mentis motio ea, quae discuntur, distinguendi\net conectendi potens, qua duce uti ad deum intellegendum uel\nipsam quae aut in nobis aut usque quaque est animam rarissimum\nomnino genus hominum potest non ob aliud, nisi quia in istorum\nsensuum negotia progresso redire in semet ipsum cuique difficile\nest. itaque cum in rebus ipsis fallacibus ratione totum agere homines\nmoliantur, quid sit ipsa ratio et qualis sit, nisi perpauci prorsus\nignorant. mirum uidetur, sed tamen se ita res habet. satis est hoc\ndixisse in praesentia; nam si uobis rem tantam, sicut intellegenda\nest, nunc ostendere cupiam, tam ineptus sim quam adrogans, si uel\nme illam iam percepisse profitear. tamen quantum dignata est in res,\nquae nobis notae uidentur, procedere, indagemus eam, si possumus,\ninterim, prout susceptus sermo desiderat.\nAc primum uideamus, ubi hoc uerbum, quod ratio uocatur,\nfrequentari solet; nam illud nos mouere maxime debet, quod ipse\nhomo a ueteribus sapientibus ita definitus est: homo est animal rationale\nmortale. hic genere posito, quod animal dictum est, uidemus\nadditas duas differentias, quibus credo admonendus erat homo, et\nquo sibi redeundum esset et unde fugiendum. nam ut progressus\nanimae usque ad mortalia lapsus est, ita regressus esse in rationem\ndebet; uno uerbo a bestiis, quod rationale, alio a diuinis separatur,\nquod mortale dicitur. illud igitur nisi tenuerit, bestia erit, hinc nisi\nse auerterit, diuina non erit. sed quoniam solent doctissimi uiri,\nquid inter rationale ac rationabile intersit, acute subtiliterque discernere,\nnullo modo est ad id quod instituimus neglegendum. nam\nrationale esse dixerunt, quod ratione uteretur uel uti posset, rationabile\nautem, quod ratione factum esset aut dictum. itaque has\nbalneas rationabiles possumus dicere nostrumque sermonem, rationales\nautem uel illum, qui has fecit, uel nos, qui loquimur. ergo\nprocedit ratio ab anima rationali scilicet in ea, quae uel fiunt\nrationabilia uel dicuntur.\nDuo igitur uideo, in quibus potentia uisque rationis possit\nipsis etiam sensibus admoueri, opera hominum, quae uidentur, et\nuerba, quae audiuntur. in utroque autem utitur mens gemino nuntio\npro corporis necessitate, uno, qui oculorum est, altero aurium.\nitaque cum aliquid uidemus congruentibus sibi partibus figuratum,\nnon absurde dicimus rationabiliter apparere, itemque, cum aliquid\nbene concinere audimus, non dubitamus dicere, quod rationabiliter\nsonat. nemo autem non rideatur, si dixerit: \\'rationabiliter olet\\' aut\n\\'rationabilitersapit\\'aut rationa biliter sapit'\\' nisi forte in his, quae\npropter aliquid ab hominibus procurata sunt, ut ita olerent uel\nsaperent uel feruerent uel quid aliud, ut, si quis locum, unde grauibus\nodoribus serpentes fugantur, rationabiliter dicat ita olere\n\n\n\n\n\n\ncausam intuens, quare sit factum, aut poculum, quod medicus confecerit.\nrationabiliter amarum esse uel dulce, aut quod temperari\nlanguido solium iusserit, calere rationabiliter aut tepere. nemo\nautem hortum ingressus et rosam naribus admouens audet ita laudare:\nquam rationabiliter fragrat! nec si medicus illam, ut olfaceret,\niusserit — tunc enim praeceptum uel datum illud rationabiliter, non\ntamen olere rationabiliter dicitur — nec propterea, quia naturalis\nille odor est. nam quamuis a coco pulmentum condiatur, rationabiliter\nconditum possumus dicere, rationabiliter autem sapere,\ncum causa extrinsecus nulla sit sed praesenti satisfiat uoluptati,\nnullo modo ipsa loquendi consuetudine dicitur. si enim quaeratur\nde illo, cui poculum medicus dederit, cur id dulciter sentire debuerit,\naliud infertur, propter quod ita est, id est morbi genus, quod iam\nnon in illo sensu est sed aliter sese habet in corpore. si autem rogetur\nligurriens aliquid gulae stimulo concitatus, cur ita dulce situel respondeat:\n\\'quia libet\\' aut \\'quia delector\\', nemo illud dicet rationabiliter\ndulce, nisi forte illius delectatio alicui rei sit necessaria et\nillud, quod mandit, ob hoc ita confectum sit.\nTenemus, quantum inuestigare potuimus, quaedam uestigia\nrationis in sensibus et, quod ad uisum atque auditum pertinet,\nin ipsa etiam uoluptate. alii uero sensus non in uoluptate sua sed\npropter aliquid aliud solent hoc nomen exigere, id autem est rationalis\nanimantis factum propter aliquem finem. sed ad oculos quod\npertinet, in quo congruentia partium rationabilis dicitur, pulchrum\nappellari solet, quod uero ad aures, quando rationabilem concentum\ndicimus cantumque numerosum rationabiliter esse conpositum,\nsuauitas uocatur proprio iam nomine. sed neque in pulchris rebus,\nquod nos inlicit, neque in aurium suauitate, cum pulsa corda quasi\n\n\n\n\nliquide sonat atque pure, rationabile illud dicere solemus. restat\nergo, ut in istorum sensuum uoluptate id ad rationem pertinere\nfateamur, ubi quaedam dimensio est atque modulatio.\nItaque in hoc ipso aedificio singula bene considerantes non\npossumus non offendi, quod unum ostium uidemus in latere, alterum\nprope in medio nec tamen in medio collocatum. quippe in rebus\nfabricatis nulla cogente necessitate iniqua dimensio partium facere\nipsi aspectui uelut quandam uidetur iniuriam. quod autem intus\ntres fenestrae, una in medio, duae a lateribus paribus interuallis\nsolio lumen infundunt, quam nos delectat diligentius intuentes\nquamque in se animum rapit! manifesta res est nec multis uerbis\nuobis aperienda. unde ipsi architecti iam suo uerbo rationem istam\nuocant et partes discorditer conlocatas dicunt non habere rationem.\nquod late patet ac paene in omnes artes operaque humana diffunditur.\niam in carminibus, in quibus item dicimus esse rationem ad\nuoluptatem aurium pertinentem, quis non sentiat dimensionem\nesse totius huius suauitatis opificem? sed histrione saltante cum\nbene spectantibus gestus illi omnes signa sint rerum, quamuis\nmembrorum numerosus quidam motus oculos eadem illa dimensione\ndelectet, dicitur tamen rationabilis illa saltatio, quod bene\naliquid significet et ostendat excepta sensuum uoluptate. non enim,\nsi pinnatam Uenerem faciat et Cupidinem palliatum, quamuis id\nmira membrorum motione atque conlocatione depingat, oculos\naidetur offendere sed per oculos animum, cui signa rerum illa monstrantur;\nnam oculi offenderentur, si non pulchre moueretur. hoc\nenim pertinebat ad sensum, in quo anima eo ipso, quod mixta est\ncorpori. percipit uoluptatem. aliud ergo sensus, aliud per sensum;\nnam sensum mulcet pulcher motus, per sensum autem animum solum\npulchra in motu significatio. hoc etiam in auribus facilius aduertitur;\nnam quidquid iucunde sonat, illud ipsum auditum libet atque inlicit;\n\n\n\n\nquod autem per eundem sonum bene significatur, nuntio quidem\naurium sed ad solam mentem refertur. itaque cum audimus\nillos uersus:\nquid tantum Oceano properent se tinguere soles\nhiberni uel quae tardis mora noctibus obstet,\naliter metra laudamus aliterque sententiam nec sub eodem intellectu\ndicimus: \\'rationabiliter sonat\\' et \\'rationabiliter dictum est\\'.\nErgo iam tria genera sunt rerum, in quibus illud rationabile\napparet, unum est in factis ad aliquem finem relatis, alterum\nin discendo, tertium in delectando. primum nos admonet nihil temere\nfacere, secundum recte docere, ultimum beate contemplari; in\nmoribus est illud superius, haec autem duo in disciplinis, de quibus\nnunc agimus. namque illud, quod in nobis est rationale, id est quod\nratione utitur et rationabilia uel facit uel sequitur, quia naturali\nquodam uinculo in eorum societate adstringebatur, cum quibus\nilli erat ratio ipsa communis — nec homini homo firmissime sociari\nposset, nisi conloquerentur atque ita sibi mentes suas cogitationesque\nquasi refunderent — uidit esse inponenda rebus uocabula, id\nest significantes quosdam sonos, ut, quoniam sentire animos suos\nnon poterant, ad eos sibi copulandos sensu quasi interprete uterentur.\nsed audiri absentium uerba non poterant; ergo illa ratio peperit\nlitteras notatis omnibus oris ac linguae sonis atque discretis. nihil\nautem horum facere poterat, si multitudo rerum sine quodam defixo\ntermino infinito patere uideretur. ergo utilitas numerandi magna\nnecessitate animaduersa est. quibus duobus repertis nata est illa\nlibrariorum et calculonum professio uelut quaedam grammaticae\ninfantia, quam Uarro litterationem uocat; Graece autem quomodo\nappelletur, non satis in praesentia recolo.\nProgressa deinde ratio animaduertit eosdem oris sonos,\nquibus loqueremur et quos litteris iam signauerat, alios esse, qui\nmoderato uarie hiatu quasi enodati ac simplices faucibus sine ulla\nconlisione defluerent, alios diuerso pressu oris, tenere tamen aliquem\nsonum, extremos autem, qui nisi adiunctis sibi primis erumpere\nnon ualerent. itaque litteras hoc ordine, quo expositae sunt, uocales\nsemiuocales et mutas nominauit; deinde syllabas notauit. deinde\nuerba in octo genera formasque digesta sunt omnisque illorum motus\nintegritas iunctura perite subtiliterque distincta sunt. inde iam\nnumerorum et dimensionis non inmemor adiecit animum in ipsas\nuocum et syllabarum uarias moras atque inde spatia temporis alia\ndupla, alia simpla esse conperit, quibus longae breuesque syllabae\ntenderentur. notauit etiam ista et in regulas certas disposuit.\nPoterat iam perfecta esse grammatica sed, quia ipso nomine\nprofiteri se litteras clamat-unde etiam Latine litteratura dicitur —\nfactum est, ut, quidquid dignum memoria litteris mandaretur, ad\neam necessario pertineret. itaque unum quidem nomen, sed res infinita\nmultiplex curarum plenior quam iucunditatis aut ueritatis\nhuic disciplinae accessit, historia non tam ipsis historicis quam\ngrammaticis laboriosa. quis enim ferat imperitum uideri hominem,\nqui uolasse Daedalum non audierit, mendacem illum, qui finxerit,\nstultum, qui crediderit, impudentem, qui interrogauerit, non uideri,\naut in quo nostros familiares grauiter miserari soleo, qui si non\nresponderint, quid uocata sit mater Euryali, accusantur inscitiae,\ncum ipsi eos, a quibus ea rogantur, uanos et ineptos nec curiosos\naudeant appellare?\nIlla igitur ratio perfecta dispositaque grammatica\nadmonita est quaerere atque attendere hanc ipsam uim, qua peperit\nartem; nam eam definiendo distribuendo colligendo non solum\ndigesserat atque ordinarat uerum ab omni etiam falsitatis inreptione\ndefenderat. quando ergo transiret ad alia fabricanda, nisi\nipsa sua prius quasi quaedam machinamenta et instrumenta distingueret\nnotaret digereret proderetque ipsam disciplinam disciplinarum,\nquam dialecticam uocant? haec docet docere, haec docet\ndiscere; in hac se ipsa ratio demonstrat atque aperit, quae sit,\nquid uelit, quid ualeat. scit scire, sola scientes facere non solum\nuult sed etiam potest. uerum quoniam plerumque stulti homines\nad ea, quae suadentur recte utiliter et honeste, non ipsam sincerissimam\nquam rarus animus uidet ueritatem, sed proprios sensus\nconsuetudinemque sectantur, oportebat eos non doceri solum,\nquantum queunt, sed saepe et maxime commoueri. hanc suam\npartem, quae id ageret, necessitatis pleniorem quam puritatis\nrefertissimo gremio deliciarum, quas populo spargat, ut ad utilitatem\nsuam dignetur adduci, uocauit rhetoricam. hactenus pars\nilla, quae in significando rationabilis dicitur, studiis liberalibus\ndisciplinisque promota est.\nHinc se illa ratio ad ipsarum diuinarum rerum\nbeatissimam contemplationem rapere uoluit. sed ne de alto caderet,\nquaesiuit gradus atque ipsam sibi uiam per suas possessiones ordinemque\nmolita est. desiderabat enim pulchritudinem, quam sola\net simplex posset sine istis oculis intueri; inpediebatur a sensibus.\nitaque in eos ipsos paululum aciem torsit, qui ueritatem sese habere\nclamantes festinantem ad alia pergere inportuno strepitu reuocabant.\net primo ab auribus coepit, quia dicebant ipsa uerba sua esse,\nquibus iam et grammaticam et dialecticam et rhetoricam fecerat.\n\n\n\n\nat ista potentissima secernendi cito uidit, quid inter sonum et id,\ncuius signum esset, distaret. intellexit nihil aliud ad aurium iudicium\npertinere quam sonum eumque esse triplicem, aut in uoce\nanimantis aut in eo, quod flatus in organis faceret, aut in eo, quod\npulsu ederetur; ad primum pertinere tragoedos uel comoedos uel\nchoros cuiuscemodi atque omnes omnino, qui uoce propria canerent,\nsecundum tibiis et similibus instrumentis deputari, tertio dari\ncitharas lyras cymbala atque omne, quod percutiendo canorum esset.\nUidebat autem hanc materiam esse uilissimam, nisi certa\ndimensione temporum et acuminis grauitatisque moderata uarietate\nsoni figurarentur. recognouit hinc esse illa semina, quae in grammatica,\ncum syllabas diligenti consideratione uersaret, pedes et\naccentus uocauerat, et quia in ipsis uerbis breuitates et longitudines\nsyllabarum prope aequali multitudine sparsas in oratione attendere\nfacile fuit, temptauit pedes illos in ordines certos disponere atque\nconiungere, et in eo primo sensum ipsum secuta moderatos inpressit\narticulos, quae caesa et membra nominant. et ne longius\npedum cursus prouolueretur, quam eius iudicium posset sustinere,\nmodum statuit, unde reuerteretur, et ab eo ipso uersum uocauit.\nquod autem non esset certo fine moderatum sed tamen rationabiliter\nordinatis pedibus curreret, rhythmi nomine notauit, qui\nLatine nihil aliud quam numerus dici potuit. sic ab ea poetae geniti\nsunt. in quibus cum uideret non solum sonorum sed etiam uerborum\nrerumque magna momenta, plurimum eos honorauit eisque tribuit\nquorum uellent rationabilium mendaciorum potestatem. et\nquoniam de prima illa disciplina stirpem ducebant, iudices in eos\ngrammaticos esse permisit.\nIn hoc igitur quarto gradu siue in rhythmis siue in ipsa\nmodulatione intellegebat regnare numeros totumque perficere;\ninspexit diligentissime, cuius modi essent; reperiebat diuinos et\n\n\n\n\nsempiternos, praesertim quod ipsis auxiliantibus omnia superiora\ncontexuerat. et iam tolerabat aegerrime splendorem illorum atque\nserenitatem corporea uocum materia decolorari. et quoniam illud,\nquod mens uidet, semper est praesens et inmortale adprobatur - cuius\ngeneris numeri apparebant â€” sonus autem, quia sensibilis res est.\npraeteritum tempus inprimiturque memoriae, rationabili\nmendacio iam poetis fauente ratione louis et Memoriae filias\nMusas esse confictum est. unde ista disciplina sensus intellectusque\nparticeps musicae nomen inuenit.\nHinc profecta est in oculorum opes et terram caelumque\nconlustrans sensit nihil aliud quam pulchritudinem sibi placere\net in pulchritudine figuras, in figuris dimensiones, in dimensionibus\nnumeros quaesiuitque ipsa secum, utrum ibi talis linea talisque\nrotunditas uel quaelibet alia forma et figura esset, qualem intellegentia\ncontineret. longe deteriorem inuenit et nulla ex parte, quod\nuiderent oculi, cum eo, quod mens cerneret, conparandum. haec\nquoque distincta et disposita in disciplinam redegit appellauitque\ngeometricam. motus eam caeli multum mouebat et ad se diligenter\nconsiderandum inuitabat. etiam ibi per constantissimas temporum\nuices, per astrorum ratos definitosque cursus, per interuallorum\nspatia moderata intellexit nihil aliud quam illam dimensionem\nnumerosque dominari, quae similiter definiendo ac secernendo in\nordinem nectens astrologiam genuit, magnum religiosis argumentum\ntormentumque curiosis.\nIn his igitur omnibus disciplinis occurrebant ei omnia\nnumerosa, quae tamen in illis dimensionibus manifestius eminebant,\nquas in se ipsa cogitando atque uoluendo intuebatur uerissimas,\nin his autem, quae sentiuntur, umbras earum potius atque uestigia\nrecolebat. hic se multum erexit multumque praesumpsit, ausa est\n\n\n\n\n\n\ninmortalem animam conprobare. tractauit omnia diligenter, percepit\nprorsus se plurimum posse et quidquid posset numeris posse.\nmouit eam quoddam miraculum et suspicari coepit se ipsam fortasse\nnumerum esse eum ipsum, quo cuncta numerarentur, aut si id non\nesset, ibi tamen eum esse, quo peruenire satageret. hunc uero totis\nuiribus conprehendit, qui iam uniuersae ueritatis index futurus,\nille, cuius mentionem fecit Alypius, cum de Academicis quaereremus,\nquasi Proteus in manibus erat. imagines enim falsae rerum\nearum, quas numeramus, ab illo occultissimo, quo numeramus,\ndefluentes in sese rapiunt cogitationem et saepe illum, cum iam\ntenetur, elabi faciunt.\nQuibus si quisque non cesserit et illa omnia, quae per\ntot disciplinas late uarieque diffusa sunt, ad unum quiddam simplex\nuerum certumque redegerit, eruditi dignissimus nomine non temere\niam quaerit illa diuina non iam credenda solum uerum etiam contemplanda\nintellegenda atque retinenda. quisquis autem uel adhuc\nseruus cupiditatum et inhians rebus pereuntibus uel iam ista\nfugiens casteque uiuens, nesciens tamen, quid sit nihil, quid informis\nmateria, quid formatum exanime, quid corpus, quid exanime in\ncorpore, quid locus, quid tempus, quid in loco, quid in tempore,\nquid motus secundum locum, quid motus non secundum locum,\nquid stabilis motus, quid sit aeuum, quid sit nec in loco esse nec\nnusquam, quid sit praeter tempus et semper, quid sit et nusquam\nesse et nusquam non esse et numquam esse et numquam non esse,\nquisquis ergo ista nesciens, non dico de summo illo deo. qui scitur\nmelius nesciendo, sed de anima ipsa sua quaerere ac disputare\nuoluerit, tantum errabit, quantum errari plurimum potest. facili?..\n\n\n\n\n\n\n\n\n\n\nautem ista cognoscet. qui numeros simplices atque intellegibiles\nconprehenderit; porro istos conprehendet, qui et ingenio ualens et\npriuilegio aetatis aut cuiuslibet felicitatis otiosus et studio uehementer\nincensus memoratum disciplinarum ordinem, quantum satis est,\nfuerit persecutus. cum enim artes illae omnes liberales partim ad\nusum uitae partim ad cognitionem rerum contemplationemque\ndiscantur, usum earum assequi difficillimum est nisi ei. qui ab\nipsa pueritia ingeniosissimus instantissime atque constantissime\noperam dederit.\nQuod uero ex illis ad id, quod quaerimus, opus est,\nne te quaeso, mater. haec uelut rerum inmensa quaedam silua\ndeterreat. etenim quaedam de omnibus eligentur numero paucissima,\ntu potentissima, cognitione autem multis quidem ardua, tibi tamen,\ncuius ingenium cotidie mihi nouum est et cuius animum uel aetate\nuel admirabili temperantia remotissimum ab omnibus nugis et\nmagna labe corporis emergentem in se multum surrexisse cognosco,\ntam erunt facilia quam difficilia tardissimis miserrimeque uiuentibus.\nsi enim dicam te facile ad eum sermonem peruenturam, qui\nlocutionis et linguae uitio careat, profecto mentiar. me enim ipsum,\ncui magna necessitas fuit ista perdiscere, adhuc in multis uerborum\nsonis Itali exagitant et a me uicissim, quod ad ipsum sonum attinet,\nreprehenduntur. aliud est enim esse arte, aliud gente securum.\nsoloecismos autem quos dicimus fortasse quisque doctus diligenter\nattendens in oratione mea reperiet; non enim defuit, qui mihi\nnonnulla huius modi uitia ipsum Ciceronem fecisse peritissime\npersuasisset. barbarismorum autem genus nostris temporibus tale\nconpertum est. ut et ipsa eius oratio barbara uideatur, qua Roma\nseruata est. sed tu contemtis istis uel puerilibus rebus uel ad te non\npertinentibus ita grammaticae paene diuinam uim naturamque\ncognosces, ut eius animam tenuisse, corpus disertis reliquisse uidearis.\nHoc etiam de ceteris huius modi artibus dixerim, quas si\npenitus fortasse contemnis, admoneo te, quantum filius audeo\nquantumque permittis, ut fidem istam tuam, quam uenerandis\nmysteriis percepisti, firme cauteque custodias, deinde ut in hac\nuita atque moribus constanter uigilanterque permaneas. de rebus\nautem obscurissimis et tamen diuinis, quomodo deus et nihil mali\nfaciat et sit omnipotens et tanta mala fiant et cui bono mundum\nfecerit, qui non erat indiguus, et utrum semper fuerit malum an\ntempore coeperit et, si semper fuit, utrum sub conditione dei fuerit et,\nsi fuit, utrum etiam iste mundus semper fuerit, in quo illud malum\ndiuino ordine domaretur-si autem hic mundus aliquando esse coepit,\nquomodo, antequam esset, potestate dei malum tenebatur et quid\nopus erat mundum fabricari, quo malum, quod iam dei potestas\nfrenabat, ad poenas animarum includeretur? si autem fuit tempus,\nquo sub dei dominio malum non erat, quid subito accidit, quod\nper aeterna retro tempora non acciderat? in deo enim nouum extitisse\nconsilium, ne dicam impium, ineptissimum est dicere. si autem\ninportunum fuisse et quasi improbum malum deo dicimus, quod\nnonnulli existimant, iam nemo doctus risum tenebit, nemo non\nsuscensebit indoctus; quid enim potuit deo nocere mali nescio qua\nilla natura? si enim dicunt non potuisse, fabricandi mundi causa\nnon erit; si potuisse dicunt, inexpiabile nefas est deum uiolabilem\ncredere, nec ita saltem, ut uel uirtute prouiderit, ne sua substantia\nuiolaretur; namque animam poenas hic pendere fatentur, cum inter\neius et dei substantiam nihil uelint omnino distare. si autem istum\nmundum non factum dicamus, impium est atque ingratum credere,\nne illud sequatur, quod deus eum non fabricarit â€” ergo de his atque\nhuius modi rebus aut ordine illo eruditionis aut nullo modo quicquam\nrequirendum est.\nEt ne quisquam latissimum aliquid nos conplexos\nesse arbitretur, hoc dico planius atque breuius, ad istarum rerum\n\n\n\n\n\n\ncognitionem neminem adspirare debere sine illa quasi duplici\nscientia bonae disputationis potentiaeque numerorum. si quis\netiam hoc plurimum putat, solos numeros optime nouerit aut\nsolam dialecticam. si et hoc infinitum est, tantum perfecte sciat,\nquid sit unum in numeris quantumque ualeat nondum in illa\nsumma lege summoque ordine rerum omnium, sed in his, quae\ncotidie passim sentimus atque agimus. excipit enim hanc\neruditionem iam ipsa philosophiae disciplina et in ea nihil\nplus inueniet, quam quid sit unum, sed longe altius longeque\ndiuinius. cuius duplex quaestio est, una de anima, altera de deo.\nprima efficit, ut nosmet ipsos nouerimus, altera, ut originem nostram.\nilla nobis dulcior, ista carior, illa nos dignos beata uita,\nbeatos haec facit, prima est illa discentibus, ista iam doctis. hic est\nordo studiorum sapientiae, per quem fit quisque idoneus ad intellegendum\nordinem rerum, id est ad dinoscendos duos mundos et\nipsum parentem uniuersitatis, cuius nulla scientia est in anima\nnisi scire, quomodo eum nesciat.\nHunc igitur ordinem tenens anima iam philosophiae tradita\nprimo se ipsam inspicit et, cui iam illa eruditio persuasit aut suam\naut se ipsam esse rationem, in ratione autem aut nihil esse melius\net potentius numeris aut nihil aliud quam numerum esse rationem,\nita secum loquetur: ego quodam meo motu interiore et occulto ea,\nquae discenda sunt, possum discernere uel conectere et haec uis mea\nratio uocatur. quid autem discernendum est, nisi quod aut unum\nputatur et non est aut certe non tam unum est quam putatur? item\ncur quid conectendum est, nisi ut unum fiat, quantum potest?\nergo et in discernendo et in conectendo unum uolo et unum amo,\nsed cum discerno, purgatum, cum conecto, integrum uolo. in illa\nparte uitantur aliena, in hac propria copulantur, ut unum aliquid\nperfectum fiat. lapis ut esset lapis, omnes eius partes omnisque\nnatura in unum solidata est. quid arbor? nonne arbor non esset,\nsi una non esset? quid membra cuiuslibet animantis ac uiscera et\n\n\n\n\nquidquid est eorum, e quibus constat? certe si unitatis patiantur\ndiuortium, non erit animal. amici quid aliud quam unum esse conantur?\net quanto magis unum, tanto magis amici sunt. populus\nuna ciuitas est, cui est periculosa dissensio. quid est autem dissentire\nnisi non unum sentire? ex multis militibus fit unus exercitus.\nnonne quaeuis multitudo eo minus uincitur, quo magis in unum\ncoit? unde ipsa coitio in unum cuneus nominatus est quasi couneus.\nquid amor omnis ? nonne unum uult fieri cum eo, quod amat et, si\nei contingat, unum cum eo fit? uoluptas ipsa non ob aliud delectat\nuehementius, nisi quod amantia sese corpora in unum coguntur.\ndolor unde perniciosus est? quia id, quod unum erat, dissicere nititur.\nergo molestum et periculosum est unum fieri cum eo, quod\nseparari potest.\nEx multis rebus passim ante iacentibus, deinde in\nunam formam congregatis unam facio domum. melior ego, si quidem\nego facio, illa fit, ideo melior, quia facio; non dubium est inde Ille\nesse meliorem, quam domus est. sed non inde sum melior hirundine\naut apicula — nam et illa nidos adfabre struit et illa fauos — sed\nhis melior, quia rationale animal sum. at si in ratis dimensionibus ratio\nest, numquidnam et aues quod fabricant, minus apte congruenterque\ndimensum est? immo numerosissimum est. non ergo numerosa\nfaciendo sed numeros cognoscendo melior sum. quid ergo? illae\nnescientes operari numerosa poterant? poterant profecto. unde id\ndocetur? ex eo, quod nos quoque certis dimensionibus linguam\ndentibus et palato adcommodamus, ut ex ore litterae ac uerba prorumpant,\nnec tamen cogitamus, cum loquimur, quo motu oris id facere\ndebeamus. deinde quis bonus cantator, etiamsi musicae sit imperitus,\nnon ipso sensu naturali et rhythmum et melos perceptum memoria\ncustodiat in canendo, quo quid fieri numerosius potest? si nescit\nindoctus, sed tamen facit operante natura. quando autem melior\n\n\n\n\net pecoribus praeponendus ? quando nouit, quod faciat. nihil aliud\nme pecori praeponit, nisi quod rationale animal sum.\nQuomodo igitur inmortalis est ratio et ego simul et rationale\net mortale quiddam definior? an ratio non est inmortalis ? sed unum\nad duo uel duo ad quattuor uerissima ratio est nec magis heri fuit\nista ratio uera quam hodie nec magis cras aut post annum erit uera\nnec, si omnis iste mundus concidat, poterit ista ratio non esse. ista\nenim semper talis est, mundus autem iste nec heri habuit nec cras\nhabebit, quod habet hodie, nec hodierno ipso die uel spatio unius\nhorae eodem loco solem habuit; ita, cum in eo nihil manet, nihil uel\nparuo spatio temporis habet eodem modo. igitur si inmortalis est\nratio et ego, quae ista omnia uel discerno uel conecto, ratio sum,\nillud, quo mortale appellor, non est meum; aut si anima non id est,\nquod ratio, et tamen ratione utor et per rationem melior sum, a deteriore\nad melius, a mortali ad inmortale fugiendum est. haec et\nalia multa secum anima bene erudita loquitur atque agitat, quae\npersequi nolo, ne, cum ordinem uos docere cupio, modum excedam,\nqui pater est ordinis. gradatim enim se et ad mores uitamque optimam\nnon iam sola fide sed certa ratione perducit. cui numerorum\nuim atque potentiam diligenter intuenti nimis indignum uidebitur\net nimis flendum per suam scientiam uersum bene currere citharamque\nconcinere et suam uitam seque ipsam, quae anima est, deuium\niter sequi et dominante sibi libidine cum turpissimo se uitiorum\nstrepitu dissonare.\nCum autem se conposuerit et ordinarit atque concinnam\npulchramque reddiderit, audebit iam deum uidere atque ipsum\nfontem, unde manat omne uerum, ipsumque patrem ueritatis. deus\nmagne, qui erunt illi oculi, quam sani, quam decori, quam ualentes,\nquam constantes, quam sereni, quam beati! quid autem est illud,\n\n\n\n\nquod uident ? quid quaeso, quid arbitremur, quid aestimemus, quid\nloquamur ? cotidiana uerba occurrunt et sordidata sunt omnia uilissimis\nrebus. nihil amplius dicam nisi promitti nobis aspectum pulchritudinis,\ncuius imitatione pulchra, cuius conparatione foeda sunt\ncetera. hanc quisquis uiderit — uidebit autem, qui bene uiuit, bene\norat, bene studet — quando eum mouebit, cur alius optans habere\nfilios non habet, alius abundanter, exponat alius, oderit nascituros,\ndiligat natos? quomodo non repugnet nihil futurum esse, quod non\nsit apud deum. ex quo necesse est ordine omnia fieri et tamen non\nfrustra deum rogari ? postremo quando istum uirum mouebunt aut\nulla onera aut ulla pericula aut ulla fastidia aut ulla blandimenta\nfortunae ? in hoc enim sensibili mundo uehementer considerandum\nest, quid sit tempus et locus, ut, quod delectat in parte siue loci siue\ntemporis, intellegatur tamen multo esse melius totum, cuius illa\npars est, et rursus, quod offendit in parte, perspicuum sit homini\ndocto non ob aliud offendere, nisi quia non uidetur totum, cui pars\nilla mirabiliter congruit, in illo uero mundo intellegibili quamlibet\npartem tamquam totum pulchram esse atque perfectam. dicentur\nista latius, si uestra studia siue memoratum istum a nobis siue\nalium fortasse breuiorem atque commodiorem, rectum tamen ordinem,\nut hortor ac spero, tenere instituerint atque omnino nauiter\nconstanterque tenuerint.\nQuod ut nobis liceat, summa opera danda est optimis\nmoribus; deus enim noster aliter nos exaudire non poterit, bene\nautem uiuentes facillime exaudiet. oremus ergo, non ut nobis diuitiae\nuel honores uel huius modi res fluxae atque nutantes et quouis resistente\ntranseuntes, sed ut ea proueniant, quae nos bonos faciant\nac beatos. quae uota ut deuotissime inpleantur, tibi maxime hoc\n\n\n\n\n\n\nnegotium, mater, iniungimus, cuius precibus indubitanter credo\natque confirmo mihi istam mentem deum dedisse, ut inueniendae\nueritati nihil omnino praeponam, nihil aliud uelim, nihil cogitem,\nnihil amem, nec desino credere nos hoc tantum boni, quod te promerente\nconcupiuimus, eadem te petente adepturos. iam uero te,\nAlypi, quid horter, quid moneam? qui propterea nimius non es,\nquia talia quantumuis amare fortasse semper parum, nimium uero\nnumquam recte dici potest.\nHic ille: Uere effecisti, inquit, ut memoriam doctissimorum\nac magnorum uirorum, quae aliquando pro rerum magnitudine\nincredibilis uidebatur, et cotidiana consideratione et ista praesenti\nquae in te nobis est admiratione non solum dubiam non habeamus\nuerum etiam, si necesse sit, de illa iurare possimus. quid enim ? nobis\nnonne illa uenerabilis ac prope diuina quae iure et habita est et probata\nPythagorae disciplina abs te hodie nostris etiam paene oculis\nreserata est, cum et uitae regulas et scientiae non tam itinera quam\nipsos campos ac liquida aequora et, quod illi uiro magnae uenerationi\nfuit, ipsa etiam sacraria ueritatis ubi essent, qualia essent, quales\nquaererent, et breuiter et ita plane significasti, ut, quamuis suspicemur\net credamus tibi esse adhuc secretiora, tamen non absque inpudentia\nnos putemus, si amplius quicquam flagitandum arbitremur ?\nAccipio ista, inquam, libenter — neque enim me tam uerba\ntua, quae uera non sunt, quam uerus in uerbis animus delectat\natque excitat - et bene, quod ei mittere statuimus has litteras, qui de\nnobis solet libenter multa mentiri. si qui autem alii fortasse legerint,\nneque hos metuo, ne tibi suscenseant. quis enim amantis errori in\niudicando non beneuolentissime ignoscat? quod autem Pythagorae\nmentionem fecisti, nescio quo illo diuino ordine occulto tibi in\n\n\n\n\n\n\nmentem uenisse credo. res enim multum necessaria mihi prorsus exciderat,\nquam in illo uiro — si quid litteris memoriae mandatis credendum\nest; quamuis Uarroni quis non credat ? - mirari et paene cotidianis,\nut scis, ecferre laudibus soleo, quod regendae rei publicae disciplinam\nsuis auditoribus ultimam tradebat iam doctis iam perfectis iam\nsapientibus iam beatis. tantos ibi enim fluctus uidebat, ut eis nollet\ncommittere nisi uirum, qui et in regendo paene diuine scopulos\neuitaret et, si omnia defecissent, ipse illis fluctibus quasi scopulus\nfieret. de solo enim sapiente uerissime dici potest:\nille uelut, pelagi rupes immota resistit\net cetera, quae luculentis in hanc sententiam uersibus dicta sunt.\n\nHic finis disputationis factus est laetisque omnibus et multum\nsperantibus consessum dimisimus, cum iam nocturnum lumen\nfuisset inlatum.\nPer idem tempus, inter illos quidem, qui de Academicis scripti sunt, duos etiam libros de ordine scripsi, in quibus quaestio magna\nuersatur, utrum omnia bona et mala di??nae prouidentiae ordo contineat.\nsed cum rem uiderem ad intellegendum difficilem satis\naegre ad eorum perceptionem, cum quibus agebam, disputando posse\nperduci, de ordine studendi loqui malui, cum a corporalibus ad incorporalia\npotest profici.\nUerum et his libris displicet mihi saepe interpositum fortunae uocabulum;\net quod non addebam: corporis, quando sensus corporis nominaui;\net quod multum tribui liberalibus disciplinis, quas multi sancti multum nesciunt, quidam etiam sciunt et sancti non sunt;\n\n\n\net quod Musas quasi aliquas deas quamuis iocando commemoraui;\n\net quod admirationem uitium nuncupaui;\net quod philosophos non\nuera pietate praeditos dixi uirtutis luce fulsisse;\net quod duos mundos\nunum sensibilem, alterum intellegibilem, non ex Platonis uel ex Platonicorum\npersona, sed ex mea sic commendaui, tamquam hoc etiam\ndominus significare uoluerit, quia non ait: regnum meum non est\nde mundo, sed: regnum meum non est de hoc mundo,\ncum possit et aliqua locutione dictum inueniri et, si alius a domino\nChristo significatus est mundus, ille congruentius possit intellegi,\nin quo erit caelum nouum et terra noua, quando conplebitur\nquod oramus dicentes: adueniat regnum tuum.\nnec Plato quidem in hoc errauit, quia esse mundum intellegibilem\ndixit, si non uocabulum, quod ecclesiasticae consuetudini in re\n\n\n\n\nilla inusitatum est, sed ipsam rem uelimus adtendere. mundum\nquippe ille intellegibilem nuncupauit ipsam rationem sempiternam\natque incommutabilem, qua fecit deus mundum. quam qui\nesse negat, sequitur, ut dicat inrationabiliter deum fecisse quod\nfecit, aut, cum faceret uel antequam faceret, nescisse, quid faceret,\nsi apud eum ratio faciendi non erat. si uero erat, sicut erat, ipsam\nuidetur Plato uocasse intellegibilem mundum. nec tamen isto\nnomine nos uteremur, si iam satis essemus litteris ecclesiasticis\neruditi.\nNec illud mihi placet, quod cum dixissem: summa opera\ndanda est optimis moribus, mox addidi: deus enim noster aliter nos\nexaudire non poterit; bene autem uiuentes facillime exaudiet. sic\nenim dictum est, tamquam deus non exaudiat peccatores;\nquod quidem dixit in euangelio, sed ille, qui nondum cognouerat Christum,\na quo iam fuerat inluminatus in corpore.\nnec illud\nplacet, quod Pythagorae philosopho tantum laudis dedi, ut, qui\nhanc audit uel legit, possit putare me credidisse nullos errores in\nPythagorica esse doctrina, cum sint plures idemque capitales.\n\nHoc opus sic incipit: De ordine rerum, Zenobi.\n"};
