var sequence = {"name":"Augustine. De Peccatorum Meritis et Remissione et de Baptismo Parvulorum","data":"Quamuis in mediis et magnis curarum aestibus atque taediorum,\nquae nos detinent a peccatoribus relinquentibus legem\ndei â€“ licet ea quoque ipsa nostrorum etiam peccatorum meritis inputemus\n-, studio tamen tuo, Marcelline carissime, quo nobis es gratior\natque iucundior, diutius esse debitor nolui atque, ut uerum audias,\nnon potui. sic enim me conpulit uel ipsa caritas, qua in uno incommutabili unum sumus in melius commutandi,\nuel timor, ne in te offenderem\ndeum, qui tibi desiderium tale donauit, cui scruiendo illi seruiam\nqui donauit, sic, inquam, me conpulit, sic duxit et traxit ad\ndissoluendas pro tantillis uiribus quaestiones, quas mihi scribendo\nindixisti, ut ea causa in animo meo paulisper uineeret alias, donec\naliquid efficerem, quo me bonae tuae uoluntati et eorum quibus haec\ncurae sunt etsi non sufficienter, tamen oboedienter seruisse constaret.\nQui dicunt \\'Adam sic creatum, ut etiam sine peccati\nmerito moreretur non poena culpae, sed necessitate naturae\\'. profecto\nillud, quod in lege dictum est: qua die ederitis, morte\nmoriemini, non ad mortem corporis, sed ad mortem animae, quae\n\n\n\n\n\n\n\n\nin peccato fit, referre conantur. qua morte mortuos significauit\ndominus infideles, de quibus ait: sine mortuos sepelire mortuos\nsuos. quid ergo respondebunt, cum legitur hoc deum primo\nhomini etiam post peccatum increpando et damnando dixisse:\nterra es et in terram ibis? neque enim secundum animam, sed,\nquod manifestum est, secundum corpus terra erat et morte eiusdem\ncorporis erat iturus in terram. quamuis enim secundum corpus\nterra esset et corpus in quo creatus est animale gestaret, tamen, si\nnon peccasset, in corpus fuerat spiritale mutandus et in illam incorruptionem,\nquae fidelibus et sanctis promittitur, sine mortis? supplicio\ntransiturus. cuius rei desiderium nos habere non solum ipsi\nsentimus in nobis, uerum etiam monente apostolo agnoscimus, ubi\nait: etenim in hoc ingemescimus, habitaculum nostrum,\nquod de caelo est, superindui cupientes si tamen et induti\nnon nudi inueniamur. etenim qui sumus in hac habitatione\ningemescimus grauati, in quo nolumus expoliari,\nsed superuestiri, ut absorbeatur mortale a uita.\nproinde si non peccasset Adam, non erat expoliandus corpore, sed\nsuperuestiendus inmortalitate et incorruptione, ut absorberetur\nmortale a uita, id est ab animali in spiritale transiret.\nNeque enim metuendum fuit, ne forte, si diutius hic\nuiueret in corpore animali, senectute grauaretur et paulatim ueterescendo\nperueniret ad mortem. si enim deus Israhelitarum uestimentis\net calciamentis praestitit, quod per tot annos non sunt\n\n\n\n\n\n\nobtrita, quid mirum si oboedienti homini eiusdem potentia praestaretur,\nut animale, hoc est mortale, habens corpus haberet in co quendam\nstatum, quo sine defectu esset annosus, tempore quo deus uellet\na mortalitate ad inmortalitatem sine media morte uenturus? sicut\nenim haec ipsa caro quam nunc habemus non ideo non est uulnerabilis,\nquia non est necesse ut uulneretur, sic illa non ideo non fuit\nmortalis, quia non erat necesse ut moreretur. talem puto habitudinem\nadhuc in corpore animali atque mortali etiam illis, qui sine\nmorte hinc translati sunt, fuisse concessam. neque enim Enoc et\nHelias per tam longam aetatem senectute marcuerunt, nec tamen\neos credo iam in illam spiritalem qualitatem corporis commutatos,\nqualis in resurrectione promittitur, quae in domino prima praecessit;\nnisi quia isti fortasse nec his cibis egent, qui sui consumptione\nreficiunt, sed ex quo translati sunt ita uiuunt, ut similem habeant\nsatietatem illis quadraginta diebus, quibus Helias ex calice aquae et\ncollyride panis sine cibo uixit; aut, si et his sustentaculis opus est,\nita in paradiso fortasse pascuntur sicut Adam, priusquam propter\npeccatum inde exire meruisset. habebat enim, quantum existimo,\net de lignorum fructibus refectionem contra defectionem et de ligno\nuitae stabilitatem contra uetustatem.\nPraeter hoc autem quod puniens deus dixit: terra es\net in terram ibis, quod niside morte corporis quomodo intellegi\npossit ignoro, sunt et alia testimonia, quibus euidentissime appareat\nnon tantum spiritus, sed etiam corporis mortem propter peccatum\nmeruisse genus humanum. ad Romanos apostolus dicit: si\n\n\n\n\n\n\nautem Christus in uobis est, corpus quidem mortuum\nest propter peccatum, spiritus autem uita est propter\niustitiam. si ergo spiritus eius qui suscitauit Iesum a\nmortuis habitat in nobis, qui suscitauit Christum Iesum\na mortuis uiuificabit et mortalia corpora uestra per inhabitantem\nspiritum eius in uobis. puto quod non expositore,\nsed tantum lectore opus habet tam clara et aperta sententia.\n\\'corpus\\', inquit, \\'mortuum est\\' non propter fragilitatem terrenam,\nquia de terrae puluere factum est, sed \\'propter peccatum\\'.\nquid quaerimus amplius? et uigilantissime non ait \\'mortale\\' sed\n\\'mortuum\\'.\nNamque antequam inmutaretur in illam incorruptionem,\nquae in sanctorum resurrectione promittitur, poterat esse mortale,\nquamuis non moriturum, sicut hoc nostrum potest, ut ita dicam,\nesse aegrotabile, quamuis non aegrotaturum. cuius enim caro est,\nquae non aegrotare possit, etiamsi aliquo casu priusquam aegrotet\noccumbat? sic et illud corpus iam erat mortale. quam mortalitatem\nfuerat absumptura mutatio in aeternam incorruptionem, si in homine\niustitia, id est oboedientia, permaneret; sed ipsum mortale non\nest factum mortuum nisi propter peccatum. quia ucro illa in resurrectione\nfutura mutatio non solum nullam mortem, quae facta est\npropter peccatum, sed nec mortalitatem habitura est, quam corpus\nanimale habuit ante peccatum, non ait \\'qui suscitauit Christum\nIesum a mortuis uiuificabit et mortua corpora uestra\\', cum supra\ndixisset \\'corpus mortuum\\', sed: uiuificabit, inquit, et mortalia\ncorpora uestra, ut scilicet iam non solum non sint mortua,\n\n\n\n\n\n\nsed nec mortalia, cum animale resurget in spiritale et mortale hoc\ninduet inmortalitatem et absorbebitur mortale a uita.\nMirum si aliquid quaeritur hac manifestatione liquidius.\nnisi forte audiendum est, quod huic perspicuitati contradicitur, ut\nmortuum corpus secundum illum modum hic intellegamus, quo\ndictum est: mortificate membra uestra quae sunt super\nterram. sed hoc modo corpus propter iustitiam mortificatur, non\npropter peccatum; ut enim operemur iustitiam, mortificamus membra\nnostra quae sunt super terram. aut si putant ideo additum\n\\'propter peccatum\\', ut non intellegamus quia peccatum factum\nest, sed ut peccatum non fiat — tamquam diceret: \\'corpus quidem\nmortuum est propter non faciendum peccatum\\' —, quid sibi ergo\nuult, quod cum adiunxisset \\'spiritus autem uita est\\', addidit \\'propter\niustitiam\\'? suffecerat enim sic adiungere \\'uitam spiritus\\', ut etiam\nhic subaudiretur \\'propter non faciendum peccatum\\', ut sic utrumque\npropter unam rem intellegeremus, et mortuum esse corpus et\nuitam esse spiritum propter non faciendum peccatum. ita quippe,\netiamsi tantummodo uellet dicere \\'proptr iustitiam'\\', hoc est \\'propter\nfaciendam iustitiam\\', utrumque ad hoc posset referri: et mortuum esse\ncorpus et uitam esse spiritum propter faciendam iustitiam. nunc\nuero et mortuum corpus dixit esse propter peccatum et spiritum esse\nuitam propter iustitiam, diuersa merita diuersis rebus adtribuens:\nmorti quidem corporis meritum peccati, uitae autem spiritus meritum\niustitiae. quocirca si, ut dubitari non potest, \\'spiritus uita est\npropter iustitiam\\', hoc est merito iustitiae, profecto \\'corpus mortuum\n\n\n\n\n\n\npropter peccatum\\' quid aliud quam merito peccati intellegere debemus\naut possumus, si apertissimum scripturae sensum non pro\narbitrio peruertere ac detorquere conamur? huic etiam uerborum\nconsequentium lumen accedit. cum enim praesentis temporis gratiam\ndeterminans diceret mortuum quidem esse corpus propter\npeccatum, quia in eo nondum per resurrectionem renouato peccati\nmeritum manet, hoc est necessitas mortis, spiritum autem uitam.\nesse propter iustitiam, quia licet adhuc corpore mortis huius oneremur\niam secundum interiorem hominem coepta renouatione in fidei\niustitiam respiramus, tamen, ne humana ignorantia de resurrectione\ncorporis nihil speraret, etiam ipsum, quod propter meritum peccati\nin praesenti saeculo dixerat mortuum, in futuro propter iustitiae\nmeritum dicit uiuificandum nec sic, ut tantum ex mortuo uiuum\nfiat, uerum etiam ex mortali inmortale.\nQuamquam itaque uerear, ne res manifesta exponendo\npotius obscuretur, apostolicae tamen sententiae lumen adtende.\nsi autem Christus, inquit, in uobis, corpus quidem mortuum\nest propter peccatum, spiritus autem uita est\npropter iustitiam. hoc dictum est, ne ideo putarent homines\nuel nullum uel paruum se habere beneficium de gratia Christi, quia\nnecessario morituri sunt corpore. adtendere quippe debent corpus\nquidem adhuc peccati meritum gerere, quod condicioni mortis obstrictum\nest, sed iam spiritum coepisse uiuere propter iustitiam\nfidei, qui et ipse in homine fuerat quadam morte infidelitatis exstinctus.\n\\'non igitur\\', inquit, \\'parum uobis muneris putetis esse conlatum\nper id quod Christus in uobis est, quod in corpore propter\n\n\n\n\n\n\npeccatum mortuo iam propter iustitiam uester spiritus uiuit, nec\nideo de uita quoque ipsius corporis desperetis. si enim spiritus\neius qui suscitauit Christum a mortuis habitat in uobis,\nqui suscitauit Christum a mortuis uiuificabit et mortalia\ncorpora uestra per inhabitantem spiritum eius\nin uobis\\', quid adhuc tantae luci fumus contentionis offunditur?\nclamat apostolus: \\'corpus quidem mortuum est in uobis propter\npeccatum, sed uiuificabuntur etiam mortalia corpora uestra propter\niustitiam, propter quam nunc spiritus iam uita est, quod totum\nperficietur per gratiam Christi, hoc est per inhabitantem spiritum\neius in uobis\\', et adhuc reclamatur! dicit etiam quemadmodum fiat,\nut uita in se mortem mortificando conuertat. ergo, inquit, fratres,\ndebitores sumus non carni, ut secundum carnem\nuiuamus. si enim secundum carnem uixeritis, moriemini;\nsi autem spiritu facta carnis mortificaueritis.\nuiuetis. quid est aliud quam hoc: \\'si secundum mortem uixeritis.\ntotum morietur; si autem secundum uitam uiuendo mortem mortificaueritis,\ntotum uiuet\\'?\nItem quod ait: per hominem mors et per hominem\nresurrectio mortuorum, quid aliud quam de morte\ncorporis intellegi potest, quando ut hoc diceret de resurrectione\ncorporis loquebatur eamque instantissima et acerrima intentione\nsuadebat? quid est ergo quod hic ait ad Corinthios: per hominem\nmors et per hominem resurrectio mortuorum; sicut\nenim in Adam omnes moriuntur, sic et in Christo omnes\nuiuificabuntur, nisi quod ait etiam ad Romanos: per unum\nhominem peccatum intrauit in mundum et per peccatum\n\n\n\n\n\n\nmors? hanc illi mortem non corporis, sed animae intellegi uolunt;\nquasi aliud dictum sit ad Corinthios \\'per hominem mors', ubi omnino\nanimae mortem accipere non sinuntur, quia de resurrectione\ncorporis agebatur, quae morti corporis est contraria. ideo etiam\nsola mors ibi per hominem facta commemorata est, non etiam peccatum,\nquia non agebatur de iustitia, quae contraria est peccato,\nsed de corporis resurrectione, quae contraria est corporis morti.\nHoc autem apostolicum testimonium, in quo ait: per\nunum hominem peccatum intrauitin mundumetper peccatum\nmors, conari eos quidem in aliam nouam detorquere opinionem\ntuis litteris intimasti, sed quidnam illud sit quod in his uerbis\nopinentur tacuisti. quantum autem ex aliis comperi, hoc ibi sentiunt,\n\\'quod et mors ista, quae illic commemorata est, non sit corporis,\nquam nolunt Adam peccando meruisse, sed animae, quae in ipso\npeccato fit, et ipsum peccatum non propagatione in alios homines\nex primo homine, sed imitatione transisse\\'. hinc enim etiam in paruulis\nnolunt credere per baptismum solui originale peccatum quod\nin nascentibus nullum esse omnino contendunt. sed si peccatum\napostolus illud commemorare uoluisset, quod in hunc mundum non\npropagatione, sed imitatione intrauerit, eius principem non Adam,\nsed diabolum diceret, de quo scriptum est: ab initio diabolus\npeccat, de quo etiam legitur in libro Sapientiae: inuidia autem\ndiaboli mors intrauit in orbem terrarum. nam quoniam\nista mors sic a diabolo uenit in homines, non quod ab illo fuerint propagati,\nsed quod eum fuerint imitati, continuo subiunxit: imitantur\nautem eum qui sunt ex parte ipsius. proinde apostolus\n\n\n\n\n\n\ncum illud peccatum ac mortem commemoraret, quae ab uno in\nomnes propagatione transisset, eum principem posuit, a quo propagatio\ngeneris humani sumpsit exordium.\nImitantur quidem Adam, quotquot per inoboedientiam\ntransgrediuntur mandatum dei; sed aliud est quod exemplum est\nuoluntate peccantibus, aliud quod origo est cum peccato nascentibus.\nnam et Christum imitantur sancti eius ad sequendam iustitiam.\nunde et idem apostolus dicit: imitatores mei estote sicut\net ego Christi. sed praeter hanc imitationem gratia eius inluminationem\niustificationemque nostram etiam intrinsecus operatur\nillo opere, de quo idem praedicator eius dicit: neque qui pla n tat\nest aliquid neque qui rigat, sed qui incrementum dat\ndeus. hac enim gratia baptizatos quoque paruulos suo inserit\ncorpori, qui certe imitari aliquem nondum ualent. sicut ergo ille,\nin quo omnes uiu ficantur, praeter quod se ad iustitiam exemplum\nimitantibus praebuit, dat etiam sui spiritus occultissimam fidelibus\ngratiam, quam latenter infundit et paruulis, sic et ille, in quo omnes\nmoriuntur, praeter quod eis qui praeceptum domini uoluntate transgrediuntur\nimitationis exemplum est, occulta etiam tabe carnalis\nconcupiscentiae suae tabificauit in se omnes de sua stirpe uenturos.\nhinc omnino nec aliunde apostolus dicit: per unum hominem\npeccatum intrauit in mundum et per peccatum mors;\net ita in omnes homines pertransiuit, in quo omnes peccauerunt.\nhoc si ego dicerem, resisterent isti meque non recte\ndicere, non recte sentire clamarent. nullam quippe in his uerbis\nintellegerent sententiam cuiuslibet hominis, qui haec diceret, nisi\nistam quam in apostolo intellegere nolunt. sed quia eius uerba\n\n\n\n\n\n\nsunt, cuius auctoritati doctrinaeque succumbunt, nobis intellegendi\nobiciunt tarditatem, cum ea quae perspicue dicta sunt in nescio\nquid aliud detorquere conantur. per unum, inquit, hominem\npeccatum intrauit in mundum et per peccatum mors:\nhoc propagationis est, non imitationis; nam \\'per diabolum\\' diceret.\nquod autem nemo ambigit, istum primum hominem dicit, qui\nest appellatus Adam. et ita, inquit, in omnes homines pertransiit.\nDeinde quod sequitur: in quo omnes peccauerunt,\nquam circumspecte, quam proprie, quam sine ambiguitate dictum\nest! si enim peccatum intellexeris, quod per unum hominem intrauit\nin mundum, in quo peccato omnes peccauerunt, certe manifestum\nest alia esse propria cuique peccata, in quibus hi tantum peccant, quorum\npeccata sunt, aliud hoc unum, in quo omnes peccauerunt,\nquando omnes ille unus homo fuerunt. si autem non peccatum,\nsed ipse unus homo intellegitur, in quo uno homine omnes peccauerunt,\nquid etiam ista manifestatione manifestius? nempe legimus\niustificari in Christo qui credunt in eum propter occultam communicationem\net inspirationem gratiae spiritalis, qua quisquis\nhaeret domino unus spiritus est, quamuis eum et imitentur sancti\neius. legatur mihi tale aliquid de his, qui sanctos eius imitati sunt,\nutrum quisquam dictus sit iustificatus in Paulo aut in Petro aut\nin quolibet eorum, quorum in populo dei magna excellit auctoritas;\nnisi quod in Abraham dicimur benedici, sicut ei dictum est: benedicentur\nin te omnes gentes, propter Christum qui semen\n\n\n\n\n\n\ncius dictus est secundum carnem. quod manifestius dicitur, cum hoc\nidemitadicitur: benedicentur in semine tuo omnes gentes.\ndictum autem quemquam diuinis eloquiis peccasse uel peccare in\ndiabolo, cum eum iniqui et impii omnes imitentur, nescio utrum\nquisquam repperiat. quod tamen cum apostolus de primo homine\ndixerit — in quo omnes peccauerunt —, adhuc de peccati\npropagine disceptatur et nescio qua nebula imitationis obponitur.\nAdtende etiam quae secuntur. cum enim dixisset: in quo\nomnes peccauerunt, secutus adiunxit: usque enim ad legem\npeccatum in mundo fuit, hoc est, quia nec lex potuit auferre\npeccatum, quae subintrauit ut magis abundaret peccatum, siue naturalis\nlex, in qua quisque iam ratione utens incipit peccato originali\naddere et propria, siue ipsa quae scripta per Moysen populo\ndata est. si enim data esset lex, quae posset uiuificare.\nomnino ex lege esset iustitia. sed conclusit scriptura\nomnia sub peccato, ut promissio ex fide Iesu Christi\ndaretur credentibus. peccatum autem non deputabatur,\ncum lex non esset. quid est \\'non deputabatur\\' nisi\n\\'ignorabatur et peccatum esse non putabatur\\'? neque enim ab ipso\ndomino deo tamquam non esset habebatur. cum scriptum sit:\nquicumque sine lege peccauerunt sine lege peribunt.\nSed regnauit, inquit, mors ab Adam usque ad\nMoysen, id est a primo homine usque ad ipsam etiam legem quae\ndiuinitus promulgata est, quia nec ipsa potuit regnum mortis auferre.\nregnum enim mortis uult intellegi, quando ita dominatur in hominibus\nreatus peccati, ut eos ad uitam aeternam, quae uera uita est,\n\n\n\n\n\n\nuenire non sinat, sed ad secundam etiam, quae poenaliter aeterna est,\nmortem trahat. hoc regnum mortis sola in quolibet homine gratia destruit\nsaluatoris, quae operata est in antiquis sanctis, quicumque,\nantequam in carne Christus ueniret, ad eius tamen adiuuantem\ngratiam, non ad legis litteram, quae iubere tantum, non adiuuare\npoterat, pertinebant. hoc namque occultabatur in uetere testamento\npro temporum dispensatione iustissima, quod nunc reuclatur in\nnouo. ergo in omnibus regnauit mors ab Adam usque ad\nMo ysen, qui Christi gratia non adiuti sunt, ut in eis regnum mortis\ndestrueretur, ergo et in eis qui non peccauerunt in similitudine\npraeuarieationis Adae, id est qui nondum sua et\npropria uoluntate sicut ille peccauerunt, sed ab illo peccatum originale\ntraxerunt, qui est forma futuri, quia in illo constituta est\nforma condemnationis futuris posteris, qui eius propagine crearentur,\nut ex uno omnes in condemnationem nascerentur, ex qua non liberat\nnisi gratia saluatoris. scio quidem plerosque latinos codices sic habere:\nregnauit mors ab Adam usque ad Moysen in eos qui\npecc.auerunt in similitudinem praeuaricationis Adae,\nquod etiam ipsum qui ita legunt ad eundem referunt intellectum,\nut in similitudinem praeuaricationis Adae peccasse accipiant, qui\nin illo peccauerunt, ut ei similes crearentur, sicut ex homine homines,\nita ex peccatore peccatores, ex morituro morituri damnatoque\ndamnati. graeci autem codices, unde in latinam linguam interpretatio\nfacta est, aut omnes aut paene omnes id quod a me primo\npositum est habent.\nSed non, inquit, sicut delictum ita et donatio; si\nenim ob unius delictum multi mortui sunt, multo magis\ngratia dei et donum in gratia unius hominis Iesu Christi\nin multos abundauit: non \\'magis multos\\', id est multo plurcs\nhomines - neque enim plures iustificantur quam condemnantur â€”,\nsed \\'multo magis abundauit\\'. Adam quippe ex uno suo delicto reos\ngenuit; Christus autem etiam quae homines delicta propriae uoluntatis\nad originale, in quo nati sunt, addiderunt gratia sua soluit\natque donauit, quod euidentius in consequentibus dicit.\nVerum illud diligentius intuere, quod ait ob unius delictum\nmultos mortuos. cur enim ob unius illius et non potius ob\ndelicta sua propria, si hoc loco intellegenda est imitatio, non propagatio?\nsed adtende quod sequitur: et non sicut per unum\npeccantem ita est et donum; nam iudicium quidem ex\nuno in condemnationem, gratia autem ex multis delictis\nin iustificationem. nunc dicant, ubi locum habeat in his uerbis\nilla imitatio. ex uno, inquit, in condemnationem: quo uno,\nnisi delicto? hoc enim explanat, cum adiungit: gratia autem ex\nmultis delictis in iustificationem. cur ergo iudicium ex uno\ndelicto in condemnationem, gratia uero ex multis delictis in iustificationem?\nnonne, si nullum est originale delictum, non solum ad\niustificationem gratia, sed etiam iudicium ad condemnationem\nex multis delictis homines ducit? neque enim gratia multa delicta\ndonat et non etiam iudicium multa delicta condemnat. RUţ si propterea\nex uno delicto in condemnationem ducuntur, quia omnia delicta,\nquae condemnantur, ex unius illius imitatione commissa sunt, eadem\ncausa est, cur ex uno delicto etiam ad iustificationem duci\n\n\n\n\n\n\nintellegantur, quia omnia delicta, quae iustificatis remittuntur, ex illius\nunius imitatione commissa sunt. sed hoc uidelicet non intellegebat\napostolus cum dicebat: iudicium quidem ex uno delicto in\ncondemnationem, gratia uero ex multis delictis in iustificationem\n! immo uero nos intellegamus apostolum et uideamus\nideo dictum iudicium ex uno delicto in condemnationem, quia sufficeret\nad condemnationem, etiamsi non esset in hominibus nisi originale\npeccatum. quamuis enim condemnatio grauior sit eorum,\nqui originali delicto etiam propria coniunxerunt, et tanto singulis\ngrauior, quanto grauius quisque peccauit, tamen etiam illud solum,\nquod originaliter tractum est, non tantum a regno dei separat, quo\nparuulos sine accepta Christi gratia defunctos intrare non posse ipsi\netiam confitentur, uerum et a salute ac uita aeterna facit alienos,\nquae nulla esse alia potest praeter regnum dei, quo sola Christi\nsocietas introducit.\nAc per hoc ab Adam, in quo omnes peccauimus, non\nomnia nostra peccata, sed tantum originale traduximus; a Christo\nuero, in quo omnes iustificamur, non illius tantum originalis sed\netiam ceterorum, quae ipsi addidimus, peccatorum remissionem\nconsequimur. ideo non sicut per unum peccantem ita est\net donum. nam iudicium quidem ex uno delicto, si non remittitur,\nid est originali, in condemnationem iam potest ducere, gratia uero\nex multis delictis remissis. hos est non solum illo originali, uerum etiam\nomnibus ceteris, ad iustificationem perducit.\nSi enim ob unius delictum mors regnauit per\nunum, multo magis qui abundantiam gratiae et iustitiae\naccipiunt in uita regnabunt per unum Iesum\n\n\n\n\nChristum. cur ob unius delictum mors regnauitpcr unum, nisi quia mortis\nuinculo tenebantur in illo uno, in quo omnes peccauerunt, etiamsi\npropria peccata non adderent? alioquin non ob unius delictum mors\nper unum regnauit, sed ob delicta multa multorum per unumquemque\npeccantem. nam si propterea ceteri ob alterius hominis delictum\nmortui sunt, quia illum in delinquendo praecedentem subsequentes\nimitati sunt, ille quoque et multo magis ob alterius delictum\nmortuus est, quem diabolus delinquendo ita praecesserat, ut\nei delictum etiam ipse suaderet. Adam uero nihil suasit imitatoribus\nsuis et multi, qui eius imitatores dicuntur, cum fuisse et tale aliquid\ncommisisse uel non audierunt uel omnino non credunt. quanto ergo\nrectius, sicut iam dixi, diabolum principem constituisset apostolus,\na quo uno peccatum et mortem per omnes transisse diceret, si hoc\nloco non propagationem, sed imitationem docere uoluisset 1 multo\nenim rationabilius Adam dicitur imitator diaboli, quem suasorem\npeccati habuit, si potest quisque imitari etiam illum, qui nihil ei tale\nsuasit uel omnino quem nescit. quid est autem: qui abundantiam\ngratiae et iustitiae accipiunt, nisi quod non ei tantum\npeccato, in quo omnes peccauerunt, sed eis etiam, quae addiderunt,\ngratia remissionis datur eisque hominibus tanta iustitia donatur.\nut, cum Adam consenserit ad peccatum suadenti, non cedant isti\netiam cogenti ? et quid est: \\'multo magis in uita regnabusnt, \\'cum\nmortis regnum multo plures in aeternas poenas trahat, nisi intellegamuseosipsosin\nutroque dici qui transeunt ab Adam ad Christum, id est\n\n\n\n\n\n\n\n\na morte ad uitam, quia in uita aeterna sine fine regnabunt, magis\nquam in eis mors temporaliter et cum fine regnauit?\nItaque sicut per unius delictum in omnes homines\nad condemnationem itaet per unius iustificationem\nin omnes homines ad iustificationem uitae. hoc unius\ndelictum, si imitationem adtendamus, non eiit nisi diaboli. sed\nquia manifestum est de Adam, non de diabolo dici, restat intellegenda\nnon imitatio, sed propagatio peccati.\n\nNamctquodaitdeCListo:per iustificationem,\nmagis hoc expressit, quam si \\'pe\\' unius iustitiam\\'diceret. cam quippe\niustificationem dicit, qua Christus iustificat impium, quam non\nimitandam proposuit, sed solus hoc potest. nam potuit apostolus\nrecte dicere: imitatores mei estote, sicut et ego Christi,\nnumquam autem diceret: \\'iustificamini a me. sicut et ego sum iustificatus\na Christo\\', quoniam possunt esse et sunt et fuerunt multi\niusti homines et imitandi, iustus autem et iustificans nemo\nnisi Christus. unde dicitur: credenti in eum qui iustificat\nimpium deputatur fides eius ad iustitiam. quisquis ergo\nausus fuerit dicere: \\'iustifico te\\', consequens est, ut dicat etiam: \\'crede\ninmc\\'.quod nemo sanctorumrecte dicere potuit.\ncredite in deum et in me credite, ut, quia ipse iustificat impium,\ncredenti in eum qui iustificat impium deputetur fides ad iustitiam.\nNam si sola imitatio facit peccatores per Adam, cur\nnon etiam per Christum sola imitatio iustos facit? sicut enim,\ninquit, per unius delictum in omnes homines ad condemnationem\nsic et per unius iustificationem in omnes homines\nad iustificationem uitae. proinde isti \\'unus\\' et \\'unus\\'\nnon Adam et Christus, sed Adam et Abel constitui debuerunt, quoniam\ncum multi nos in huius uitae tempore praecesserint peccatore?\n\n\n\n\n\n\neosque imitati fuerint qui posteriore tempore peccauerunt, ideo\ntamen uolunt isti non nisi Adam dictum, in quo omnes imitatione\npeccauerunt, quia primus hominum ipse peccauit. ac per hoc Abel\ndici debuit, in quo uno similiter homines imitatione iustificentur,\nquoniam ipse primus hominum luste uixit. aut si propter quendam\narticulum temporis ad noui testamenti exordium pertinentem Christus\nest positus propter imitationem caput iustorum, ludas eius traditor\ncaput poni debuit peccatorum. porro si propterea Christus unus est in\nquo omnes iustificentur, quia non sola eius imitatio iustos facit,\nsed per spiritum regenerans gratia, propterea et Adam unus est in\nquo omnes peccauerunt, quia non sola eius imitatio peccatores facit,\nsed per carnem generans poena. ob hoc etiam dictum est \\'omnes\\'\net \\'omnes\\'. neque enim qui generantur per Adam, idem ipsi omnes\nper Christum regenerantur; sed hoc recte dictum est, quia sicut nullius\ncarnalis generatio nisi pei Adam sic spiritalis nullius nisi per Christum.\nnam si aliqui possent carne generari non per Adam etaliquiregenerari\nspiritu non per Ciu-istum, non liquide \\'omnes\\' siue hic siue ibi dicerentur.\neosdem autem\\'omnes\\' postea\\'multos\\' dicit; possunt quippe in\naliqua re omnes esse qui pauci sunt. sed multos habet generatio carnalis,\nmultos et spiritalis, quamuis non tam multos haec spiritalis\nquam illa carnalis. uerum tamen quemadmodum illa omnes habet\nhomines sic ista omnes iustos homines, quia sicut nemo praeter\nillam homo sic nemo praeter istam iustus homo et in utraque\nmulti. sicut enim per inoboedientiam unius hominis\n\n\n\n\n\n\n\n\npeccatorcs constituti sunt multi, ita per oboedientiam\nunius hominis iusti constituentur multi.\nLex autem subintrauit, ut abundaret delictum.\nhoc ad originale homines addiderunt iam propria uoluntate, non per\nAdam; sed hoc quoque soluitur sanaturque per Christum, quia ubi\nabundauit peccatum, superabundauit gratia, ut, quemadmodum\nregnauit peccatum in mortem, etiam quod\nnon ex Adam traxerunt homines, sed sua uoluntate addiderunt,\nsic et gratia regnet per iustitiam in uitam aeternam.\nnon tamen aliqua iustitia praeter Christum, sicut aliqua peccata\npracter Adam. ideo cum dixisset: quemadmodum regnauit\npeccatum in mortem, hic non addidit: \\'per unum\\' aut \\'per Adam,\\'\nquia supra dixerat etiam de peccato illo, quod subintrante lege\nabundauit, et hoc utique non est originis, sed iam propriae uoluntatis.\ncum autem dixisset: sic et gratia regnet per iustitiam\nin uitam aeternam, addidit: per Iesum Christum dominum\nnostrum, quia generante carne illud tantummodo trahitur, quod est\noriginale peccatum, regenerante autem spiritu non solum originalis,\nsed etiam uoluntariorum fit remissio peccatorum.\nPotest proinde recte dici paruulos sine baptismo de\ncorpore exeuntes in damnatione omnium mitissima futuros. multum\nautem fallit et fallitur, qui eos in damnatione praedicat non futuros,\ndicente apostolo: iudicium ex uno delicto in condemnatione met paulo post:\nper unius delictum in omnes homines\nad condemnationem. quando ergo pcccauit Adam non\n\n\n\n\n\n\noboediens deo, tunc eius corpus, quamuis esset animale ac mortale,\ngratiam perdidit, quaeius animae omni ex parte oboediebat; tunc ille\nextitit bestialis motus pudendus hominibus, quem in sua erubuit\nnuditate; tunc etiam morbo quodam ex repentina et pestifera corruptione\nconcepto factum in illis est, ut illa in qua creati sunt stabilitate\naetatis amissa per mutabilita est aetatum irent in mortem. quamuis\nergo annos multos postea uixerint, illo tamen dic mori coeperunt,\nquo mortis legem, qua in senium ueteres cerent, acceperunt. non\nenim stat uel temporis puncto. sed sine intermissione labitur quicquid\ncontinua mutatione sensim currit in finem non perficientem,\nsed consumentem. sic itaque impletum est quod dixerat deus: qua\ndie ederitis, morte moriemini. ex hac igitur inoboedientia\ncarnis, ex hac lege peccati et mortis quisquis carnaliter generatur\nregenerari spiritaliter opus habet, ut non solum ad regnum dei perducatur,\nuerum etiam a peccati damnatione liberetur. simul itaque\npeccato et morti primi hominis obnoxii nascuntur in carne et simul\niustitiae uitaeque aeternae secundi hominis sociati renascuntur in\nbaptismo; sic et in Ecclesiastico scriptum est: a muliere initium\nfaetum est peccati et perillamomnesmorimur.siueautem\na muliere siue ab Adam dicatur, utrumque ad primum hominem\npertinet, quoniam, sicut nouimus, mulier ex uiro est et utriusque una\ncaro est. unde et illud quod scriptum est: et erunt duo in\ncarne una. igitur iam non duo, inquit dominus, sed una caro.\nQuapropter qui dicunt paruulos ideo baptizari, ut\nhoc eis remittatur quod in hac uita proprium contraxerunt, non\nquod ex Adam traduxerunt, non magno molimine refellendi sunt.\nquando enim secum ipsi paululum sine certandi studio cogitauerint.\nquam sit absurdum nec dignum disputatione quod dicunt, continuo\n\n\n\n\nsententiam commutabunt. quod si noluerint, non usque adeo de\nhumanis sensibus desperandum est, ut metuamus, nc hoc cuipiam\npersuadeant. ipsi quippe, ut hoc dicerent, alicuius alterius sententiae\nsuae praeiudicio, ni fallor, inpulsi sunt. ac propterea cum remitti\nbaptizato peccata necessario faterentur nec fateri uellent ex Adam\nductum esse peccatum, quod remitti fatebantur infantibus, ipsam\ninfantiam coacti sunt accusare; quasi accusator infantiae hoc securior\nfieret, quo accusatus ei respondere non posset. sed istos, ut dixi,\nomittamus; neque enim sermone uel documentis opus est, quibus\ninnocentia probetur infantum, quantum ad eorum pertinet uitam,\nquam recenti ortu in se ipsis agunt, si eam non agnoscit sensus humanus\nnullis amminiculis cuiusquam disputationis adiutus.\nSed illi monent et aliquid consideratione ac discussione\ndignum uidentur afferre, qui dicunt paruulos recenti uita\neditos uisceribus matrum non propter remittendum peccatum percipere\nbaptismum, sed ut spiritalem procreationem habentes creentur\nin Christo et ipsius regni caelorum participes fiant eodem modo\nfilii et heredes dei, coheredes autem Christi. a quibus tamen cum\nquaeritur, utrum non baptizati et non effecti coheredes Christi\nregnique caelorum participes habeant saltem beneficium salutis\naeternae in resurrectione mortuorum, laborant uehementer nec\nexitum inueniunt. quis enim Christianorum ferat, cum dicitur ad\naeternam salutem posse quemquam peruenire, si non renascatur in\nChristo, quod per baptismum fieri uoluit eo iam tempore, quo tale\n\n\n\n\n\n\nsacramentum constituendum fuit regenerandis in spem salutis\nÂ«aeternae? unde dicit apostolus: non ex operibus iustitiae,\nquae nos fecimus, sed secundum suam misericordiam\nsaluos nos fecit per lauacrum regenerationis. quam\ntamen salutem in spe dicit esse, cum hic uiuimus, ubi ait: spe\nenim salui facti sumus.. spes autem quae uidetur non\nest spes; quod enim uidet quis, quid sperat? si autem\nquod non uidemus speramus, per patientiam expectamus.\nsine ista ergo regeneratione saluos in aeternum posse paruulos\nfieri quis audeat adfirmare, tamquam non pro eis mortuus sit\nChristus? etenim Christus pro impiis mortuus est. isti autem,\nqui, ut manifestum est, nihil in sua propria uita impie commiserunt.\nsi nec originaliter ullo impietatis uinculo detinentur, quomodo pro\neis mortuus est, qui pro impiis mortuus est? si nulla originalis peccati\naegritudine sauciati sunt, quomodo ad medicum Christum,\nhoc est ad percipiendum sacramentum salutis aeternae, suorum\ncurantium pio timore portantur et non eis in ecclesia dicitur:\n\\'auferte hinc innocentes istos; non est opus sanis medicus, sed male\nhabentibus; non uenit Christus uocare iustos, sed peccatores\\'?\nnumquam dictum est, numquam dicitur, numquam omnino dicetur\nin ecclesia Christi tale commentum.\nAc ne quis existimet ideo paruulos ad baptismum\nadferri oportere, quia, sicut peccatores non sunt, ita nec iusti sunt.\nquomodo ergo quidam meritum huius aetatis a domino laudatum\nesse commemorant, quandoait: sinite paruulos uenire ad me;\ntalium est enim regnum caelorum? si enim hoc non propter\n\n\n\n\n\n\nhumilitatis similitudinem, quod humilitas paruulos faciat, sed propter\npuerorum uitam laudabilem dictum est, profecto et iusti sunt.\nnon enim recte aliter dici potuit: talium est regnum caelorum,\ncum esse non possit nisi iustorum. sed forte hoc quidem non congruenter\ndicitur, quod paruulorum uitam laudauerit dominus dicens\ntalium esse regnum caelorum, cum uerax ille sit intellectus,\nquod humilitatis similitudinem in parua aetate posuerit. uerum\ntamen forsitan hoc tenendum est, quod dixi, propterea paruulos\nbaptizari debere, quia, sicut peccatores non sunt, ita nec iusti sunt.\nsed cum dictum esset: non ueni uocare iustos, quasi ei responderetur:\n\\'quos ergo uocare uenisti\\'? continuo subiunxit: sed peccatores\nin paenitentiam. ac per hoc quomodo si iusti sunt, ita\\'\netiam si peccatores non sunt, non eos uenit uocare qui dixit: non\nueni uocare iustos, sed peccatores. et ideo baptismo eius,\nqui eos non uocat, non tantum frustra, uerum etiam inprobe uidentur\ninruere; quod absit ut sentiamus. uocat eos igitur medicus, qui\nnon est opus sanis, sed aegrotantibus, nec uenit uocare iustos, sed peccatores\nin paenitentiam. et ideo quia suae uitae propriae peccatis\nnullis adhuc tenentur obnoxii, originalis in eis aegritudo sanatur in\neius gratia, qui saluos facit per lauacrum regenerationis.\nDicet aliquis: \\'quomodo ergo et ipsi uocantur in paenitentiam?\nnumquid tantillos potest aliquid paenitere?\\' huic respondetur:\n\\'si propterea paenitentes dicendi non sunt, quia sensum paenitendi\nnondum habent, nec fideles dicendi sunt, quia similiter sensum credendi\nnondum habent. si autem propterea recte fideles uocantur, quoniam\n\n\n\n\n\n\nfidem per uerba gestantium quodam modo profitentur, cur non prius\netiam paenitentes habeantur, cum per eorundem uerba gestantium\ndiabolo et huic saeculo renuntiare monstrantur? totum hoc in spe\nfit ui sacramenti et diuinae gratiae. quam dominus donauit ecclesiae.\\'\nceterum quis ignorat quod baptizatus paruulus, si ad rationales\nannos ueniens non crediderit nec sc ab inlicitis concupiscentiis abstinuerit,\nnihil ei prode erit quod paruus accepit? uerum tamen si\npercepto baptismate de hac uita emigraucrit, soluto reatu, cui originaliter\nerat obnoxius, perficietur in illo lumine ueritatis, quod\nincommutabiliter manens in aeternum iustificatos praesentia creatoris\ninluminat. peccata enim sola separant inter homines et deum,\nquae soluuntur eius gratia, per quem mediatorem reconciliamur,\ncum iustificat impium.\nTerrentur autem isti sententia domini dicentis: nisi\nquis natus fuerit denuo, non uidebit regnum dei —\nquod cum exponeret, ait: nisi quis renatus fuerit ex aqua\net spiritu, non intrabit in regnum caelorum-et propterea\nconantur paruulis non baptizatis innocentiae merito salutem\nac uitam aeternam tribuere, sed, quia baptizati non sunt, eos a regno\ncaelorum facere alienos noua quadam et mirabili praesumptione.\nquasi salus aeternae uitae aeterna possit esse praeter Christi hereditatem,\npraeter regnum caelorum. habent enim uidelicet quo confugiant\natque ubi delitiscant, quia non ait dominus: si quis non\nrenatus fuerit ex aqua et spiritu, \\'non habebit uitam\\', sed\nait: non intrabit in regnum dei. nam si illud dixisset, nulla\nhinc dubitatio posset oboriri. auferatur ergo iam dubitatio,\n\n\n\n\n\n\ndominum audiamus, non suspiciones coniecturasque mortalium, dominum\naudiamusinquam, non quidem hoe de sacramento sancti lau acri\ndicentem, sed de sacramento sanctae mensae suae, quo nemo rite\nnisi baptizatus accedit: nisi manducaueritis carnem meam\net biberitis sanguinem meum, non habebitis uitam in\nuo bis. quid ultra quaerimus? quid ad hoc responderi potest, nisi\npertinacia pugnaces neruos aduersus constantiam perspicuae ueritatis\nintendat?\nAn uero quisquam etiam hoc dicere audebit, quod ad paruulos\nhaec sententia non pertineat possintque sine participatione\ncorporis huius et sanguinis in se habere uitam, quia non ait \\'qui non\nmanducauerit\\', sicut de baptismo: qui non renatus fuerit,\nsed ait: si non manducaueritis, uelut eos alloquens qui audire\net intellegere poterant, quod utique non ualent paruuli? sed qui\nhoc dicit, non adtendit, quia nisi omnes ista sententia teneat, ut\nsine corpore et sanguine filii hominis uitam habere non possint, frustra\netiam aetas maior id curat. potest enim, si non uoluntatem, sed uerba\nloquentis adtendas, eis solis uideri dictum. quibus tunc dominus\nloquebatur, quia non ait \\'qui non manducauerit', sed: si non manducaueritis.\net ubi est quod eodem loco de hac ipsa re ait: panis,\nquem ego dedero, caro mea est pro saeculi uita? secundum\nhoc enim etiam ad nos pertinere illud sacramentum intellegimus,\nqui tunc nondum fuimus, quando ista dicebat, quia non possumus\ndicere ad saeculum nos non pertinere, pro cuius uita Christus suam\ncarnem dedit. quis autem ambigat saeculi nomine homines significasse,\nqui nascendo in hoc saeculum ueniunt? na\\'ll, sicut alibi ait.\n\n\n\n\n\n\nfilii saeculi huius generant et generantur. ac per hoc\netiam pro paruulorum uita caro data est, quae data est pro saeculi\nuita; et si non manducauerint carnem filii hominis, nec ipsi habebunt\nuitam.\nHinc est etiam illud: pater diligit filium et omnia\ndedit in manu eius. qui credit in filium, habet uitam\naeternam; qui autem incredulus est filio, non habebit\nuitam, sed ira dei manet super eum. in quo igitur horum\ngenere ponemus infantes? in eorum qui credunt in filium, an in eorum\nqui sunt ineredulifilio?\\'inneutro\\', ait aliquis, \\'quia cum adhuc credere\nnon possunt, nec increduli deputandi sunt\\'. non hoc indicat\necclesiastica regula, quae baptizatos infantes fidelium numero\nadiungit. porro si isti, qui baptizantur, propter uirtutem celebrationemque\ntanti sacramenti, quamuis suo corde atque ore non agant\nquod ad credendum confitendumque pertineat, tamen in numero\ncredentium conputantur, profecto illi, quibus sacramentum defuerit,\nin eis habendi sunt qui non credunt filio; atque ideo si huius inanes\ngratiae corpore exierint, sequetur eos quod dictum est: non uidebunt\nuitam, sed ira dei manet super eos.ctundehocquandoeos\nclarum est peccata propria non habere, si nec originali peccato teneantur\nobnoxii?\nBene autem non ait: ira dei \\'ueniet super eum\\'.\nsed manet super eum. ab hac quippe ira, qua omnes sub peccato\nsunt, de qua dicit apostolus: fuimus enim et nos aliquando\nnaturaliter filii irae sicut et ceteri, nulla res liberat nisi\ngratiadei per Icsum Christum dominum nostrum. haec gratia\ncur ad illum ueniat, ad illum non ueniat, occulta esse causa potest, iniusta non potest.\nnumquid enim iniquitas apud deum? absit.\nsed prius sanctarum scripturarum auctoritatibus colla subdenda\n\n\n\n\n\n\nsunt, ut ad intellectum per fidem quisque perueniat. neque enim\nfrustra dictum est: iudicia tua sicut multa abyssus. cuius\nabyssi altitudinem ueluti expauescens exclamat apostolus: o altitudo\ndiuitiarum sapientiae et scientiae dei! praemiserat\nquippe sententiam mirae profunditatis dicens: conclusit enim\ndeus omnes in incredulitate, ut omnibus misereatur.\ncuius profunditatis ueluti horrore percussus; o altitudo, inquit,\ndiuitiarum sa pientiae et scientiae dei! quam inser utabilia\nsunt iudicia eius et inuestigabiles uiae eius! quis enim\ncognouit sensum domini? aut quis consiliarius illius\nfuit? aut quis prior dedit illi, et retribuetur ei? quoniam\nex ipso et per ipsum et in ipso sunt omnia; ipsi\ngloria in saecula saeculorum amen. ualde ergo paruum\nsensum habemus ad discutiendam iustitiam iudiciorum dei, ad discutiendam\ngratiam gratuitam, nullis meritis praecedentibus non iniquam,\nquae non tam mouet, cum praestatur indignis quam cum\naeque indignis aliis denegatur.\nNam et hi, quibus uidetur iniustum, ut paruuli sine gratia\nChristi de corpore exeuntes non solum regno dei, quo et ipsi fatentur\nnisi per baptismum renatos intrare non posse, uerum etiam uita\naeterna et salute priuentur, quaerentes quomodo iustum sit, ut\nalius ab originali impietate soluatur, alius non soluatur, cum eadem\nsit utriusque conditio, ipsi respondeant secundum sententiam suam,\nquomodo identidem iustum sit, ut huic praestetur baptismus,\nquo intret in regnum dei, illi non praestetur, cum sit utriusque par\ncausa. si enim mouet, cur ex his duobus, cum ex aequo ambo sint\n\n\n\n\n\n\noriginaliter peccatores, alius ab hoc uinculo soluitur, cui conceditur\nbaptismus, alius non soluitur, cui talis gratia non conceditur, cur\nnon taliter mouet, quod ex duobus originaliter innocentibus alius\naccepit baptismum, quo in regnum dei possit intrare, alius non accepit,\nne ad regnum dei possit accedere? nempe in utraque causa ad\nillam exclamationem reditur: o altitudo diuitiarum! ex ipsis\ndeinde baptizatis paruulis dicatur mihi, cur alius rapitur, ne\nmalitia mutet intellectum eius, et alius uiuit impius futurus?\nnonne, si ambo raperentur, ambo in regnum caelorum ingrederentur?\net tamen non est iniquitas apud deum. quid? illud quem non moueat,\nquem non in tanta altitudine exclamare conpellat, quod alii\nparuuli spiritu inmundo uexantur, alii nihil tale patiuntur, alii etiam\nin uteris matrum, sicut Hieremias, sanctificantur, cum omnes, si est\noriginale peccatum, pariter rei sint, si non est, pariter innocentes\nsint? unde ista tanta diuersitas, nisi quia inscrutabilia sunt\niudicia eius et inuestigabiles uiae eius?\nAn forte illud iam explosum repudiatumque sentiendum\nest, quod animae prius in caelesti habitatione peccantes\ngradatim atque paulatim ad suorum meritorum corpora ueniant\nac pro ante gesta uita magis minusue corporeis pestibus adfligantur?\ncui opinioni quamuis sancta scriptura apertissime contradicat. quae\ncum gratiam commendaret, nondum natis, inquit, nec qui\naliquid egerint boni aut mali, ut secundum electionem\npropositum dei maneretnon ex operibus, sed ex uocante\ndictum est, quod maior seruiet minori, nec ipsi tamen\nqui hoc sentiunt euadunt huius quaestionis angustias, sed in eis\n\n\n\n\n\n\ncoartati ct haerentos similiter \\'o altitudo!4 exclamare coguntur. unde\nenim fit, ut homo ab ineunte pueritia modestior, ingeniosior, temperantior,\nex magna parte libidinum uictor, qui oderit auaritiam,\nluxuriam detestetur atque ad uirtutes ceteras proucctior aptiorque\nconsurgat, [et] tamen eo loco sit, ubi ei praedicari gratia christiana\nnonpossit-quomodo enim inuocabunt, in quem non crediderunt?\nant quomodo credent, quem non audierunt?\nquomodo autem audient sine praedicante? — alius autem\ntardus ingenio, libidinibus deditus, flagitiis et facinoribus coopertus\nita gubernetur, ut audiat, credat, baptizetur, rapiatur aut, si detentus\nhic fuerit, laudabiliter uiuat? ubi duo isti tam diucrsa\nmerita contraxerunt, non dico, ut iste credat, ille non credat, quod est\npropriae uoluntatis, sed ut iste audiat quod credat, ille non audiat —\nhoc enim non est in hominis\\' potestate — ubi, inquam, haec tam\ndiuersa merita contraxerunt? si in caelo egerunt aliquam uitam,\nut pro suis actibus propellerentur uel laberentur in terras congruisque\nsuae ante actae uitae corporeis receptaculis tenerentur, ille\nutique melius ante hoc mortale corpus uixisse credendus est, qui\neo non multum meruit praegrauari, ut et bonum haberet ingenium\net concupiscentiis eius mitioribus urgeretur, quas posset facile superare,\net tamen eam sibi gratiam praedicari non meruit, qua sola\nposset a secundae mortis pernicie liberari; ille autem pro mentis\ndeterioribus, sicut putant, grauiori corpori inplicitus et ob hoc cordis\nobtunsi, cum carnis inlecebris ardentissima cupidine uincerctur\net per nequissimam uitam peccatis pristinis, quibus ad hoc uenire\n\n\n\n\n\n\nmeruerat, adderet peiora terrena, aut in cruce tamen audiuit: hodie\nmecum eris in paradiso, aut alicui cohaesit apostolo, cuius\npraedicatione mutatus et per lauacrum regenerationis saluus effectus\nest, ut ubi abundauit peccatum, superabundaret gratia. quid hinc\nrespondeant omnino non uideo, qui nolentes humanis coniecturis\niustitiam dei defendere et ignorantes altitudinem gratiae fabulas\ninprobabiles texuerunt.\nMulta enim dici possunt de miris uocationibus hominum,\nsiue quas legimus siue quas experti sumus, quibus eorum opinio subuertatur,\nqui credunt ante ista corpora sua quasdam proprias uitas\ngessisse animas, hominum. quibus ad haec uenirent pro diuersitate\nmeritorum diuersa hic experturae uel bona uel mala. sed terminandi\nhuius operis cura non sinit in his diutius inmorari. unum tamen,\nquod inter multa mirabile comperi. non tacebo. quis non secundum\nistos, qui ex meritis prioris uitae ante hoc corpus in caelestibus gestae\nanimas terrenis corporibus magis minusue grauari opinantur, adfirmet\neos ante istam uitam sceleratius inmaniusque peccasse, qui\nmentis lumen sic amittere meruerunt, ut sensu uicino pecoribus\nnascerentur, non dico tardissimi ingenio -nam hoc de aliis dici soletsed\nita excordes, ut etiam cirrati ad mouendum risum exhibeant\ncordatis delicias fatuitatis, quorum nomen ex graeco deriuatum\nmoriones uulgus appellat? talium tamen quidam fuit ita christianus,\nut, cum esset omnium iniuriarum suarum mira fatuitate patientissimus,\niniuriam tamen nominis Christi uel in se ipso religionis.\n\n\n\n\n\n\nqua inbutus erat, sic ferre non posset, ut blasphemantes uidelicet\ncordatos, a quibus haec ut prouocaretur audiebat, insectari lapidibus\nnon desisteret nec in ea causa uel dominis parceret. tales ergo\npraedestinari et creari arbitror, ut qui possunt intellegant dei gratiam\net spiritum, qui ubi unit spirat, ob hoc omne ingenii genus in filiis\nmisericordiae non praeterire itemque omne ingenii genus in gehennae\nfiliis praeterire, ut qui gloriatur in domino glorietur.\nilli autem qui pro meritis uitae superioris accipere quasque\nanimas diuersa terrena corpora adfirmant, quibus aliae magis,\naliae minus grauentur, et pro eisdem meritis humana ingenia uariari,\nut acutiora sint quaedam et alia obtunsiora, proque ipsius uitae\nsuperioris meritis diuinam quoque gratiam liberandis hominibus\ndispensari, quid de isto poterunt respondere? quomodo ei tribuent\net teterrimam uitam superiorem, ut ex hoc fatuus nasceretur, et\ntam bene meritam, ut ex hoc in Christi gratia multis acutissimis\npraeferretur ?\nCedamus igitur et consentiamus auctoritati sanctae scripturae,\nqu ae nescit falli nec fallere, et, sicut nondum natos ad discernenda\nmerita eorum aliquid: boni uel mali egisse non credimus, ita omnes\nsub peccato esse, quod per unum hominem intrauit in mundum et\nper omnes homines pertransiit, a quo non liberat nisi gratia dei per\ndominum nostrum Iesum Christum, minime dubitemus.\n\nCuius medicinalis aduentus non est opus sanis,\nsed aegrotantibus, quia non uenit uocare iustos, sed peccatores, in\ncuius regnum non intrabit nisi qui renatus fuerit ex aqua et spiritu\n\n\n\n\n\n\nnec praeter regnum eius salutem ac uitam possidebit aeternam,\nquoniam qui non manducauerit carnem eius et qui incredulus est\nfilio, non habebit uitam, sed ira dei manet super eum. ab hoc peccato,\nab hac aegritudine, ab hac ira dei, cuius naturaliter filii sunt, qui\netiam si per aetatem non habent proprium, trahunt tamen originale\npeccatum, non liberat nisi agnus dei qui tollit peccata mundi,\nnon nisi medicus qui non uenit propter sanos, sed propter aegrotos,\nnon nisi saluator, de quo dictum est generi humano: natus est\nuobis hodie saluator, non nisi redemptor, cuius sanguine deletur\ndebitum nostrum. nam quis audeat dicere non esse Christum\ninfantium saluatorem nec redemptorem? unde autem saluos facit,\nsi nulla in eis est originalis aegritudo peccati? unde redimit, si non\nsunt per originem primi hominis uenundati sub peccato? nulla\nigitur ex nostro arbitrio praeter baptismum Christi salus aeterna\npromittatur infantibus, quam non promittit scriptura diuina humanis\nomnibus ingeniis praeferenda.\nOptime punici Christiani baptismum ipsum nihil\naliud quam salutem et sacramentum corporis Christi, nihil aliud\nquam uitam uocant. unde, nisi ex antiqua, ut existimo, et apostolica\ntraditione, qua ecclesiae Christi insitum tenent praeter baptismum\net participationem mensae dominicae non solum ad regnum dei,\nsed nec ad salutem et uitam aeternam posse quemquam hominum peruenire?\nhoc enim et scriptura testatur secundum ea quae supra diximus.\nnam quid aliud tenent qui baptismum nomine salutis appellant,\nnisi quod dictum est: saluos nos fecit per lauacrum regenerationis\net quod Petrus ait: sic et uos simili forma baptisma\nsaluos facit? quid aliud etiam qui sacramentum mensae\n\n\n\n\n\n\n\n\n\n\ndominicae uitam uocant, nisi quod dictum est: ego sum panis\nuiuus, quide caelo descendiet: panis, quem ego dedero,\ncaro mea est pro saeculi uitact: si non manducaueritis\ncarnem filii hominis et sanguinem biberitis, non habebitis\nuitam in uobis? si ergo, ut tot et tanta diuina testimonia\nconcinunt, nec salus nec uita aeterna sine baptismo et corpore et\nsanguine domini cuiquam speranda est, frustra sine his promittitur\nparuulis. porro si a salute ac uita aeterna hominem nisi peccata non\nseparant, per haec sacramenta non nisi peccati reatus in paruulis\nsoluitur, de quo reatu scriptum est neminem esse mundum, nec\nsi unius diei fuerit uita eius. unde est et illud in Psalmis:\nego enim in iniquitatibus conceptus sum et in peccatis\nmater mea me in utero aluit; aut enim ex persona generali\nipsius hominis dicitur aut, si proprie Dauid hoc de se dicit, non utique\nde fornicatione, sed de legitimo conubio natus fuit. non itaque\ndubitemus etiam pro infantibus baptizandis sanguinem fusum, qui\npriusquam funderetur, sic in sacramento datus est et commendatus,\nut diceretur: hic est sanguis meus, qui pro multis effundetur\nin remissionem peccatorum. negant enim illos liberari,\nqui sub peccato esse nolunt fateri. nam unde liberantur, si nulla\nseruitute peccati tenentur obstricti?\nEgo, inquit, lux in saeculum ueni, ut omnis, qui\ncrediderit in me, non maneat in tenebris. hoc dicto quid\nostendit nisi in tenebris esse omnem qui non credit in eum et credendo\nefficere, ne maneat in tenebris? has tenebras quid nisi peccata\nintellegimus? sed quodlibet aliud intellegantur hae tenebrae, profecto\nquinoncreditin Christum manebitincis, et utique poenales sunt,\nnon quasi nocturnae ad quietem animantium necessariae.\n\n\n\n\n\n\n\nProinde paruuli, si per sacramentum, quod ad hoc\ndiuinitus institutum est, in credentium numerum non transeant,\nprofecto in his tenebris remanebunt.\nQuamuis eos nonnulli mox natos? inluminari credant sic\nintellegentes quod scriptum est: erat lumen uerum, quod\ninluminat omnem hominem uenientem i n hunc mundum.\nquod si ita est, multum mirandum est, quomodo inluminati ab unico\nfilio, quod erat in principio uerbum deus apud deum, non ammittantur\nad regnum dei nec sint heredes dei, coheredes autem Christi. hoc\nenim eis nisi per baptismum non praestari etiam qui hoc sentiunt\nconfitentur. deinde iam inluminati, si ad consequendum regnum\ndei nondum sunt idonei, saltem ipsum baptismum, quo ad hoc idonei\nfiunt, laeti suscipere debuerunt; cui tamen eos uidemus cum magnis\nfletibus reluctari eamque ignorantiam in illa aetate contemnimus,\nut sacramenta, quae illis prodesse nouimus, in eis etiam reluctantibus\ncompleamus. cur enim et apostolus dicit: nolite pueri esse mentibus,\nsi iam lumine illo uero, quod uerbum dei est, eorum mentes\ninluminatae sunt?\nItaque illud, quod in euangelio positum est: erat lumen\nuerum, quod inluminat omnem hominem uenientem in\nhune nc m u nd u m, ideo dictum est, quia nullus hominum inluminatur\nnisi illo lumine ueritatis, quod deus est, ne quisquam putaret ab eo se inluminari,\na quo aliquid audit ut discat, non dico, si quemquam magnum\nhominem, sed nec si angelum ei contingat habere doctorem. adhibetur\nenim sermo ueritatis extrinsecus uocis ministerio corporalis, uerum\ntamen neque qui plantat est aliquid neque qui rigat,\nsed qui incrementum dat deus. audit quippe homo dicentem\nuel hominem uel angelum; sed ut sentiat et cognoscat uerum esse\nquod dicitur, illo lumine intus mens eius aspergitur, quod aeternum\n\n\n\n\n\n\n\n\nmanet, quod etiam in tenebris lucet. sed sicut sol iste a caecis, quamuis\neos suis radiis quodam modo uestiat, sic ab stultitiae tenebris\nnon conprehenditur.\nCur autem, cum dixisset: quod inluminat omnem hominem,\naddiderit: uenientem in hunc mundum – unde haec\nopinio nata est, quod in exortu corporali ab utero matris recentissimo inluminet mentes\nnascentium paruulorum—, quamuis ingraeco\nita sit positum, ut possit intellegi etiam ipsum lumen ueniens in hunc\nmundum, tamen, si hominem uenientem in hunc mundum necesse est\naccipi, aut simpliciter dictum arbitror, sicut multa in scripturis\nrepperiuntur, quibus etiam detractis nihil sententiae minuatur, aut,\nsi propter aliquam distinctionem additum esse credendum est,\nfortasse hoc dictum est ad discernendam spiritalem inluminationem\nab ista corporali, quae siue per caeli luminaria siue quibusque ignibus\ninluminat oculos carnis, ut hominem interiorem dixerit uenientem\nin hunc mundum, quia exterior corporeus est, sicut hic mundus,\ntamquam diceret: \\'inluminat omnem hominem uenientem in\ncorpus\\' secundum illud quod scriptum est: sortitus sum animam\nbonam et ueni in corpus incoinquinatum. aut ergo sic\ndictum est, si distinctionis alicuius gratia dictum est, inluminat\nomnem hominem uenientem in hunc mundum, tamquam\ndictum esset: \\'inluminat omnem interiorem hominem\\', quia homo\ninterior, cum ueraciter fit sapiens, nonnisi ab illo inluminatur, quod\nest lumen uerum; aut, si rationem ipsam, qua humana anima rationalis\nappellatur, quae ratio adhuc uelut quieta et quasi sopita,\ntamen insita et quodam modo inseminata in paruulis latet, inluminationem\nuoluit appellare tamquam interioris oculi creationem, non\nresistendum est tunc eam fieri, cum anima creatur, et non absurde hoc\n\n\n\n\n\n\nintellegi, cum homo uenit in mundum. uerum tamen etiam ipse\nquamuis iam creatus oculus necesse est in tenebris maneat, si non\ncredat in eum qui dixit: ego lux in saeculum ueni, ut omnis\nqui credit in me non maneat in tenebris. quod per sacramentum\nin paruulis fieri non dubitat mater ecclesia, quae cor et os\nmaternum eis praestat, ut sacris mysteriis inbuantur, quia nondum\npossunt corde proprio credere ad iustitiam nec ore proprio confiteri\nad salutem. nec ideo tamen eos quisquam fidelium fideles\nappellare cunctatur, quod a credendo utique nomen est, quamuis\nhoc non ipsi, sed alii pro eis inter sacramenta responderint.\nNimis longum fiet, si ad singula testimonia similiter\ndisputemus. unde commodius esse arbitror aceruatim multa congerere,\nquae occurrere potuerint uel quae sufficere uidebuntur, quibus appareat\ndominum Iesum Christum non aliam ob causam in carne uenisse\nac forma serui accepta factum oboedientem usque ad mortem crucis,\nnisi ut hac dispensatione misericordissimae gratiae omnes, quibus\ntamquam membris in suo corpore constitutis caput est ad capessendum\nregnum caelorum, uiuificaret, saluos faceret, liberaret, redimeret, inluminaret,\nqui prius fuissent in peccatorum morte, languoribus, seruitute,\ncaptiuitate, tenebris constituti, sub potestate diaboli principis peccatorum,\nac sic fieret mediator dei et hominum, per quem post inimicitias\nimpietatis nostrae illius gratiae pace finitas reconciliaremur\ndeo in aeternam uitam ab aeterna morte quae talibus inpendebat\nerepti. hoc enim cum abundantius apparuerit, consequens erit, ut\n\n\n\n\n\n\nad istam Christi dispensationem, quae per hanc eius humilitatem facta\nest, pertinere non possint, qui uita, salute, liberatione, redemptione,\ninluminatione non indigent. r et quoniam ad hanc pertinet baptismus,\nquo Christo consepeliuntur, ut incorporentur illi membra\neius, hoc est fideles eius, profecto nec baptismus est necessarius eis,\nqui illo remissionis et reconciliationis beneficio, quae fit per mediatorem,\nnon opus habent. porro quia paruulos baptizandos esse concedunt,\nqui contra auctoritatem uniuersae ecclesiae procul dubio\nper dominum et apostolos traditam uenire non possunt, concedant\noportet eos egere illis beneficiis mediatoris, ut abluti per sacramentum\nearitatemque fidelium ac sic incorporati Christi corpori, quod est\necclesia. reconcilientur deo, ut in illo uiui, ut salui, ut liberati, ut\nredempti, ut inluminati fiant. unde. nisi a morte, uitiis, reatu, subiectione,\ntenebris peccatorum? quae quoniam nulla in ea aetate per\nsuam uitam propriam commiserunt, restat originale peccatum.\nHaec ratiocinatio tunc erit fortior, cum ea quae\npromisi testimonia multa congessero. iam supra posuimus: non\nueni uocare iustos, sed peccatores. item cum ad Zaccheum\nesset ingressus: hodie, inquit, salus domui huic facta est,\nquoniam et iste filius est Abrahae. uenit enim filius\nhominis quaerere et saluare quod perierat. hoc et de oue\nperdita et relictis nonaginta nouem quaesita et inuenta, hoc et de\ndragma quae perierat ex decem. unde oportebat, ut dicit, praedicari in\nno mine eius paenitentiam et remissionem peccatorum\nin omnes gentes incipientibus ab Hierusalem.\nMarcus etiam in fine euangelii sui dominum dixisse testatur: euntes\nin mundum uniuersum praedicate euangelium omni\n\n\n\n\n\n\ncreaturae. qui crediderit et baptizatus fuerit, saluus\nerit; qui uero non crediderit, condemnabitur. quis autem\nnesciat credere esse infantibus baptizari, non credere autem non\nbaptizari? ex Iohannis autem euangelio quamuis iam nonnulla\nposuerimus adtende etiam ista. Iohannes Baptista de illo: cccc\nagnus dei, ecce qui tollit peccata mundi; et ipse de se ipso:\nqui de ouibus meis sunt uocem meam audiunt, et ego\nnoni illas et secuntur me; et ego uitam aeternam do illis\net non peribunt in aeternum. quia ergo de ouibus eius non esse\nincipiunt paruuli nisi per baptismum, profecto, si hoc non accipiunt.\nperibunt; uitam enim aeternam, quam suis dabit ouibus, non habebunt.\nitem alio loco: ego sum uia, ueritas et uita; nemo\nuenit ad patrem nisi per me.\nHanc doctrinam suscipientes apostoli uide quanta contestatione\ndeclarent. Petrus in prima epistola: benedictus est.\ninquit, deus, pater domini nostri Iesu Christi, secundum\nmultitudinem misericordiae suae qui regenerauit nos\nin spem uitac aeternae per resurrectionem Iesu Christi,\nin hereditatem inmortalem et intaminatam, florentem,\nseruatam in caelis uobis, qui in ueritate dei conuersamini\nper fidem in salutem paratam palam fieri in\ntempore nouissimo. et paulo post: inueniamini, inquit,\nin laudem et honorem Iesu Christi, quem ignorabatis,\nin quem modo non uidentes creditis, quem cum uideritis\nexultabitis gaudio inenarrabili et honorato gaudio\npercipientes testamentum fidei, salutem animarum\n\n\n\n\n\n\nuestrarum. item alio loco: uos auteminquit, genus electum,\nregale sacerdotium, gens sancta, populus in adoptione,\nut uirtutes enuntietis eius qui uos de tenebris uoeauit\nincipiunt admirabile lumen suum.etiterum:Christusinquit,\npro peccatis nostris passus est, iustus pro iniustis, ut\nnos adducat ad deum. item cum commemorasset in arca Noe\nocto homines saluos factos: sic et uos, inquit, simili forma\nbaptisma saluos facit.fab hac ergo salute et lumine alieni sunt\nparuuli et in perditione ac tenebris remanebunt, nisi per adoptionem\npopulo dei fuerint sociati tenentes Christum passum iustum pro\niniustis, ut eos adducat ad deum.\nEx epistola etiam Iohannis haec mihi occurrerunt, quae\nhuic quaestioni necessaria. uisa sunt. quodsi in lumine, inquit,\nambulauerimus, sicut et ipse est in lumine. societatem\nhabemus in inuicem et sanguis Iesu filii eius purgabit\nnos ab omni delicto. item alio loco: si testimonium, inquit,\nhominum accipimus, testimonium dei maius est, quia\nhoc est testimonium dei. qui crediderit in filium dei,\nhabet testimonium in semet ipso. qui non crediderit\ndeo, mendacem facit eum, quia non credidit in testimonium,\nquod testificatus est de filio suo. et hoc est\ntestimonium, quia uitam aeternam dedit nobis deus,\net haec uita in filio eius est. qui habet filium, habet\nuitam; qui non habet filium, non uitam habet. non\nsolum igitur regnum caelorum, sed nec uitam paruuli habebunt, si\n\n\n\n\n\n\nfilium non habebunt, quem nisi per baptismum eius habere non\npossunt. item alio loco: in hoc, inquit, manifestatus est filius\ndei, ut soluat opera diaboli. non ergo pertinebunt paruuli\nad gratiam manifestationis filii dei, si non in eis soluet opera diaboli.\nIam nunc adtende in hanc rem Pauli apostoli testimonia\ntanto utique plura, quanto plures epistolas scripsit et quanto diligentius\ncurauit commendare gratiam dei aduersus eos, qui operibus\ngloriabantur atque ignorantes dei iustitiam et suam iustitiam uolentes\nconstituere iustitiae dei non erant subditi. in epistola ad Romanos:\niustitia, inquit, dei in omnes qui credunt; non\nenim est distinctio. omnes enim peccauerunt et egent\ngloriam dei, iustificati gratis per gratiam ipsius per\nredemptionem, quae est in Christo Iesu, quem proposuit\ndeus propitiatorium per fidem in sanguine ipsius ad\nostensionem iustitiae eius propter propositum praecedentium\npeccatorum in dei patientia, ad ostendendam\niustitiam ipsius in hoc tempore, ut sit iustus et\niustificans eum, qui ex fide est Iesu. item alio loco: ei qui\noperatur, inquit, merces non inputatur secundum gratiam,\nsed secundum debitum; ei uero qui non operatur.\ncredit autem in eum qui iustificat impium, deputatur\nfides ad iustitiam. sicut et Dauid dicit beatitudinem\nhominis, cui deus accepto fert iustitiam sine operibus:\n\\'beati quorum remissae sunt iniquitates et quorum\ntecta sunt peccata. beatus uir, cui non inputauit dominus\npeccatum\\'. item paulo post: non est autem scriptum,\n\n\n\n\n\n\ninquit, propter illum tantum, quia deputatum est illi,\nsed et propter nos, quibus deputabitur credentibus\nin eum, qui excitauit Icsum Christum dominum nostrum\na mortuis, qui traditus est propter delicta nostra\net resurrexit propter iustifieationem nostram. et paulo\npost: si enim Christus, inquit, cum infirmi essemus adhuc,\niuxta tempus pro impiis mortuus est. et alibi: scimus,\ninquit, quia lex spiritalis est; ego autem carnalis sum,\nuenundatus sub peccato. quod enim operor, ignoro; non\nenim quod uolo, hoc ago, sed quod odi, illudfaeio. si autem\nquod nolo, hoc facio, consentio legi, quoniam bona. nunc\nautem iam non ego operor illud, sed id quod in me habitat\npeccatum. scio enim quia non habitat in me, hoc\nest in carne mea, bonum. uelle enim adiacet mihi, perficere\nautem bonum non inuenio. non enim quod uolo\nfacio bonum, sed quod nolo malum, hoc ago. si autem .\nquod nolo, ego hoc facio, iam non ego operor illud, sed\nquod habitat in me peccatum. inuenio ergo legem mihi\nuolenti facere bonum, quoniam mihi malum adiacet.\ncondelector enim legidei seeundum interiorem hominem,\nuideo autem aliam legem in membris meis repugnantem\nlegi mentis meae et captiuantem me in lege peccati,\nquae est in membris meis. miser ego homo! quis me liberabit\nde corpore mortis huius? gratia dei per Iesum\nChristum dominum nostrum. dicant qui possunt hominem\nnasci nisi in corpore mortis huius, ut possint etiam dicere non ei\nnecessariam gratiam dei per Iesum Christum, qua liberetur de\n\n\n\n\n\n\ncorpore mortis huius. item paulo post: quod enim inpossibile\nerat legis, in quo infirmabatur per carnem, deus filium\nsuum misit in similitudine carnis peccati et de peccato\ndamnauit peccatum in carne. dicant qui audent oportuisse\nnasci Christum in similitudine carnis peccati, nisi nos nati essemus\nin carne peccati.\nItem ad Corinthios: tradidi enim uobis in primis,\ninquit, quod et accepi, quia Christus mortuus est pro\npeccatis nostris secundum scripturas. item ad eosdem\nCorinthios in secunda: caritas enim Christi conpellit nos\niudicantes hoc, quoniam unus pro omnibus mortuus\nest; ergo omnes mortui sunt et pro omnibus mortuus\nest, ut qui uiuunt iam non sibi uiuant, sed ei, qui pro\nipsis mortuus est et resurrexit. itaque nos amodo neminem\nnouimus secundum carnem et, si noueramus\nsecundum carnem Christum, sed nunc iam non nouimus.\nsi qua igitur in Christo, noua creatura; uetera transierunt,\necce facta sunt noua. omnia autem ex deo, qui\nreconciliauit nos sibi per Christum et dedit nobis ministerium\nreconciliationis. quemadmodum? quia deus\nerat in Christo mundum reconcilians sibi. non reputans\nillis delicta eorum et ponens in nobis uerbum reconciliationis.\npro Christo ergo legatione fungimur tamquam\ndeo exhortante per nos; obsecramus pro Christo\nreconciliari deo. eum qui non nouerat peccatum pro\nnobis peccatum fecit, ut nos simus iustitia dei in ipso.\ncooperantes autem et rogamus, ne in uacuum gratiam\ndei suscipiatis. dicit enim: tempore aceeptabili\n\n\n\n\n\n\nexaudiui te et in die salutis adiuui te. ecce nunc tempus\nacceptabile, ecce nunc dies salutis. ad hanc reconciliationem\net salutem si non pertinent paruuli, quis eos quaerit ad baptismum\nChristi ? si autem pertinent, inter homines mortuos sunt, pro quibus\nille mortuus est, nec ab eo reconciliari et saluari possunt, nisi dimissa\nnon reputet delicta eorum.\nItem ad Galatas: gratia uobis et pax a deo patre\net domino Iesu Christo, qui dedit semet ipsum pro peccatis\nnostris, ut eximeret nos de praesenti saeculo\nmaligno. et alio loco: lex transgressionis gratia proposita\nest, donec uenirct semen cui promissum est, dispositum\nper angelos in manu mediatoris. mediator\nautem unius non est deus uero unus est. lex ergo aduersus\npromissa dei? absit! si enim data esset lex, quae\nposset uiuificare, omnino ex lege esset iustitia. sed\nconclusit scriptura omnia sub peccato, ut promissio\nex fide Iesu Christi daretur credentibus.\nAd Ephesios etiam: et uos, cum essetis mortui\ndelictis et peccatis uestris, in quibus aliquando ambulastis\nsecundum saeculum mundi huius, secundum principem\npotestatis aeris, spiritus eius, qui nunc operatur\nin filiis diffidentiae, in quibus et nos omnes aliquando\nconuersati sumus in desideriis carnis nostrae, facientes\nuoluntatem carnis et affectionum, et eramus naturaliter\nfilii irae sicut et ceteri; deus autem, qui diues est in\nmisericordia, propter multam dilectionem, qua dilexit\nnos et, cum essemus mortui peccatis, conuiuificauit nos\nChristo, cuius gratia sumus salui facti. et paulo post:\n\n\n\n\n\n\ngratia, inquit, salui facti estis per fidem et hoc non ex\nuobis, sed dei donum est, non ex operibus, ne forte quis\nextollatur. ipsius enim sumus figmentum, creati in\nChristo Iesu in operibus bonis, quae praeparauit deus,\nut in illis ambulemus. et paulo post: qui eratis, inquit, illo\ntempore sine Christo, alienati a societate Israhel et peregrini\ntestamentorum et promissionis, spem non\nhabentes et sine deo in hoc mundo, nunc autem in\nChristo Iesu qui aliquando eratis longe facti estis\nprope in sanguine Christi. ipse est enim pax nostra,\nqui fecit utraque unum et medium parietem maceriae\nsoluens, inimicitias, in carne sua legem mandatorum\ndecretis euacuansut duos conderet in se in unum nouum\nhominem faciens pacem et commutaret utrosque in\nuno corpore deo per crucem, interficiens inimicitias\nin semet ipso. et ueniens euangelizauit pacem uobis,\nqui eratis longe, et pacem his, qui prope, quia per\nipsum habemus accessum ambo in uno spiritu adpatrem.\nitem alibi: sicut est ueritas in Iesu, deponere uos secundum\npriorem conuersationem ueterem hominem, eum qui\ncorrumpitur secundum concupiscentias deceptionis;\nrenouamini autem spiritu mentis uestrae et induite noum\nhominem, eum qui secundum deum creatus est in\niustitia et sanctitate ueritatis.et alibi: nolite contristare\nspiritum sanctum dei, in quo signati estis in diem\nredemptionis.\nAd Colosenses etiam ita loquitur: gratias agentes\npatri idoneos facienti nos in partem sortis sanctorum\n\n\n\n\n\n\nin lumine, qui eruit nos de potestate tenebrarum\net transtulit in regnum filii caritatis suae, in quo habemus\nredemptionem in remissione peccatorum. et alio\nloco: et estisinquitin illo repleti, qui est caput omnis principatus\net potestatis, in quo etiam circumcisi estis circumcisione\nnon manu facta, in expoliatione corporis\ncarnis, in circumcisione Christi, consepulti ei in baptismo,\nin quo et conresurrexistis per fidem operationis\ndei, qui suscitauit illum a mortuis, et uos, cum essetis\nmortui delictis et praeputio carnis uestrae, uiuificauit\ncum illo, donans nobis omnia delicta, delens quod aduersus\nnos erat chirographum decretis, quod erat contrarium\nnobis, tollens illud de medio et adfigens illud\ncruci, exuens se carnem principatus et potestates exemplauit\nfiducialiter triumphans eos in semet ipso.\nEt ad Timotheum: humanus, inquit, sermo et omni\nacceptione dignus, quia Christus Iesus uenit in hunc mundum\npeccatores saluos facere, quorum primus sum\nego. sed ideo miserieordiam consecutus sum, ut in me\nprimo ostenderet Christus Iesus omnem longanimitatem\nad informationem eorum qui credituri sunt illi in uitam\naeternam. item dicit: unus enim deus, unus et mediator\ndei et hominum, homo Christus Iesus, qui dedit semet\nipsum redemptionem pro omnibus. in secunda etiam ad\neundem: noli ergo, inquit, erubescere testimonium domini\nnostri neque me uinctum eius, sed conlabora euangelio\nsecundum uirtutem dei saluos nos facientis et uocantis\n\n\n\n\n\n\nuocatione sua sancta non secundum opera nostra, sed\nsecundum suum propositum et gratiam, quae data est\nnobis in Christo Iesu ante saecula aeterna, manifestata\nautem nunc per aduentum domini nostri Iesu Christi,\neuacuantis quidem mortem, inluminantis autem uitam\net incorruptionem per euangelium.\nAd Titum etiam: expectantes, inquit, illam beatam\nspem et manifestationem gloriae magni dei et saluatoris\nnostri Iesu Christi, qui dedit semet ipsum pro\nnobis, ut nos redimeret ab omni iniquitate et mundaret\nnos sibi populum abundantem, aemulatorem bonorum\noperum. et alio loco: cum autem benignitas et humanitas\ninluxit saluatoris dei nostri, non ex operibus iustitiae,\nquae nos fecimus, sed secundum suam misericordiam\nsaluos nos fecit per lauacrum regenerationis et renouationis\nspiritus sancti, quem ditissime effudit super\nnos per lesum Christum saluatorem nostrum, ut iustificati\nipsius gratia heredes efficiamur secundum spem\nuitae aeternae.\nAd Ilebreos quoque epistula, quamquam nonnullis incerta\nsit, tamen, quoniam legi quosdam huic nostrae de baptismo\nparuulorum sententiae contraria sentientes etiam ipsam quibusdam\nopinionibus suis testem adhibere uoluisse magisque me mouet\nauctoritas ecclesiarum orientalium, quae hanc etiam in canonicis\nhabent, quanta pro nobis testimonia contineat aduertendum est.\nin ipso eius exordio legitur: multis partibus et multis modis\nolim deus locutus est patribus in prophetis, postremo\nin his diebus locutus est nobis in filio, quem constituit\n\n\n\n\n\n\nheredem uniuersorum, per quem fecit et saecula. qui\ncum sit splendor gloriae et figura substantiae eius gerens\nquoque omnia uerbo uirtutis suae purgatione\npeccatorum a se facta sedet ad dexteram maiestatis\nin excelsis. et post pauca: si enim qui per angelos dictus\nsermo factus est firmus et omnis praeuaricatio et inoboedientia\niustam accepit mercedis retributionem, quo-\n. modo nos effugiemus tantam neglegentes salutem?\net alio loco: propterea ergo pueri communicauerunt\nsanguini et carni et ipse propemodum eorum participauit,\nut per mortem euacuaret eum qui potestatem\nhabebat mortis, id est diabolum, et liberaret eos qui\ntimore mortis per totam uitam rei erant seruitutis.\net paulo post: unde debuit, inquit, secundum omnia fratribus\nsimilis esse, ut misericors fieret et fidelis princeps\nsacerdotum eorum, quae sunt ad deum propitiandum\npro delictis populi. et alibi: teneamus, inquit,\nconfessionem; non enim habemus sacerdotem, qui uon\npossit conpati infirmitatibus nostris; etenim expertus\nest omnia secundum similitudinem sine peccato. et alio\nloco: intransgressibile, inquit, habet sacerdotium. unde et\nsaluos perficere potest eos qui adueniunt per ipsum ad\ndeum, semper uiuens ad interpellandum pro ipsis.\ntalem enim decebat habere nos principem sacerdotum,\niustum, sine malitia, incontaminatum, separatum a\npeccatoribus, altiorem a caelis factum, non habentem\n\n\n\n\n\n\ncotidianam necessitatem sicut principes sacerdotum\nprimum pro suis peccatis sacrificium offerre, dehinc pro\npopulo; hoc enim semel fecit offerens se. et alio loco:\nnon enim in manu fabricata sancta introiit Christus,\nquae sunt similia uerorumsed in ipsum caelum, apparere\nante faciem dei pro nobis, non ut saepius offerat semet\nipsum, sicut princeps sacerdotum intrat in sancta in\nanno semel cum sanguine alieno. ceterum oportebat\neum saepius pati a mundi constitutione, nunc autem\nsemel in extremitate saeculorum ad remissionem peccatorum\nper sacrificium suum manifestatus est. et sicut\nconstitutum est hominibus semel tantum mori et post\nhoc iudicium, sic etChristus semel oblatus est, ut multorum\npeccata portaret, secundo sine peccatis apparebit\neis, qui eum sustinent ad salutem.\nApocalypsis etiam Iohannis has laudes Christo per- canticum\nnouum testatur offerri: dignus es accipere librum et\naperire signacula eius, quoniam occisus es et redemisti\nnos deo in sanguine tuo de omni gente et lingua et populo\net natione.\nItem in Actibus apostolorum inceptorem uitae Petrus\napostolus dixit esse dominum Iesum increpans ludaeis, quod occidissent\neum, ita loquens: uos autem sanctum et iustum\nonerastis et negastis et postulastis hominem homicidam\nuiuere et donari uobis; nam inceptorem uitae\noccidistis. et alio loco: hic est lapis reprobatus a uobis\n\n\n\n\n\n\n\n\n\n\naedificantibus, qui factus est in caput anguli. non est\nenim aliud nomen sub caelo datum hominibus, in quo\noportet saluos fieri nos. et alibi: deus patrum (nostrorum)\nsuscitauit lesum, quem uos interfecistis suspendentes\nin ligno. hunc deus principem et saluatorem exaltauit\ngloria sua, dare paenitentiam Israhel et remissionem\npeccatorum in illo. item alio loco: huic omnes prophetae\ntestimonium perhibent remissionem peccatorum accipere\nper manum illius omnem credentem in eum. item\nin eodem libro apostolus Paulus: notum ergo sit uobis, inquit,\nuiri fratres, quoniam per hunc uobis remissio peccatorum\nannuntiatur; ab omnibus quibus non potuistis\nin lege Moysi iustificari, in hoc omnis credens iustificatur.\nHoc tanto aggere testimoniorum cuius aduersus ueritatem\ndei elatio non prematur? et multa quidem alia repperiri possunt,\nsed et finiendi huius operis cura non neglegenter habenda est. de libris\nquoque ueteris testamenti multas contestationes diuinorum\neloquiorum adhibere in hanc sententiam superuacaneum putaui,\nquando quidem illic quod occultatur sub uelamento uelut terrenarum\npromissionum, hoc in noui testamenti praedicatione reuelatur.\net ipse dominus librorum ueterum utilitatem breuiter demonstrauit\net definiuit dicens oportuisse inpleri, quae de illo scripta essent in\nLege et Prophetis et Psalmis, et haec ipsa esse, \\'quod oportebat Christum\npati et resurgere a mortuis tertia die et praedicari in nomine\neius paenitentiam et remissionem peccatorum per omnes gentes\nincipientibus ab Hierusalem\\'. et Petrus dicit, quod paulo ante commemoraui,\nhuic omnes prophetas testimonium perhibere \\'remissionem\npeccatorum accipere per manum eius omnem credentem in eum\\'.\nVerum tamen commodius est, etiam ex ipso uctere testamento\ntestimonia pauca depromere, quae uel ad supplementum\nucl potius ad cumulum ualerc debebunt. ipse dominus per prophetam\nin psalmo loquens ait: sanctis qui in terra sunt eius\nmirificauit omnes uoluntates meas in illis, non \\'merita\neorum\\',sed uoluntates meas. namillorum quid nisi quod sequitur?\nmultiplicatae sunt infirmitates eorum, supra quod infirmi\nerant. ad hoc et lex subintrauit, ut abundaret delictum. sed\nquid adiungit? postea adcelerauerunt. multiplicatis infirmitatibus,\nhoc est abundante delicto, alacrius medicum quaesierunt,\nut, ubi abundauit peccatum, superabundaret gratia. denique: non\ncongregabo, inquit, conuenticula eorum de sanguinibus,\nquoniam multis sacrificiorum sanguinibus, cum prius in tabernaculum\nuel in templum congregarentur, conuincebantur potius\npeccatores quam mundabantur. \\'non ergo iam\\', inquit, \\'de sanguinibus\ncongregabo conuenticula eorum\\'; unus enim sanguis pro multis\ndatus est, quo ueraciter mundarentur. denique sequitur: nec\nmemor ero nomina illorum per labia mea, tamquam\nmundatorum, tamquam innouatorum. nam nomina eorum erant\nprius \\'filii carnis, filii saeculi, filii irae, filii diaboli, inmundi.\npeccatores, inpii\\', postea uero \\'filii dci'\\', homini nouo nomen\nnouum cantanti canticum nouum per testamentum nouum. non\nsint ingrati homines gratiae dei, pusilli cum magnis, a minore\nusque ad maiorem. totius ecclesiae uox est: erraui sicut\n\n\n\n\n\n\n\n\nouis perdita, omnium membrorum Christi uox est: omnes ut\noues errauimus et ipse traditus est pro peccatis nostris.\nqui totus prophetiae locus apud Esaiam, quo per Philippum sibi\nexposito spado ille Candacis reginae in eum credidit, uide quotiens\nhoc ipsum commendet et tamquam superbis nescio quibus uel contentiosisidentidem\ninculcet. homo, inquit, in plaga et qui sciat\nferre infirmitates, propter quod et auertit se facies eius,\niniuriata est nec magni aestimata est. hic infirmitates\nnostras portat et pro nobis in doloribus est. et nos existimauimus\nillum in doloribus esse et in plaga et in\npoena. ipse autem uulneratusest propter peccata nostra r a\net infirmatus est propter iniquitates nostras. eruditio\npacis nostrae in eum, liuore eius sanati sumus. omnes\nut oues errauimus et dominus tradidit illum pro peccatis\nnostris. et ipse, quoniam male tractatus est, non\naperuit os; ut ouis ad immolandum ductus est et ut\nagnus ante eum, qui se tonderet, fuit sine uoce, sic non\naperuit os suum. in humilitate sublatum est iudicium\neius. generationem eius quis enarrabit? quoniam tolletur\nde terra uita eius. ab iniquitatibus populi mei ductus\nest ad mortem. dabo ergo malos propter sepulturam\neius et diuites propter mortem eius, ob hoc quod iniquitatem\nnon fecerit nec dolum ore suo. dominus uult\npurgare illum de plaga. si dederitis uos ob delicta uestra\nanimam uestram, uidebitis semen longissimae uitae.\net uult dominus auferre a doloribus animam eius,\n\n\n\n\n\n\nostendere illi lucem et figurare per sensum, iustificare\niustum bene seruientem pluribus, et peccata illorum\n\\' ipse sustinebit. propterea ipse hereditabit conplures\net fortium partietur spolia, propter quod tradita est\nad mortem anima eius et inter iniquos aestimatus est\net ipse peccata multorum sustinuit et propter iniquitates\neorum traditus est. adtende etiam illud eiusdem prophetae,\nquod de se completum lectoris etiam functus officio in synagoga ips erecitauit:\nspiritus domini super me, propter quod\nunxit me euangelizare humilibus, misit me, ut refrigerent\nqui in pressura cordis sunt, praedicare captiuis\nremissionem et caecis uisum. omnes ergo agnoscamus nec\nullus exceptus sit eorum, qui uolumus corpori eius haerere, per\neum in ouile eius intrare, ad uitam et salutem, quam suis promisit,\nperpetuam pertinere, omnes, inquam, agnoscamus eum, qui peccatum\nnon fecit et peccata nostra pertulit corpore suo\nsuper lignum, ut a peccatis separati cum iustitia uiuamus,\ncuiuscucatricibus sanati sumus, infirmi cum essemus\ntamquam pecora errantia.\nQuae cum ita sint, neminem umquam eorum,\nqui ad Christum accesserunt per baptismum, sana fides et sana\ndoctrina putauit exceptum a gratia remissionis peccatorum nec\nesse posse alicui praeter regnum eius aeternam salutem. haec enim\nparata est reuelari in tempore nouissimo, hoc est in resurrectione\nmortuorum pertinentium non ad mortem aeternam, quae secunda\nmors appellatur, sed ad uitam aeternam, quam promisit non mendax\n\n\n\n\n\n\ndeus sanctis et fidelibus suis, cuius uitae participes omnes non\nuiuificabuntur nisi in Christo, sicut in Adam omnes moriuntur.\nquemadmodum enim omnes omnino pertinentes ad generationem\nuoluntatis carnis non moriuntur nisi in Adam, in quo omnes peccauerunt,\nsic ex his omnes omnino pertinentes ad regenerationem\nuoluntatis spiritus non uiuificantur nisi in Christo, in quo omnes\niustificantur, quia sicut per unum omnes ad condemnationem sic\nper unum omnes ad iustificationem. nec est ullus ulli medius locus,\nut possit esse nisi cum diabolo, qui non est cum Christo. hinc et\nipse dominus uolens auferre de cordibus male credentium istam\nnescio quam medietatem, quam conantur quidam paruulis non baptizatis\ntribuere, ut quasi merito innocentiae sint in uita aeterna.\nsed, quia non sunt baptizati, non sint cum Christo in regno eius,\ndefinitiuam protulit ad haec ora obstruenda sententiam, ubi ait:\nqui mecum non est, aduersum me est. constitue igitur\nquemlibet paruulum: si iam cum Christo est, ut quid baptizatur?\nsi autem, quod habet ueritas, ideo baptizatur, ut sit cum Christo,\nprofecto non baptizatus non est cum Christo et, quia non est cum\nChristo, aduersus Christum est; neque enim eius tam manifestam\ndebemus aut possumus infirmare uel inmutare sententiam. unde\nigitur aduersus Christum, si non ex peccato? neque enim ex corpore\net anima, quae utraque dei creatura est. porro si ex peccato, quod\nin illa aetate nisi originale et antiquum? una est quippe caro peccati,\nin qua omnes ad damnationem nascuntur, et una est caro in similitudine\ncarnis peccati, per quam omnes a damnatione liberantur. nec\nita dictum est omnes, uelut quicumque nascuntur in carne peccati,\nidem ipsi omnes mundari intellegantur per carnem similem carni\npeccati-non enim omnium est fides—sedomnespertinentes\n\n\n\n\n\n\nad generationem conubii carnalis non nascuntur nisi in carne peccati\net omnes pertinentes ad generationem conubii spiritalis non mundantur\nnisi per carnem similem carni peccati; hoc est: illi per Adam\nad condemnationem, isti per Christum ad iustificationem. tamquam\nsi dicamus uerbi gratia: \\'una est obstetrix in hac ciuitate, quae\nomnes excipit, et unus est hic litterarum magister, qui omnes docet\\',\nneque ibi possunt intellegi omnes, nisi qui nascuntur, neque hic\nomnes, nisi qui discunt; non tamen omnes qui nascuntur litteras\ndiscunt, sed cuiuis claret, quod et illic recte dictum est: \\'omncs excipit,\npraeter cuius manus nemo nascitur\\', et hic recte dictum est:\n\\'omnes docet, praeter cuius magisterium nemo discit\\'.\nConsideratis autem omnibus diuinis testimoniis, quae commemoraui\nsine singillatim de unoquoque disputans siue aceruatim\nmulta congestans, uel quaecumque similia non commemoraui,\nnihil inuenitur nisi, quod uniuersa ecclesia tenet, quae aduersus\nomnes profanas nouitates uigilare debet, omnem hominem separari\na deo, nisi qui per mediatorem Christum reconciliatur deo, nec\nseparari quemquam nisi peccatis intercludentibus posse, non ergo\nreconciliari nisi peccatorum remissione per unam gratiam misericordissimi\nsaluatoris, per unam uictimam uerissimi sacerdotis ac sic\nomnes filios mulieris, quae serpenti credidit, ut libidine corrumperetur,\nnon liberari a corpore mortis huius nisi per filium uirginis,\nquae angelo credidit, ut sine libidine fetaretur.\nBonum ergo coniugii non est feruor concupiscentiae,\nsed quidam licitus et honestus illo feruore utendi modus propagandae\nproli, non explendae libidini accommodatus. uoluntas ista,\nnon uoluptas illa nuptialis est. quod igitur in membris corporis\nmortis huius inoboedienter mouetur totumque animum in se deieetum\nconatur adtrahere et neque cum mens noluerit exsurgit neque\ncum mens uoluerit conquiescit, hoc est malum peccati, cum quo\nnascitur omnis homo. eunt autem ab inlicitis corruptionibus refrenatur\net ad sola generis humani supplementa ordinate propaganda\npermittitur, hoc est bonum coniugii, per quod ordinata societate\nnascitur homo. sed nemo renascitur in Christi corpore, nisi prius\nnascatur in peccati corpore. sicut autem bono male uti malum est,\nsic malo bene uti bonum est. duo igitur haec, bonum et malum,\net alia duo, usus bonus et usus malus, sibimet adiuncta quattuor\ndifferentias faciunt. bene utitur bono continentiam dedicans deo,\nmale utitur bono continentiam dedicans idolo; male utitur malo\nconcupiscentiam relaxans adulterio, bene utitur malo concupiscentiam\nrestringens conubio. sicut ergo melius est bene uti bono quam\nbene uti malo, cum sit utrumque bonum, ita qui dat uirginem suam\nbene facit et qui non dat nuptum melius facit. de qua quaestione\nmulto uberius et multo sufficientius in duobus libris, uno De bono\nconiugali, altero de sancta uirginitate, quantum dominus dedit,\npro mearum uirium exiguitate disserui. non itaque per nuptiarum\nbonum defendant concupiscentiae malum, qui carnem et sanguinem\npraeuaricatoris aduersus carnem et sanguinem redemptoris\n\n\n\n\n\n\nextollunt, non erigantur in superbia erroris alieni, de quorum paruuln\naetate nobis dedit dominus humilitatis exemplum. solus sine peccato\nnatus est, quem sine uirili complexu non concupiscentia carnis, sed\noboedientia mentis uirgo concepit; sola nostro uulneri medicinam\nparere potuit, quae non ex peccati uulnere germen piae prolis emisit.\nIam nunc scrutemur diligentius, quantum adiuuat\ndominus, etiam ipsum euangelii capitulum ubi ait: nisi quis renatus\nfuerit ex aqua et spiritu, non intrabit in regnum\ndei. qua isti sententia nisi mouerentur, omnino paruulos nec baptizandos\nesse censerent. sed quia non ait, inquiunt: \\'nisi quis renatus\nfuerit ex aqua et spiritu, non habebit salutem uel uitam aeternam\\', tantummodo\nautem dixit: non intrabit in regnum dei, ad hoc\nparuuli baptizandi sunt, ut sint etiam cum Christo in regno dei, ubi\nnon erunt, si baptizati non fuerint, quamuis et sine baptismo si paruuli\nmoriantur salutem uitamque aeternam habituri sint, quoniam\nnullo peccati uinculo obstricti sunt. haec dicentes primo numquam\nexplicant isti, qua iustitia nullum peccatum habens imago dei separetur\na regno dei. deinde uideamus utrum dominus Iesus, unus et\nsolus magister bonus, in hac ipsa euangelica lectione non significauerit\net ostenderit non nisi per remissionem peccatorum fieri, ut\nad regnum dei perueniant baptizati, quamuis recte intellegentibus;\nsufficere debuerit, quod dictum est: nisi quis natus fuerit\ndenuo, non potest uidere regnum dei et: nisi quis\nrenatus fuerit ex aqua et spiritu, non potest introire\nin regnum dei. cur enim nascatur denuo nisi renouandus %\n\n\n\n\n\n\nunde renouandus nisi a uetustate? qua uetustate, nisi in qua uetus\nhomo noster simul confixus est cum illo, ut euacuetur corpus\npeccati ? aut unde imago dei non intrat in regnum dei nisi impedimento\nprohibente peccati ? uerum tamen, ut proposuimus,\ntotam ipsam circumstantiam euangelicae lectionis ad rem de qua\nagitur pertinentem intente, quantum possumus, diligenterque*\nuideamus.\nErat autem homo, inquit, ex pharisaeis, Nicodemus\nnomine, princeps ludaeorum. hic uenit ad eum\nnocte et dixit ei: rabbi, scimus, quia a deo uenisti magister;\nnemo enim potest haec signa facere quae tu facis,\nnisi fuerit deus cum eo. respondit Iesus et dixit ei:\namen, amen dico tibi, nisi quis natus fuerit denuo, non\npotest uidere regnum dei. dicit ad eum Nicodemus:\nquomodo potest homo nasci, cum senex sit? numquid\npotest in utero matris suae iterum introire et nasci?\nrespondit Iesus: amen, amen dico tibi, nisi quis renatus\nfuerit ex aqua et spiritu, non potest introire in\nregnum dei. quod natum est de carne, caro est, et quod\nnatum est ex spiritu, spiritus est. non mireris, quia dixi\ntibi: oportet uos nasci denuo. spiritus ubi uult spirat et\nuocem eius audis; sed non scis unde ueniat et quo uadat.\nsic est omnis, qui natus est ex spiritu. respondit\nNicodemus et dixit ei: quomodo possunt haec fieri?\nrespondit Iesus et dixit ei: tu es magister in Israhel\n\n\n\n\n\n\net haec ignoras? amen, amen dico tibi, quia quod scimus\nloquimur et quod uidemus testificamur, et testimonium\nnostrum non accipitis. si terrena dixi uobis et non credidistis,\nquomodo, si dixero uobis caelestia, credetis?\nnemo ascendit in caelum, nisi qui de caelo descendit,\nfilius hominis, qui est in caelo. et sicut Moyses exaltauit\nserpentem in deserto, ita exaltari oportet filium\nhominis, ut omnis, qui credit in eum, non pereat, sed habeat\nuitam aeternam. sic enim dilexit deus mundum, ut\nfilium suum unigenitum daret, ut omnis, qui credit in\neum, non pereat, sed habeat uitam aeternam. non enim\nmisit deus filium suum in mundum, ut iudicet mundum,\nsed ut saluetur mundus per ipsum. qui credit in\neum, non iudicatur; qui autem non credit, iam iudicatus\nest, quia non credit in nomine unigeniti filii dei.\nhoc est autem iudicium, quia lux uenit in mundum et\ndilexerunt homines magis tenebras quam lucem; erant\nenim eorum mala opera. omnis enim qui male agit odit\nlucem et non uenit ad lucem, ut non arguantur opera\neius; qui autem facit ueritatem, uenit ad lucem, ut manifestentur\neius opera, quia in deo sunt facta. huc usque\nest ad rem, de qua quaerimus, pertinens totus sermo ille contextus;\ndeinceps in aliud narrator abscedit.\nCum ergo Nicodemus quae dicebantur non intellegeret,\nquaesiuit a domino, quomodo possent ista fieri. uideamus\nquid dominus ad hoc respondeat. profecto enim si ad interrogata\n\n\n\n\nrespondere dignabitur: \\'quomodo possunt ista fieri?\\', hoc dicturus\nest, quomodo possint fieri regeneratio spiritalis uenientes homines\nex generatione carnali. notata itaque paululum eius inperitia, qui\nse ceteris de magisterio praeferebat, et omnium talium incredulitate\nreprehensa, quod testimonium non acciperent ueritatis, addidit\netiam se illis terrena dixisse nec eos credidisse, quaerens uel ammirans,\nquomodo essent caelestia credituri. sequitur tamen\net respondet, quod alii credant, si illi non credunt, ad illud\nquod interrogatus est, quomodo possint ista fieri: nemo, inquit,\nascendit in caelum, nisi qui de caelo descendit, filius\nhominis, qui est in caelo. \\'sic\\',inquit, \\'fiet generatio spiritalis,\nut sint caelestes homines ex terrenis, quod adipisci non poterunt,\nnisi membra mea efficiantur, ut ipse ascendat qui descendit, quia\nnemo ascendit nisi qui descendit\\'. nisi ergo in unitatem Christi\nomnes mutandi leuandique concurrant, ut Christus, qui descendit,\nipse ascendat, non aliud deputans corpus suum, id est ecclesiam\nsuam, quam se ipsum — quia de Christo et ecclesia uerius intellegitur:\nerunt duo in carne una, de qua re ipse dixit: igitur\niam non duo, sed una caro—, ascendere omnino non poterunt,\nquia nemo ascendit in caelum, nisi qui de caelo descendit,\nfilius hominis, qui est in caelo. quamuis enim in terra\nfactus sit filius hominis, diuinitatem tamen suam, qua in caelo manens\ndescendit ad terram, non indignam censuit nomine filii hominis,\nsicut carnem suam dignatus est nomine filii dei, ne quasi duo Christi\n\n\n\n\n\n\naccipiantur, unus deus et alter homo, sed unus atque idem\ndeus et homo: deus, quia in principio erat uerbum et deus\nerat uerbum, homo, quia uerbum caro factum est et habitauit\nin nobis. ac per hoc per distantiam diuinitatis et infirmitatis\nfilius dei manebat in caelo, filius hominis ambulabat in terra;\nper unitatem uero personae, qua utraque substantia unus Christus\nest, et filius dei ambulabat in terra et idem ipse filius hominis manebat\nin caelo. fit ergo credibiliorum fides ex incredibilioribus creditis.\nsi enim diuina substantia longe distantior atque incomparabili\ndiucrsitate sublimior potuit propter nos ita suscipere humanam\nsubstantiam, ut una persona fieret ac sic filius hominis, qui erat in\nterra per carnis infirmitatem, idem ipse esset in caelo per participatam\ncarni diuinitatem, quanto credibilius alii homines sancti et\nfideles eius fiunt cum homine Christo unus Christus, ut omnibus\nper eius hanc gratiam societatemque ascendentibus ipse unus Christus\nascendat in caelum, qui de caelo descendit ! sic et apostolus ait:\nsicut in uno corpore multa membra habemus, omnia\nautem membra corporis, cum sint multa, unum est\ncorpus, ita et Christus. non dixit: \\'ita et Christi\\', id est corpus\nChristi uel membra Christi, sed: ita et Christus, unum Christum\nappellans caput et corpus.\nMagna haec et mira dignatio! quae quoniam\nfieri non potest nisi per remissionem peccatorum, sequitur et\ndicit: et sicut Moyses exaltauit serpentem in deserto,\nita exaltari oportet filium hominis, ut omnis, qui\ncrediderit in eum, non pereat, sed habeat uitam\naeternam. quid tunc in deserto factum sit nouimus: serpentum\nmorsibus multi moriebantur. tunc populus peccata\nsua confitens per Moysen deprecatus est dominum, ut hoc\n\n\n\n\n\n\nab eis uirus auferret. ac sic Moyses ex praecepto domini exaltauit\nin deserto aeneum serpentem ammonuitque populum, ut illum\nexaltatum quisquis a serpente morderetur adtenderet; hoc facientes\ncontinuo sanabantur. quid est exaltatus serpens nisi mors Christi\neo significandi modo, quo per efficientem id quod efficitur significatur?\na serpente quippe mors ucnit, qui peccatum, quo mori mereretur,\nhomini persuasit. dominus autem in carnem suam non\npeccatum transtulit tamquam uenenum serpentis, sed tamen transtulit\nmortem, ut esset in similitudine carnis peccati poena sine culpa,\nunde in carne peccati et culpa solueretur et poena. sicut ergo tunc\nqui conspiciebat exaltatum serpentem, et a ueneno sanabatur et\na morte liberabatur, sic nunc qui conformatur similitudini mortis\nChristi per fidem baptismumque eius, et a peccato per iustificationem\net a morte per resurrectionem liberatur. hoc est enim quod ait: u t\nomnis, qui credit in eum, non pereat, sed habeat uitam\naeternam. quid igitur opus est, ut Christi morti per baptismum\nconformetur paruulus, si morsu serpentis non est omnino uenenatus ?\nDeinde si-quod consequenter dicit-deus sic\ndilexit mundum, ut filium suum unigenitum daret, ut\nomnis, qui credit in eum, non pereat, sed habeat uitam\naeternam. periturus erat paruulus nec habiturus uitam aeternam,\nsi per sacramentum baptismi non crederet in unigenitum dei filium,\ndum interim sic uenit, ut non iudicet mundum, sed ut saluetur mundus\nper ipsum, praesertim quia sequitur et dicit: qui credit in\n\n\n\n\n\n\ncum, non iudicatur; qui autem non credit, iam iudicatus\nest, quia non credit in nomine unigeniti filii dei.\nubi ergo paruulos ponimus baptizatos nisi inter fideles, sicut uniuersae\nubique ecclesiae clamat auctoritas? ergo inter eos qui crediderunt\n— hoc enim cis adquiritur per uirtutem sacramenti et offerentium\nresponsionem - ac per hoc eos, qui baptizati non sunt, inter eos\nqui non crediderunt. porro si illi, qui baptizati sunt, non iudicantur.isti,\nquia carent baptismo, iudicantur. quod uero adiungit:\nhoc est au tem i udici umquia lux uenit in mu ndum et dilexerunt\nhomines tenebras magis quam lucem, unde lux\nuenit in mundum um, nisi desuo dicit aduentu? sine cuius aduentus\nsacramento quomodo paruuli esse dicuntur in luce? aut quomodo\nnon et hoc in dilectione tenebrarum habent, qui quemadmodum\nipsi non credunt, sic nec baptizandos suos paruulos arbitrantur,\nquando eis mortem corporis timent? in deo autem facta dicit\nopera eius, qui uenit ad lucem, quia intellegit iustificationcm\nsuam non ad sua merita, sed ad dei gratiam pertinere. deus est\nenim, inquit apostolus, qui operatur in nobis et uelle et\noperari pro bona uoluntate. hoc modo ergo fit omnium ex\ncarnali generatione ad Christum uenientium regeneratio spiritalis.\nipse hoc aperuit, ipse monstrauit, cum ab eo quaereretur quomodo\npossent ista fieri, nemini humanam argumentationem in hac causa\nliberamfecit.non alienentur parunli a gratia remissionis peccatorum;\nnon aliter transitur ad Christum, nemo aliter potest deo reconciliari\net ad deum uenire nisi per Christum.\nQuid de ipsa forma sacramenti loquar? uellem\naliquis istorum, qui contraria sapiunt, mihi baptizandum paruulum\nafferret. quid in illo agit exorcismus meus, si in familia diaboli non\n\n\n\n\n\n\ntenetur? ipse certe mihi fuerat responsurus pro eodem paruulo,\nquem gestaret, quia pro se ille respondere non posset. quomodo ergo\ndicturus erat eum renuntiare diabolo, cuius in eo nihil esset? quomodo\nconuerti ad deum, a quo non esset auersus? credere inter cetera\nin remissionem peccatorum, quae illi nulla tribueretur? ego\nquidem, si contra haec eum sentire existimarem, nec ad sacramenta\ncum paruulo intrare permitterem, ipse autem in hoc qua fronte ad\nhomines, qua mente ad deum sc ferret ignoro nec uolo aliquid\ngrauius dicere. falsam igitur uel fallacem tradi paruulis baptismatis\nformam, in qua sonare atque agi uideretur et tamen nulla\nfieret remissio peccatorum, uiderunt aliqui eorum nihil execrabilius\nac detestabilius posse diei atque sentiri. proinde quod adtinet ad\nbaptismum paruulorum, ut eis sit necessarius, redemptionem\netiam ipsis opus esse concedunt, sicut cuiusdam eorum libello breuissimo\ncontinetur, qui tamen ibi remissionem alicuius peccati apertius\nexprimere noluit. sicut autem mihi ipse litteris intimasti,\nfatentur iam, ut dicis, etiam in paruulis per baptismum remissionem\nfieri peccatorum. nec mirum; non enim redemptio alio modo\nposset intellegi. non tamen originaliter, inquiunt, sed in uita iam\npropria, posteaquam nati sunt, peccatum habere coeperunt.\nQuamobrem uides quantum iam distet inter eos, contra\nquos in hoc opere diu iam multumque disserui, quorum etiam unius\nlegi librum ea continentem, quae ut potui refutaui. inter istos ergo,\nut dicere coeperam, qui omnino paruulos ab omni peccato, et originali\net proprio, puros et liberos esse defendunt, et istos, qui eos\niam natos propria putant contraxisse peccata, a quibus eos credunt\nper baptismum oportere purgari, quantum intersit uides. proinde\n\n\n\n\n\n\nisti posteriores intuendo scripturas et auctoritatem totius ecclesiae\net formam ipsius sacramenti bene uiderunt per baptismum in paruulis\npeccatorum fieri remissionem, sed originale esse quicquid\nillud in eis est uel noluntdicere uel uidere non possunt. illi autem priores\nin ipsa natura humana, quae ab omnibus ut consideretur in promptu\nest, bene uiderttnt-quod facile fuitâ€”actatem illam in sua iam uita\npropria nihil peccati potuisse contrahere, sed, ne peccatum originale\nfateantur, nullum esse omnino peccatum in paruulis dicunt.\nin his ergo, quae singula uera dicunt, prius inter se ipsi consentiant,\net consequenter fiet, ut a nobis nulla ex parte dissentiant. nam si\nparuulis baptizatis remissionem fieri peccatorum concedant illi\nistis, paruulos autem, ut ipsa natura in tacitis infantibus clamat, suae\nuitae propriae nullum adhuc contraxisse peccatum concedant isti\nillis, concedant utrique nobis nullum nisi originale restare, quod per\nbaptismum soluatur in paruulis.\nAn uero et hoc quaesituri de hoc disputaturi et tempus\nad hoc inpensuri sumus, ut probemus atque doceamus, quomodo\nper propriam uoluntatem, sine qua nullum uitae propriae potest\nesse peccatum, nihil mali commiserint infantes, qui propter hoc\nuocantur ab omnibus innocentes? nonne tanta infirmitas animi et\ncorporis, tanta rerum ignorantia, tam nulla omnino praecepti capacitas,\nnullus uel naturalis uel conscriptae legis sensus aut motus,\nnullus in alterutram partem rationis usus hoc multo tes tatore\nsilentio quam sermo noster proclamat atque indicat? ualeat aliquid\nad se ipsam persuadendam ipsa euidentia; nam nusquam sic non\ninucnio quod dicam, quam ubi res, de qua dicitur, manifestior est\nquam omne quod dicitur.\nVellem tamen quisquis hoc sapit diceret, quod peccatum\nuiderit uel putarit infantis recentis ab utero, cui redimendo fatetur\niam baptismum necessarium, quid mali in hac propria sua uita\nper animum proprium corpusue commiserit. si forte quod plorat\ntaedioque est maioribus, mirum si hoc iniquitati, non infelicitati\npotius deputandum est. an quod ab ipso fletu nulla sua ratione, nulla\ncuiusquam prohibitione conpcscitur? at hoc ignorantiae est, in qua\nprofundissima iacet, qua etiam matrem, cum post exiguum tempus\nualuerit, percutiet iratus et saepe ipsas eius mammas, quas, dum\nesurit, exigit. haec non modo feruntur, uerum etiam diliguntur in\nparuulis, et hoc quo affectu nisi carnali, quo etiam risus iocusque\ndelectat, acutorum quoque hominum ipsa quasi absurditate conditus?\nqui si co modo sentiretur, ut dicitur, non iam illi tamquam\nfaceti, sed tamquam fatui riderentur. ipsos quoque fatuos uidemus,\nquos uulgo moriones uocant, ad cordatorum delicias adhiberi et in\nmancipiorum aestimatione pretiosiores esse cordatis: tantum ualet\ncarnalis affectus etiam minime fatuorum in delectatione alieni mali.\nnam cum homini iucunda sit aliena fatuitas, nec ipse tamen talis\nesse noluisset; et si suum paruulum filium, a quo garriente talia\npater laetus expectat et prouocat, talem praesciret futurum esse\ncum creuerit, nullo modo dubitaret miserabilius lugendum esse quam\nmortuum. sed dum spes subest incrementorum et ingenii lumen\naccessurum creditur aetatis accessu, fit ut conuicia paruulorum\netiam in parentes non solum iniuriosa non sint, uerum etiam grata\natque iucunda sint. quod quidem prudentium nemo probauerit, ut a\ndictis uelfactis huiusmodi non tantum nou prohibeantur, cum prohiberi\n\n\n\n\niam possunt, uerum in haec etiam concitentur studio ridendi et\nuanitate maiorum. nam plerumque illa aetas iam patrem matremque\nagnoscens neutri eorum audet maledicere nisi ab altero eorum\naut ab utroque uel permissa uel iussa. uerum haec eorum sunt paruulorum,\nqui iam in uerba prorumpunt et animi sui motus qualibuscumque\nlinguae signis promptare iam possunt. illam potius recentium\nnatorum profundissimam ignorantiam uideamus, ex qua ad istam non\npermansuram balbutientem fatuitatem tamquam ad scientiam\nlocutionemque tendentes proficiendo uenerunt.\nIllas, inquam, consideremus tenebras mentis utique\nrationalis, in quibus et deum prorsus ignorant, cuius sacramentis\netiam cum baptizantur obsistunt; in has quaero unde et\nquando sumnicrsi sint. itane uero eas hic contraxerunt et in hac\nuita sua iam propria per nimiam neglegentiam obliti sunt deum,\nprudentes uero et religiosi uixerunt uel in uteris matrum? dicant\nista qui ausi fuerint, audiant qui uoluerint, credant qui potuerint;\nego autem puto, quod omnes, quorum mentem non obnubilat defendendae\nsuae sententiae peruicacia, haec sentire non possunt. an\nnullum est ignorantiae malum et ideo nec purgandum? et quid agit\nillauox: delicta iuuentutis et ignorantiae meae ne memineris?\netsi enim damnabiliora peccata sunt, quae ab scientibus\ncommittuntur, tamen, si ignorantiae peccata nulla essent, hoc non\nlegeremus quod commemoraui: delicta iuuentutis meae et\nignorantiae meae ne memineris. in illas igitur ignorantiae\ndensissimas tenebras, ubi anima infantis recentis ab utero, utique\nanima hominis, utique anima. rationalis, non solum indocta, uerum\n\n\n\n\n\n\n\n\netiam indocilis iacet, quare aut quando aut unde contrusa est ? si naturae\nest hominis sic incipere et non iam uitiosa est ista natura, cur non\ntalis creatus est Adam? cur ille eapax praecepti et ualens uxori et\nomnibus animalibus nomina inponere? nam et de illa dixit: haec\nuocabitur mulieret: quodcumque uocauit Adam animam\nuiuam, hoc est nomen eius. iste autem nesciens ubi sit, quid\nsit, a quo creatus, ex quibus genitus sit, iam reus delicti, nondum\ncapax praecepti, tam profunda ignorantiae caligine inuolutus et\npressus, ut neque tamquam de somno excitari possit, ut haec saltem\ndemonstrata cognoscat, sed expectetur tempus, quo hanc nescio\nquam uelut ebrietatem non per unam noctem, sicut quaelibet grauissima\nsolet, sed per aliquot menses atque annos paulatim digerat —\nquod donec fiat, tam multa, quae in maioribus punimus, toleramus\nin paruulis, ut numerari omnino non possint — hoc tam magnum\nignorantiae atque infirmitatis malum si in hac uita iam nati paruuli\ncontraxerunt, ubi, quando, quomodo magna aliqua impietate\ncommissa repente tantis tenebris inuoluti sunt?\nDicet aliquis: \\'si haec naturae purae non sunt, sed\nuitiosae primordia, quia talis non est creatus Adam, cur Christus longe\nexcellentior et certe sine ullo peccato natus ex uirgine in hac tamen\ninfirmitate atque aetate procreatus apparuit?\\' huic propositioni\nrespondemus Adam propterea non talem creatum, quia nullius\nparentis praecedente peccato non est creatus in carne peccati,\nnos ideo tales, quia illius praecedente peccato nati sumus in carne\npeccati. Christus ideo talis, quia, ut de peccato condemnaret peccatum,\nnatus est in similitudine carnis peccati. non enim hoc agitur\nde Adam, quod pertinet ad corporis quantitatem, quia non paruulus\nfactus est, sed perfecta mole membrorum — potest enim dici etiam\n\n\n\n\n\n\npecora sic creata, nec tamen eorum peccato factum esse, ut ex eis\npulli paruuli nascerentur, quod quale sit nunc non quaerimus — sed\nagitur de illius mentis quadam ualentia usuque rationis, quo praeceptum\ndei legemque mandati et docilis Adam caperet et facile posset\ncustodire, si uellet. nunc autem homo sic nascitur, ut hoc omnino non\npossit propter horrendam ignorantiam atque infirmitatem non carnis,\nsed mentis, cum omnes fateamur in paruulo non alterius, sed\neiusdem substantiae, cuius in primo homine fuit, hoc est rationalem\nanimam degere. quamquam etiam ipsa tanta carnis infirmitas\nnescio quid, quantum arbitror, poenale demonstrat. mouet enim,\nsi illi primi homines non peccassent, utrum tales essent filios habituri,\nqui nec lingua nec manibus nec pedibus uterentur. nam propter\nuteri capacitatem fortasse necesse fuerit paruulos nasci, quamuis,\ncum exigua sit pars corporis costa, non tamen propter hoc deus paruulam\nuiro coniugem fecit, quam aedificauit in mulierem. unde et\neius filios poterat omnipotentia creatoris mox editos grandes protinus\nfacere.\nSed, ut hoc omittam, poterat certe, quod\nmultis etiam pecoribus praestitit, quorum pulli. quamuis sint paruuli\nneque accedentibus corporis incrementis etiam mente proficiant,\nquoniam rationalem animam non habent, tamen etiam minutissimi\net currunt et matres agnoscunt nec sugendis uberibus cura\net ope admouentur aliena, sed ea ipsi in materni corporis\nloco abdito posita mirabili facilitate nouerunt. contra homini\nnato nec ad incessum pedes idonei nec manus saltem ad scalpendum\nhabiles et, nisi opere nutrientis inmotis labris papilla uberis\ningeratur, nec ubi sint sentiunt et iuxta se iaccntibus mammis\n\n\n\n\n\n\nmagis possint esurientes flere quam sugere. proinde infirmitati\nmentis congruit haec omnino infirmitas corporis. nec fuisset caro\nChristi in similitudine carnis peccati, nisi caro esset ista peccati,\ncuius pondere rationalis anima sic grauatur, siue et ipsa ex parentibus\ntracta sit siue ibidem creata siue desuper inspirata, quod\nnunc quaerere differo.\nIn paruulis certe gratia dei per baptismum eius,\nqui ucnit in similitudine carnis peccati, id agitur, ut euacuetur caro\npeccati. euacuatur autem, non ut in ipsa uiuente carne concupiscentia\nconspersa et innata repente absumatur et non sit, sed ne obsit\nmortuo, quae inerat nato. nam si post baptismum uixerit atque ad\naetatem capacem praecepti peruenire potuerit, ibi habet cum qua\npugnet eamque adiuuante deo superet, si non in uacuum gratiam\neius suscepit, si reprobus esse noluerit. nam nec grandibus hoc\npraestatur in baptismo, nisi forte miraculo ineffabili omnipotentissimi\ncreatoris, ut lex peccati, quae inest in membris repugnans\nlegi mentis, penitus extinguatur et non sit, sed ut quicquid\nmali ab homine factum, dictum, cogitatum est, cum eidem concupiscentiae\nsubiecta mente seruiret, totum aboleatur ac uelut factum\nnon fuerit habeatur, ipsa uero soluto reatus uinculo, quo per illam\ndiabolus animam retinebat, et interclusione destructa, qua hominem a\nsuo creatore separabat, maneat in certamine, quo corpus nostrum castigamus\net seruituti subicimus, uelad usus licitos et necessarios relaxanda\nuel continentia cohibenda. sed quoniam diuino spiritu, qui multo\nmelius quam nos omnia generis humani nouit, uel praeterita uel praesentia\nuel futura, talis uita humana praecognita atque praedicta est, ut\n\n\n\n\n\n\nnon iustificetur in conspectu dei omnis uiuens, fit ut per ignorantiam\nucl infirmitatem non exertis aducrsus cam totis uiribus uoluntatis\neidem ad inlicita etiam nonnulla cedamus, tanto magis et crebrius\nquanto deteriores, tanto minus et rarius quanto meliores sumus.\nsed quoniam de hac quaestione, in qua quaeritur, utrum possit ucl\nutrum sit, fuerit futurusuc sit homo sine peccato in hac uita excepto\nillo qui dixit: ecce uenit princeps mundi et in me nihil\ninueniet, aliquanto diligentius disserendum est, iste sit huius uoluminis\nmodus, ut illud ab alio quaeramus exordio.\nDe baptismo paruulorum, Marcelline carissime, quod non\nsolum eis ad regnum dei, ucrum etiam ad salutem uitamque aeternam\nadipiscendam detur, quam sine dei regno et sine Christi saluatoris\nsocietate, in quam nos suo sanguine redemit, habere nullus 6\npotest, priore libro satis, ut arbitror, disputauimus. in hoc autem\nuiuatne aliquis in hoc saeculo uel uixerit uicturusue sit sine ullo\nomnino peccato excepto uno mediatore dei et hominum homine\nChristo lesu, qui dedit semet ipsum redemptionem pro omnibus,\nquanta ipse donat diligentia uel facultate disserendum\n\n\n\n\n\n\nenodandumque suscepi. cui disputationi si se identidem aliqua necessitate\nuel oportunitate inseruerit quaestio de peccato uel baptismo paruulorum,\nmirandum non erit nec defugiendum, ut eis locis ad omnia, quae\nresponsionem nostram flagitant, sicut ualemus respondeamus.\nHuius autem quaestionis solutio de hominis uita sine\nulla subreptione uel praeoccupatione peccati propter cotidianas\netiam nostras orationes maxime necessaria est. sunt enim quidam\ntantum praesumentes de libero humanae uoluntatis arbitrio, ut ad\nnon peccandum nec adiuuandos nos diuinitus opinentur semel ipsi\nnaturae nostrae concesso liberae uoluntatis arbitrio. unde fit\nconsequens, ut nec orare debeamus, ne intremus in temptationem,\nhoc est ne temptatione uincamur, uel cum fallit et praeoccupat\nnescientes uel cum premit atque urguet infirmos. quam sit autem\nnoxium et saluti nostrae, quae in Christo est, perniciosum atque\ncontrarium ipsique religioni, qua inbuti sumus, et pietati, qua deum\ncolimus, quam uehementer aduersum, ut pro tali accipiendo beneficio\ndominum non rogemus atque in ipsa oratione dominica: ne\nnos inferas in temptationem frustra positum existimemus,\nuerbis explicare non possumus.\nAcute autem sibi uidentur dicere. quasi nostrum hoc\nullus ignoret, quod \\'si nolumus, non peccamus, nec praeciperet deus\nhomini, quod esset humanae inpossibile uoluntati\\'. sed hoc minus uident,\nquod ad nonnulla superanda, uel quae male cupiuntur uel\nquae male metuuntur, magnis aliquando et totis uiribus opus est\n\n\n\n\n\n\nuoluntatis, quas nos non perfecte in omnibus adhibituros praeuidit,\nqui per prophetam ueridice dici uoluit: non iustificabitur in\nconspectu tuo omnis uiuens. tales itaque nos futuros dominus\npraesciens quaedam salubria remedia contra reatum et uincula\npeccatorum etiam post baptismum dare ac ualere dignatus est,\nopera scilicet misericordiae, cum ait: dimittite et dimittetur\nuobis; date et dabitur uobis. quis enim cum aliqua spe adipiscendae\nsalutis aeternae de hac uita emigraret manente illa sententia,\nquod quicumque totam legem seruauerit, offendat autem\nin uno, factus est omnium reus, nisi post paululum sequeretur:\nsic loquimini et sic facite tamquam per legem libertatis\nincipientes iudicari. iudicium enim sine misericordia\nilli, qui non facit misericordiam; supercxultat autem\nmisericordia iudicio?\nConcupiscentia igitur tamquam lex peccati manens in\nmembris corporis mortis huius cum paruulis nascitur, in paruulis\nbaptizatis a reatu soluitur, ad agonem relinquitur, ante agonem\nmortuos nulla damnatione persequitur; paruulos non baptizatos\nreos innectit et tamquam irae filios, etiamsi paruuli moriantur,\nad condemnationem trahit. in grandibus autem baptizatis, in\nquibus iam ratione utentibus quicquid eidem concupiscentiae mens\nad peccandum consensit, propriae uoluntatis est; deletis peccatis\nomnibus, soluto etiam reatu, quo uinctos originaliter detinebat, ad\n\n\n\n\n\n\nagonem interim manet non sibi ad inlicita consentientibus nihil\nomnino nocitura, donec absorbeatur mors in uictoriam et pace perfecta\nnihil quod uincatur existat. consentientes autem sibi ad inlicita\nreos tenet et, nisi per medicinam paenitentiae et opera misericordiae\nper caelestem sacerdotem pro nobis interpellantem sanentur,\nad secundam mortem damnationemque perducit. propter hoc\net dominus orare nos docens inter cetera monuit, ut dicamus: dimitte\nnobis debita nostra, sicut et nos dimittimus debitoribus\nnostris. ne nos inferas in temptationem, sed\nlibera nosa malo. manet enim malum in carne nostra non natura,\nin qua diuinitus creatus est homo, sed uitio, quo uoluntate prolapsus\nest, ubi amissis uiribus non ea qua uulneratus est uoluntatis facilitate\nsanatur. de hoc malo dicit apostolus: scio, quia non habitat\nin carne mea bonum. cui malo nos non oboedire praecepit, cum\ndicit: non ergo regnet peccatum in uestro mortali corpore\nad oboediendum desideriis eius. si ergo his desideriis\nconcupiscentiae carnis inlicita uoluntatis inclinatione consensimus,\nad hoc sanandum dicimus: dimitte nobis debita nostra,\nadhibentes remedium ex opere misericordiae in eo quod addimus:\nsicut et nos dimittimus debitoribus nostris. ut autem non\nei consentiamus, deprecamur adiutorium dicentes: et ne nos\ninferas in temptationem —uel, sicut nonnulli codices habent:\nne nos inducas in temptationem—,non quod ipse deus tali\ntemptatione aliquem temptct-nam deus intemptator malorum\nest, ipse autem neminem tcmptat-scd ut, si forte\n\n\n\n\n\n\ntemptari coeperimus a concupiscentia nostra, adiutorio eius non\ndeseramur, ut in eo possimus uincere, ne abstrahamur inlecti.\ndeinde addimus quod perficietur in fine, cum absorbebitur mortale\na uita: sed libera nos a malo. tunc enim nulla erit talis concupiscentia,\ncum qua certare et cui non consentire iubeamur. sic\nergo totum hoc in tribus beneficiis positum breuiter peti potest:\n\\'ignosce nobis ea, in quibus sumus abstracti a concupiscentia, adiuua,\nne abstrahamur a concupiscentia. aufer a nobis concupiscentiam\\'.\nAd peccandum namque non adiuuamur a deo; iusta\nautem agere uel iustitiae praeceptum omni ex parte implere non\npossumus, nisi adiuuemur a deo. sicut enim corporis oculus non adiuuatur\na luce, ut ab eadem luce clausus auersusue discedat, ut autem\nuideat adiuuatur ab ea neque hoc omnino, nisi illa adiuuerit, potest,\nita deus, qui lux est hominis interioris, adiuuat nostrae mentis obtutum,\nut non secundum nostram, sed secundum eius iustitiam\nboni aliquid operemur. si autem ab illo auertimur, nostrum est et\ntunc secundum carnem sapimus, tunc concupiscentiae carnis ad\ninlicita consentimus. conuersos ergo deus adiuuat, auersos deserit.\nsed etiam ut conuertamur, ipse adiuuat, quod certe oculis corporis\nlux ista non praestat. cum ergo nobis iubet dicens: co.nuertimini\nad me, et conuertar ad uos nosque illi dicimus: conuerte\nnos, deus sanitatium nostrarum, et: deus uirtutum, conuerte\nnos, quid aliud dicimus quam: da quod iubes? cum iubet\ndicendo: intellegite ergo, qui insipientes estis in populo,\nnosque illi dicimus: da mihi mihi intellectum, ut discam mandata\ntua, quid aliud dicimus quam: da quod iubes? cum iubet dicendo:\n\n\n\n\n\n\npost concupiscentias tuas non eas nosque dicimus: scimus\nquoniam nemo esse potest continens, nisi deus det, quid aliud dicimus\nquam: da quod iubes? cum iubet dicendo: facite iustitiam\nitemque dicit: beati qui esuriunt et sitiunt iustitiam,\nquoniam ipsi saturabuntur, a quo debemus petere cibum\npotumque iustitiae nisi ab illo, qui esurientibus eam et sitientibus\npromittit eius saturitatem?\nRepellamus itaque ab auribus et mentibus nostris eos, qui\ndicunt accepto semel liberae uoluntatis arbitrio nec orare nos debere,\nut deus nos adiuuet, ne peccemus. talibus enim tenebris nec pharisaeus\nille caecabatur, qui quamuis in hoc erraret, quod sibi addendum\nad iustitiam nihil putabat seque arbitrabatur eius plenitudine saturatum,\ndeo tamen gratias agebat, quod non esset sicut ceteri homines,\niniusti, raptores, adulteri, sicut ille publicanus, quod bis in\nsabbato ieiunaret, quod omnium quae possidebat decimas daret.\nnihil sibi addi ad iustitiam iam petebat, sed tamen ex his quae habebat\ngratias deo agendo ab illo se accepisse omnia fatebatur. et tamen inprobatus\nest, et quia ueluti saturatus nihilde alimentis iustitiae iam rogabat\naccipere et quod eam publicano esurienti ac sitienti se uelut insultans\npraeferre gestiebat. quid ergo illis fiet, qui, etsi fateantur se non\nhabere uel non plenam habere iustitiam, tamen a se ipsis habendam,\nnon a suo creatore, ubi horreum eius et fons eius est, deprecandam\nesse praesumunt? nec ideo tamen solis de hac re uotis agendum est,\n\n\n\n\n\n\nut non subinferatur ad bene uiuendum etiam nostrae efficacia uoluntatis.\nadiutorenim noster deus dicitur nec adiuuari potest, nisi qui aliquid\netiam sponte conatur, quia non sicut in lapidibus insensatis aut sicut\nin cis, in quorum natura rationem uoluntatemque non condidit,\nsalutem nostram deus operatur in nobis. cur autem illum adiuuet,\nillum non adiuuet, illum tantum, illum autem tantum, istum illo,\nillum isto modo, penes ipsum est et aequitatis tam secretae ratio et\nexcellentia potestatis.\nNam qui dicunt esse posse in hac uita hominem sine peccato,\nnon est eis continuo incauta temeritate obsistendum. si enim esse\nposse negauerimus, et hominis libero arbitrio, qui hoc uolendo\nappetit, et dei uirtuti uel misericordiae, qui hoc adiuuando efficit,\nderogabimus. sed alia quaestio est, utrum esse possit, alia utrum\nsit; alia, sinon est, cum possit esse, cur non sit; alia, utrum qui omnino\nnumquam ullum peccatum habuerit, non solum quisquam sit,\nuerum etiam poterit aliquando esse uel possit. in hac quadripertita\npropositione quaestionum si a me quaeratur, utrum homo sine peccato\npossit esse in hac uita, confitebor posse per dei gratiam et liberum\neius arbitrium, ipsum quoque liberum arbitrium ad dei gratiam,\nhoc est ad dei dona, pertincre non ambigens, nec tantum ut sit, uerum\netiam ut bonum sit, id est ad facienda mandata domini conuertatur\natque ita dei gratia non solum ostendat quid faciendum sit, sed adiuuet etiam,\nut possit fieri quod ostenderit. quid enim habemus quod\nnon accepimus? unde et Hieremias dicit: scio, domine, quia\nnon est in homine uia eius nec uiri est, ut ambulet et\n\n\n\n\n\n\ndirigat gressus suos. hinc et in Psalmis cum quidam dixisset\ndeo: tu praecepisti mandata tua custodiri nimis, continuo\nnon de se praesumpsit, sed optauit, ut faceret: utinam, inquit, dirigantur\nuiae meae ad custodiendas iustificationes tuas!\ntuncnon confundar, dum inspicio in omnia mandata tua.\nquis autem optat, quod in potestate sic habet, ut ad faciendum\nnullo indigeat adiumento? a quo autem id optet, quia non a fortuna\nuel a fato uel a quolibet alio praeter deum, in consequentibus satis\nostendens: itinera, inquit, mea dirige secundum uerbum\ntuum, et ne dominetur mihi omnis iniquitas. ab huius\nexecrandae dominae seruitute liberantur, quibus dominus\nIesus eum recipientibus dedit potestatem filios dei fieri. ab ista\nhorrenda dominatione liberandi fuerant, quibus dicit: si uos\nfilius liberauerit, tunc uere liberi eritis. his atque huiusmodi\naliis innumerabilibus testimoniis dubitare non possum nec\ndeum aliquid inpossibile homini praecepisse nec deo ad opitulandum\net adiuuandum, quo fiat quod iubet, inpossibile aliquid esse. ac\nper hoc potest homo, si uelit, esse sine peccato adiutus a deo.\nSi autem, quod secundo loco posueram, quaeratur\nutrum sit, esse non credo. magis enim scripturae credo dicenti: ne\nintres in iudicium cum seruo tuo, quoniam non iustificabitur\nin conspectu tuo omnis uiuens. et ideo misericordia\ndei opus est, quae superexultat iudicio, quae illi non erit, qui non\nfacit misericordiam. et quod propheta, cum diceret: dixi:\n\n\n\n\n\n\npronuntiabo aduersus me delictum meum domino, et t u dimisisti\nimpietatem cordis mei, continuo subiunxit: pro hac orabit\nad te omnis sanctus in tempore oportuno, non ergo omnis\npeccator, sed omnis sanctus; uox enim sanctorum est: si dixerimus,\nquia peccatum non habemus, nos ipsos decipimus\net ueritas in nobis non est. unde in eiusdem apostoli Apocalypsi\nilla centum quadraginta et quattuor milia sanctorum, qui etiani cum\nmulieribus se non coinquinauerunt - uirgines enim permanserunt\nnon est inuentuminore eorum mendacium, quiainreprehensibiles\nsunt, profecto ideo sunt inreprehensibiles, quia se ipsos ueraciterreprehenderunt;\net ideo non est inuentum in ore eorum mendacium,\nquia, si dicerent se peccatum non habere, se ipsos deciperent et\nueritas in eis non esset et utique mendacium esset, ubi ueritas\nnon esset, quoniam iustus, cum in sermonis exordio accusator sui est,\nnon utique mentitur.\nAc per hoc eo, quod scriptum est: qui natus est ex deo,\nnon peccat et non potest peccare, quia semen eius in\nipso manet, etsi quid aliud eo modo dictum est, multum falluntur\nminus considerando scripturas. non enim aduertunt eo quosque\nfieri filios dei, quo esse incipiunt innouitate spiritus et renouari in interiore\nhomine secundum imaginem eius, qui creauit eos. non enim\nex qua hora quisque baptizatur, omnis uetus infirmitas eius absumitur;\nsed renouatio incipit a remissione omnium peccatorum et\n\n\n\n\n\n\nin quantum quisque spiritalia sapit, qui iam sapit, cetera uero in spe\nfacta sunt, donec etiam in re fiant, usque ad ipsius corporis renouationem\nin meliorem statum inmortalitatis et incorruptionis, qua\ninduemur in resurrectione mortuorum. nam et ipsam dominus regenerationem\nuocat, non utique talem, qualis fit per baptismum, sed in\nqua etiam corpore perficietur quod nunc spiritu incoatur: in\nregeneratione, inquit, cum sederit filius hominis in sede\nmaiestatis suae, sedebitis et uos super duodecim sedes\niudicantes duodecim tribus Israhel. nam in baptismo quamuis\ntota et plena fiat remissio peccatorum, tamen, si continuo tota\net plena etiam hominis in aeternam nouitatem mutatio fieret—non\ndico et in corpore, quod certe manifestum est adhuc in ueterem corruptionem\natque in mortem tendere in fine postea renouandum,\nquando uere tota nouitas erit, sed excepto corpore si in ipso animo,\nqui est homo interior, perfecta in baptismo nouitas fieret -, non diceret\napostolus: etsi exterior homo noster corrumpitur, sed\ninterior renouatur de die in diem. profecto enim qui de die\nin diem adhuc renouatur, nondum totus est renouatus; et in quantum\nnondum est renouatus, in tantum adhuc in uetustate est. proinde ex\nhoc, quod adhuc in uetustate sunt, quamuis iam baptizati, ex hoc\netiam adhuc sunt filii saeculi; ex hoc autem, quod in nouitate sunt,\nhoc est ex plena et perfecta remissione peccatorum, et quantumcumque\nillud est quod spiritaliter sapiunt eique congruos mores\nagunt, filii dei sunt. intrinsecus enim exuimus ueterem hominem\n\n\n\n\n\n\net induimus nouum, quoniam ibi deponimus mendacium et loquimur\nueritatem, et cetera, quibus apostolus explicat quid sit exui ueterem\nhominem et indui nouo, qui secundum deum creatus est in\niustitia et sanctitate ueritatis. et hoe ut faciant, iam baptizatos\nfidelesque adhortatur; quod adhuc monendi non essent, si hoc in baotismo\niam perfecte factum esset. et tamen factum est, sicut et salui facti\nsumus; saluos enim nos fecit per lauacrum regenerationis.\nsed alio loco dicit quemadmodum hoc factum sit: non solum,\ninquit, sed etiam nos ipsi primitias habentes spiritus\net ipsi in nobismet ipsis ingemescimus adoptionem\nexpectantes, redemptionem corporis nostri. spe enim\nsalui facti sumus; spes autem, quae uidetur, non est\nspes; quod enim uidet quis, quid et sperat? si autem quod\nnon uidemus speramus, per patientiam expectamus.\nAdoptio ergo plena filiorum in redemptione fiet\netiam corporis nostri. primitias itaque spiritus nunc habemus, unde\niam filii dei re ipsa facti sumus; in ceteris uero spe sicut salui, sicut\ninnouati ita et filii dei, re autem ipsa quia nondum salui, ideo nondum\nplene innouati, nondum etiam filii dei, sed filii saeculi. proficimus\nergo in renouationem iustamque uitam per quod filii dei sumus\net per hoc peccare omnino non possumus, donec totum in hoc\ntransmutetur, etiam illud, quo adhuc filii saeculi sumus; per hoc\nenim et peccare adhuc possumus. ita fit ut et qui natus est ex deo\nnon peccet et, si dixerimus, quia peccatum non habemus, nos ipsos\ndecipiamus et ueritas non sit in nobis. consumetur ergo, quod filii\n\n\n\n\n\n\n\n\n\n\ncarnis et saeculi sumus, et perficietur quod filii dei et spiritu renati\nsumus. unde idem Iohannes: dilectissimi, inquit, filii dei\nsumus, et nondum apparuit quod erimus. quid est hoc\n\\'sumus\\' et \\'erimus\\', nisi quia sumus in spe, erimus in re? nam\nsequitur et dicit: scimus, quia, cum apparuerit, similes ei\nerimus, quoniam uidebimus cum sicuti est. nunc ergo et\nsimiles ei esse iam coepimus primitias habentes spiritus et adhuc\ndissimiles sumus per reliquias uetustatis. proinde in quantum\nsimiles, in tantum regenerante spiritu filii dei, in quantum autem\ndissimiles, in tantum filii carnis et saeculi, illinc ergo peccare\nnon possumus; hinc uero, si dixerimus, quia peccatum non habemus,\nnos ipsos decipimus, donec totum transeat in adoptionem et non\nsit peccator et quaeras locum eius et non inuenias.\nFrustra itaque nonnulli etiam illud argumentantur,\nut dicant: si peccator genuit peccatorem, ut paruulo eius reatus originalis\npeccati in baptismi acceptione soluatur, etiam iustum gignere\ndebuit. quasi ex hoc quisque carnaliter gignat, quod iustus est, et non\nex hoc potius, quod in membris eius concupiscentialiter mouetur et ad\nusum propagandi lex peccati mentis lege conuertitur. ex hoc ergo\ngignit, quod adhuc uetustum trahit inter filios saeculi, non ex hoc,\nquod in nouitatem promouit inter filios dei; filii enim saeculi\nhuius generant et generantur. inde et quod nascitur tale est,\nquia quod nascitur de carne, caro est. iusti autem non\nsunt nisi filii dei. in quantum autem sunt filii dei, carne non gignunt,\nquia spiritu et ipsi, non carne nati sunt. sed ex hoc carne gignunt,\nquicumque eorum gignunt, ex quo nondum in nouitatem perfectam\n\n\n\n\n\n\ntotas uetustatis reliquias commutarunt. unde quisquis filius de hac\nparte nascitur uetusta et infirma, necesse est ut etiam ipse uetustus\nsit et infirmus; idcirco oportet ut etiam ipse in aliam generationem\nper remissionem peccati spiritu renouetur. quod si in eo non fit,\nnihil ei proderit pater iustus; spiritu enim iustus est, quo eum non\ngenuit. si autem fit, nihil ei oberit etiam pater iniustus; iste enim\ngratia spiritali in spem nouitatis aeternae transitum fecit, ille autem\nmente carnali totus in uetustate permansit.\nNon igitur contrarium testimonium est illud, quo dictum\nest: qui natusest ex deo, non peccat, ei testimonio, quoiam\nnatis ex deo dicitur: si dixerimus, quia peccatum non habemus,\nnos ipsos decipimus et ueritas in nobis non est. quamdiu\nenim homo quamuis totus in spe iam et iam in re exparte regeneratione spiritali\nrenouatus adhuc tamen portat corpus, quod corrumpitur\net adgrauat animam, quid quo pertineat et quid unde dicatur,\netiam in uno homine distinguendum est. nam, ut ego arbitror,\nnon facile cuiquam scriptura dei tam magnum iustitiae perhibet\ntestimonium quam tribus famulis eius, Noe, Danihel et Iob,\nquos Hiezechiel propheta dicit ab inminente quadam iracundia dei\nsolos posse liberari, in tribus utique illis uiris tria quaedam hominum\nliberanda genera praefigurans: in Noe, quantum arbitror,\niustos plebium praepositos propter areae tamquam ecclesiae gubernationem,\nin Danihele iustos continentes?, in Iob iustos coniugatos\n\n\n\n\n\n\n\n\net si quis est forte alius intellectus, de quo nunc non est necesse disquirere.\nuerum tamen quanta isti iustitia praeeminuerint, et hoc\nprophetico et aliis diuinis testimoniis satis apparet. nec ideo quisquam\nsobrius dixerit ebrietatem non esse peccatum, quae tamen\nsubrepsit tanto uiro; nam Noe, sicut legimus, fuit aliquando ebrius,\nquamuis absit, ut fuerit ebriosus.\nDanihel uero post orationem, quam fudit deo, de se ipse\ndicit: cum orarem et confiterer peccata mea et peccata\npopuli mei domino deo meo. propterea, nisi fallor, per supra\nmemoratum Hiezechielem cuidam superbissimo dicitur: numquid\ntu sapientior quam Danihel? neque hic dici potest, quod\nquidam contra orationem dominicam argumentantur, quia etsi\norabant eam, inquiunt, sancti et perfecti iam apostoli nullum omnino\nhabentes peccatum, non tamen pro se ipsis, sed pro inperfectis\net adhuc peccatoribus dicebant: dimitte nobis debita nostra,\nsicut et nos dimittimus debitoribus nostris, ut per hoc,\ninquiunt, quod dicerent \\'nostra\\', in uno esse corpore demonstrarent\net illos adhuc habentes peccata et se ipsos, qui iam carebant omni ex\nparte peccato. in Danihele certe hoc non potest dici, qui, ut credo,\ntamquam propheta praeuidens hanc aliquando praesumptionem futuram,\ncum in oratione saepe dixisset \\'peccauimus\\', non ita nobis\nexposuit, cur hoc dixerit, ut ab illo audiremus: \\'cum orarem et\nconfiterer peccata populi mei domino deo meo\\', nec adhuc distinctione\nconfusa, ut esset incertum propter unius corporis societatem. si\ndiceret: \\'cum peccata nostra confiterer domino deo meo\\', sed omnino 2J\n\n\n\n\n\n\ntam distincte, tam quam de se ipsa distinetione satagens eamque maxime\nuehementerque commendans: peccata, inquit, mea et peccata\npopuli mei. quis huic euidentiae contradicit, nisi quem plus delectat\ndefensare quod sentit quam quid sentiendum sit inuenire?\nlob autem post tam magnum de illo iustitiae testimonium\ndei quid dicat ipse uideamus. in ueritate, inquit, scio,\nquia ita est. quemadmodum enim iustus erit ante\ndominum? si enim uelit contendere cum eo, non poterit\noboedire ci. et paulo post: quis, inquit, iudicio eius\naduersabitur? quodsi fuero iustus, os meum impie loquetur.\niterum paulo post: scio, inquit, quia inpunitum me\nnon dimittit. quia sum impius, quare non sum mortuus?\nquodsi purificatus niue et mundatus fuero mundis\nmanibus, sufficienter in sordibus me tinxisti. item in\nalio suo sermone: quia conscripsisti, inquit, aduersus me\nmala et induisti me iuuentutis meae peccata et posuisti\npedem meum in prohibitione, seruasti omnia opera mea\net in radices pedum meorum inspexisti, qui ueterescunt\nsicut uter uel sicut ucstimcntum a tinea comestum.\nhomo enim natus ex muliere parui est temporis et plenus\niracundia et, sicut flos cum flor uit et decidit, discessit,\nsicut umbra non manet. nonne et huius curam fecisti\nuenire in iudicium tuum? quis enim erit mundus a\nsordibus? nemo, nec si unius diei fuerit uita eius. et paulo\n\n\n\n\n\n\npost: dinumerasti, inquit, necessitudines meas et nihil\nte latuit de peccatis meis; signasti peccata mea in folliculo\net adnotasti si quid inuitus commisi. ecce et Iob\nconfitetur peccata sua et in ueritate se dicit scire, quia non est\niustus quisquam ante dominum. et ideo iste hoc in ueritate scit,\nquia, si nos dixerimus non habere peccatum, ipsa ueritas in nobis\nnon est. proinde secundum modum conuersationis humanae perhibet\nei deus tam magnum iustitiae testimonium; ipse autem se metiens\nex regula illa iustitiae, quam sicut potest conspicit apud deum,\nin ueritate scit, quia ita est, et adiungit: quemadmodum enim\niustus erit ante dominum? si enim uelit contendere cum\neo, non poterit oboedire ei, idest:\\'si iudicandus ostendere uoluerit\nnon in se inueniri posse quod damnet, non poterit oboedire ei\\';\namittit enim etiam illam oboedientiam, qua oboedire posset praecipienti\nconfitenda esse peccata. unde quosdam increpat dicens:\nquid uultis mecum iudicio contendere? quod ille praccauens:\nne, inquit, intres in iudicium cum seruo tuo, quoniam\nnon iustificabitur in conspectu tuo omnis uiuens.\nideo etiam dicit Iob: quis enim iudicio eius aduersabitur?\nquodsi fuero iustus, os meum impie loquetur; hoc est\nenim: \\'si me iustum dixero contra iudicium eius, ubi perfecta illa\niustitiae regula me conuincit iniustum, profecto impie loquetur os\nmeum, quia contra dei ucritatem loquetur\\'.\nFragilitatem quoque ipsam uel potius damnationem carnalis\ngenerationis ostendens ex originalis transgressione peccati,\ncum de peccatis suis ageret, uelut eorum causas reddens dixit hominem\n\n\n\n\n\n\nnatum ex muliere parui esse temporis et plenum iracundia.\nqua iracundia, nisi qua sunt omnes, sicut dicit apostolus, naturaliter,\nhoc est originaliter, irae filii, quoniam filii sunt concupiscentiae\ncarnis et saeculi ? ad ipsam iram pertinere etiam mortem hominis\nconsequenter ostendit. cum enim dixisset: parui est temporis\net plenus iracundia, addidit etiam: et, sicut flos cum\nfloruit et decidit, discessit, sicut umbra n on manet. cum\nautem subiungit: nonne et huius curam fecisti uenire in\niudicium tuum? quis enim erit mundus a sordibus?\nnemo, nec si unius dici fuerit uita eius, hoc utique dicit:\n\\'curam hominis breuis uitae fecisti uenire in iudicium tuum. quantumlibet\nenim breuis fuerit uita eius, etiamsi unius diei esset, mundus\na sordibus esse non posset et ideo iustissime in iudicium tuum\nuenict\\'.illudueroquodait:dinumerasti omnes necessitudines\nmeas et nihil te latuit de peccatis meis; signasti\npeccata mea in folliculo et adnotasti si quid inuit us commisi,\nnonne satis aperuit etiam illa peccata iuste inputari, quae non\ndelectationis inlecebra committuntur, sed causa deuitandae molestiae\nalicuius aut doloris aut mortis? nam et haec dicuntur quadam necessitate\ncommitti, cum omnia superanda sint amore et delectatione •\niustitiae. potest etiam quod dixit: et adnotasti si quid inuitus\ncommisi, ad illam uocem uideri pertinere, qua dictum est: non\nenim quod uolo ago, sed quod odi, hoc facio.\nQuid quod ipse dominus, qui ci perhibuerat testimonium,\ncum etiam scriptura, hoc est dei spiritus, dixerit in omnibus, quae\n\n\n\n\n\n\ncontigerunt ei, non cum peccasse labiis suis ante dominum, postea\ntamen cum ci loquerctur increpans locutus est, sicut ipse Iob testis\nest dicens: quid adhuc ego iudicor monitus et increpationes\ndomini audiens? nemo autem iuste increpatur, nisi in\nquo est aliquid, quod increpatione sit dignum.\n\n\nEt ipsa increpatio qualis est, quae ex domini Christi\npersona intellegitur? enumerat illi diuina opera potestatis suae sub\nhac sententia increpans, ut cum dicere appareat: \\'numquid potes\nhaec tanta quae possum?\\' quo autem pertinet, nisi ut intellegat Iobetiam hoc ei diuinitus credimus inspiratum,\nut praesciret Christum ad\npassionem esse ucnturum-intcllegat ergo, quam debeat aequo animo\ntolerare quae pertulit, si Christus, in quo peccatum, cum propter nos\nhomo factus esset, omnino nullum fuit et in quo deo tanta potentia est,\nnequaquam tamen passionis oboedientiam recusauit? quod puriore\ncordis intentione Iob intellegens responsioni suae addidit: auris\nauditu audiebam te prius et nunc ecce oculus meus\nuidet te. ideo uituperaui me ipsum et distabui et aestimaui\nme ipsum terram et cinerem. quare sibi ita in hoc tam\nmagno intellectu displicuit? neque enim opus dei, quo erat homo,\nrecte illi poterat displicere, cum etiam ipsi deo dicatur: opera\nmanuum tuarum ne despexeris. sed profecto secundum illam\niustitiam, qua se noucrat iustum, se uituperauit atque distabuit\naestimauitque se terram et cinerem mente conspiciens Christi\niustitiam, in cuius non tantum diuinitate, sed nec in anima nec in\ncarne ultum potuit esse peccatum, secundum quam iustitiam, quae\nex deo est, etiam Paulus apostolus illud suum, quod secundum\n\n\n\n\n\n\niustitiam, quae ex lege est, fuit sine querella, non solum damna,\nuerum etiam stercora existimauit.\nNon igitur praeclarum illud testimonium dei, quo\nlaudatus est Iob, contrarium est ci testimonio, quo dictum est:\nnon iustificabitur in conspectu tuo omnis uiuens, quia\nnon id persuadet prorsus in illo nihil fuisse, quod uel ab ipso ueraciter\nuel a domino deo recte reprehenderetur, quamuis iam iustus\net uerax dei cultor et ab omni malo opere se abstinens non mendaciter\ndiceretur. haec enim de illo uerba sunt dei: animo aduertisti\nin puerum meum Iob? non enim est illi homo similis\nsuper terram, sine querella, iustus, dei cultor,\nabstinens ab omni opere malo. primis uerbis ex hominum\nqui sunt in terra comparatione laudatur; proinde omnibus qui tunc\nin terra iusti esse poterant excellebat. non ergo ipse propterea nullum\npeccatum omnino habebat, quia in profectu iustitiae ceteros anteibat.\ndeinde adiungitur \\'sine querella\\', de cuius uita nemo iuste\nquereretur; \\'iustus\\',qui tanta morum probitate profecerat, ut nullus\nei esset aequandus; \\'uerus dei cultor\\', quippe etiam suorum peccatorum\nuerax humilisque confessor; \\'abstinens se ab omni opere\nmalo\\', mirum si ab omni etiam uerbo et cogitatu malo. quantus\nquidem lob fuerit ignoramus; sed nouimus iustum, nouimus etiam\nin perferendis horrendis tribulationum temptationibus magnum;\nnouimus non propter peccata, sed propter eius demonstrandam\niustitiam illa omnia fuisse perpessum. uerum tamen haec uerba.\n\n\n\n\n\n\nquibus a domino laudatur, possent etiam de illo dici, qui condelectatur\nlegi dei secundum interiorem hominem, uidet autem aliam\nlegem in membris suis repugnantem legi mentis suae, praesertim\nquiadicit:non quod uolo facio bonum, sed quod odi malum,\nhoc ago. si autem quod odi malum, hoc facio, iam non\nego operor illud, sed quod habitat in me peccatum.\necce et iste secundum interiorem hominem alienus est ab omni opere\nmalo, quia illud non operatur ipse, sed quod in carne eius habitat\nmalum; et tamen cum illud ipsum, quo condelectatur legi dei, non\nhabeat nisi ex gratia dei, adhuc liberationis indigens clamat: miser\nego homo! quis me liberabit de corpore mortis huius?\ngratia dei per lesum Christum dominum nostrum.\nSunt ergo in terra iusti, sunt magni, fortes, prudentes,\ncontinentes, patientes, pii, misericordes, temporalia mala omnia\npropter iustitiam aequo animo tolerantes; sed si uerum est, quia et\nuerum est: si dixerimus, quia peccatum non habemus,\nnos ipsos decipimus et: non iustificabitur in conspectu\ntuo omnis uiuens, non sunt sine peccato nec quisquam eorum\ntam arroganter insanit, ut non sibi pro suis qualibuscumque peccatis\ndominica oratione opus esse arbitretur.\nNam de Zacharia et Elisabeth, qui nobis saepe in huius\nquaestionis disputationibus obiciuntur, quid dicamus, nisi quod\neuidenter scriptura testatur eminenti iustitia fuisse Zachariam in\nprincipibus sacerdotum ad offerenda ueteris testamenti sacrificia\npertinentium ? legimus autem in epistola, quae ad Hebreos scribitur,\n\n\n\n\n\n\nquod testimonium in libro priore iam posui, solum Christum esse\nprincipem sacerdotum, qui non haberet necessitatem sicut illi,\nqui sacerdotum principes dicebantur, sacrificium pro suis primum\nofferre peccatis cotidie, deinde pro populo. talem enim decebat,\ninquit, habere nos principem sacerdotum, iustum, sine\nmalitia, incontaminatum, separatum a peccatoribus,\naltiorem a caelis factum, non habentem cotidianam necessitatem\nsicut principes sacerdotum primum pro\nsuis peccatis sacrificium offerre. in hoc sacerdotum numero\nZacharias, in hoc Finees, in hoc ipse Aaron, a quo iste ordo exorsus\nest, fuit et quicumque alii in illo sacerdotio laudabiliter iusteque\nuixerunt, qui tamen habebant necessitatem sacrificium primitus\npro suis offerre peccatis solo Christo existente, cuius uenturi figuram\ngestabant, qui hanc necessitatem sacerdos incontaminabilis non\nhaberet.\nQuid autem de Zacharia et Elisabeth laudabile dictum est,\nquod non in eo comprehendatur, quod de se apostolus, cum in\nChristum nondum credidisset, professus est? dixit enim se secundum\niustitiam, quae in lege est, fuisse sine querella. hoc et de illis ita\nlegitur: erant autem ambo iusti ante deum, incedentes\nin omnibus mandatis et iustificationibus domini sine\nquerella. quia ergo quicquid in eis erat iustitiae non erat ad *\nhomines simulatum, ideo dictum est: ante deum. quod autem de\n\n\n\n\n\n\nZacharia et eius coniuge scriptum est: in omnibus mandatis\net iustificationibus domini, hoc ille breuiter dixit: in lege.\nnon enim alia lex illis, alia isti fuit ante euangelium, sed una atque\neadem, quam legimus per Moysen datam patribus eorum, secundum\nquam etiam sacerdos erat Zacharias et uice sua sacrificabat. et\ntamen apostolus, qui simili tunc iustitia praeditus fuit, sequitur et\ndicit: quae mihi lucra fuerunt, haec propter Christum\ndamna esse duxi. uerum tamen et arbitror omnia damnum\nesse propter eminentem scientiam Christi Iesu\ndomini nostripropter quemomnia non solum detrimenta\ncredidi, uerum etiam stercora existimaui esse, ut Christum\nlucrifaciam et inueniar in illo non habens meam\niustitiam, quae ex lege est, sed eam, quae est per fidem\nChristi, quae est ex deo iustitia in fide, ad cognoscendum\neum et uirtutem resurrectionis eius at communicationem\npassionis eius, conformatus morti ipsius, si\nquo modo occurram in resurrectionem mortuorum. tantum\nergo longe est, ut propter illa uerba Zachariam et Elisabeth\ncredamus sine ullo peccato perfectam habuisse iustitiam, ut nec\nipsum apostolum eiusdem regulae summitate arbitremur fuisse perfectum\nnon solum in illa legis iustitia, quam similem istis habuit,\nquam inter damna et stercora deputat in conparatione eminentissimae\niustitiae, quae in fide Christi est uerum etiam in ipso quoque\neuangelio, ubi et tanti apostolatus meruit principatum, quod dicere\nnon auderem, nisi ei non credere nefas ducerem. ubi enim sequitur\net adiungit: non quia iam acceperim aut iam perfectus\n\n\n\n\n\n\nsim, sequor autem si conprehendam, in quo et adprehensus\nsum a Christo Iesu. fratres, ego me ipsum non arbitror\nadprehendisse; unum autem, quae retro oblitus\nin ca quae ante sunt extentus, secundum intentionem\nsequor ad palmam supernae uocationis dei in Christo\nIesu, ipse se confitetur nondum accepisse, nondum esse perfectum\nin plenitudine iustitiae, quam adipisci dilexit in Christo, sed adhuc\nsecundum intentionem sequi et praeterita obliuiscentem in ea\nquae ante sunt extendi, ut nouerimus etiam ad ipsum pertinere illud\nquod ait: et si exterior homo noster corrumpitur, sed interior\nrenouatur de die in diem, quamuis iam esset perfectus\nuiator, etsi nondum erat ipsius itineris perfectione peruentor. denique\ntales uult secum in isto cursu comites rapere, quibus continuo subiungit\net dicit: quotquot ergo perfecti, hoc sapiamus; et si\nquid aliter sapitis, hoc quoque deus uobis reuelabit;\nuerum tamen in quod peruenimus, in eo ambulemus.\nambulatio ista non corporis pedibus, sed mentis affectibus et uitae\nmoribus geritur, ut possint esse perfecti iustitiae possessores, qui recto\nitinere fidei de die in diemsua renouatione proficientes iam perfecti\nfacti sunt eiusdem iustitiae uiatores.\nSic itaque omnes, quicumque in hac uita diuinarum\nscripturarum testimoniis in bona uoluntate atque actibus iustitiae\npraedicati sunt et quicumque tales uel post eos fuerunt quamuis\nnon eisdem testimoniis praedicati atque laudati uel nunc usque\netiam sunt uel postea quoque futuri sunt, omnes magni, omnes\niusti, omnes ueraciter laudabiles sunt, sed sine peccato aliquo non\nsunt, quoniam scripturarum testimoniis, quibus de illorum laudibus\ncredimus, hoc etiam credimus non iustificari in conspectu dei\n\n\n\n\n\n\nomnem uiuentem et ideo rogari, ne intret in iudicium cum seruis suis,\net non tantum uniuersalitcr fidelibus omnibus, uerum etiam singulis\nesse orationem dominicam necessariam, quam tradidit discipulis\nsuis.\nAt enim ait dominus: estote perfecti, sicut\npater uester caelestis perfectus est; quod non praeciperet,\ninquiunt, si sciret fieri non posse quod praecipit. non nunc quaeritur .\nutrum fieri possit, si istam perfectionem ad hoc accipiunt, ut sine\nullo sit quisque peccato, cum hanc agit uitam — iam enim supra\nrespondimus posse fieri -, sed utrum aliquis faciat, hoc nunc quaerimus.\nneminem autem esse, qui tantum uelit, quantum res exigit,\nante praecognitum est, sicut scripturarum quae supra commemoraui\ntestimonia tanta declarant. et tamen cum dicitur cuiusque\nperfectio, qua in re dicatur uidendum est. nam ex apostolo testi -,\nmonium paulo ante posui, ubi se fatetur in acceptione iustitiae, quam\ndesiderat, nondum esse perfectum et tamen continuo dicit: quotquot\nergo perfecti, hoc sapiamus; quod utrumque non diceret,\nnisi in alia re perfectus esset, in alia non esset. uelut si iam sit quisquam\nsapientiae perfectus auditor-quod nondum erant illi, quibus\ndicebat: lac uobis potum dedi, non escam; nondum enim\npoteratis, sed nec adhuc quidem potestis; eis quippe et\nillud ait: sapientiam loquimur inter perfectos, utique\nperfectos audit ores uolens intellegi —, potest ergo fieri, sicut dixi,\nut iam sit aliquis sapientiae perfectus auditor, cuius nondum sit perfectus\net doctor; potest perfectus esse iustitiae cognitor, nondum\n\n\n\n\n\n\nperfectus effector; potest perfectus esse, ut diligat inimicos, qui\nnondum est perfectus ut sufferat. et qui perfectus est in eo, quod\nomnes homines diligit, quippe qui etiam ad inimicorum dilectionem\nperuenerit, quaeritur utrum iam sit in ipsa quoque dilectione perfectus,\nid est utrum quos diligit, tantum diligat, quantum illa inconmutabilis\nregula ueritatis diligendos esse praescribit. cum ergo legitur in\nscripturis cuiusque perfectio, qua in re dicatur, non neglegenter intuendum\nest, quoniam non ideo quisque prorsus sine peccato esse\nintellegitur, quia in aliquare dicitur esse perfectus. quamquam et in hoc\npossit ita dici, ut non quia iam non est quo proficiat, sed quia ex\nmaxima parte profecit, hoc nomine dignus habeatur, sicut in doctrina\nlegis dici potest quisque perfectus, etiamsi eum aliquid\nadhuc latet; sicut perfectos dicebat apostolus, quibus tamen ait:\net si quid aliter sapitis, id quoque uobis deus reuclabit;\nuerum tamen in quod peruenimus, in eo ambulemus.\nXeque negandum est hoc deum iubere ita nos in facienda\niustitia esse debere perfectos, ut nullum habeamus omnino\npeccatum. nam neque peccatum erit, si quid erit, d non diuinitus iubetur\nut non sit. cur ergo iubet, inquiunt, quod scit nullum hominum\nesse facturum? hoc modo etiam dici potest, cur primis illis hominibus\niusserit, qui duo soli erant, quod sciebat eos non esse facturos. neque\nenim dicendum est ideo iussisse, ut nostrum aliquis id faceret, si\nilli non facerent; hoc enim, ne de illa scilicet arbore cibum sumerent,\nnon nisi illis solis deus iussit, quia, sicut sciebat quid iustitiae facturi non\nerant, ita etiam sciebat quid iustitiae de illis erat ipse facturus. eo\n\n\n\n\n\n\nmodo ergo iubet omnibus hominibus ut non faciant ullum peccatum,\nquamuis sit praescius neminem hoc inpleturum, ut, quicumque\nimpie ac damnabiliter eius praecepta contempserint, ipse faciat\neorum damnatione quod iustum est, quicumque autem in eius praeceptis\noboedienter et pie proficientes nec tamen omnia quae praecepit\ninplentes, sicut sibi dimitti uolunt, sic aliis peccata dimiserint,\nipse faciat in eorum mundatione quod bonum est. quomodo enim\ndimittenti dimittitur per dei misericordiam, si peccatum non est?\naut quomodo non uetatur per dei iustitiam, si peccatum est?\nSed ecce, inquiunt, apostolus dicit: bonum certamen\ncertaui, cursum consummaui, fidem seruaui; superest\nmihi corona iustitiae; quod non diceret, si haberet ullum peccatum\n. immo uero respondeant, quomodo potuit haec dicere, cui adhuc\nrestabat ipsius passionis, quam sibi iam inpendere dixerat, tam\nmagna conflictatio, tam molestum et grande certamen. an ad eius\nconsummandum cursum parum adhuc deerat, quando illud deerat,\nubi erat futurus acrior et crudelior inimicus? quodsi ideo\ntalibus uerbis certus securusque gaudebat, quia de uictoria futuri\ntanti certaminis certum eum securumque iam fecerat, qui eandem\npassionem iam illi reuelauerat inminere, non re plenissima, sed spe\nfirmissima haec dixit et quod futurum esse praesumpsit tamquam\nf actum fuerit indicauit. si ergo his uerbis etiam hoc adderet, ut diceret:\n\\'nullum habeo iam peccatum\\', hoc quoque illum intellegeremus non\nde rei factae, sed de rei futurae perfectione dixisse. sic enim ad ipsius\ncursus consummationem pertinebat nullum habere peccatum,\nquod isti putant, cum haec diceret, iam in illo fuisse conpletum,\n\n\n\n\n\n\nquemadmodum ad ipsius cursus consummationem pertinebat\netiam in certamine passionis aduersarium superare, quod etiam\nipsi necesse est fateantur, cum haec diceret, adhuc in illo fuisse conplendum.\nhoc ergo totum nos dicimus tunc fuisse adhuc perficiendum,\nquandoiam de dei promissione praefidens totum ita dicebat, tamquam\nfuisset effectum. ad ipsius quippe cursus consummationem pertinebat\netiam quod peccata dimittebat debitoribus suis atque ita sibi ut\ndimitterentur orabat; qua domini pollicitatione certissimus erat\nin illo fine, quem adhuc futurum iam fidendo dicebat inpletum,\nnullum se habiturum esse peccatum. nam, ut alia omittam, miror\nsi, cum uerba illa dicebat, per quae istis uisus est nullum habuisse\npeccatum, iam fuerat ab illo ablatus ille stimulus carnis, de quo a se\nauferendo dominum ter rogauerat responsumque acceperat: sufficit\ntibi gratia mea; uirtus in infirmitate perficitur. huic\ntanto uiro perficiendo necessarium fuit, ut ab illo angelus satanac\nnon auferretur, a quo propterea colaphizabatur, ne magnitudine\nreuelationum extolleretur, et audet quisquam quemquam uel putare\nuel dicere positum sub onere uitae huius ab omni omnino mundum\nesse peccato ?\nSint licet homines tanta excellentes iustitia, ut ad eos de\ncolumna nubis loquatur deus, qualis Moyses et Aaron in sacerdotibus\neius et Samuhel in his qui inuocant nomen eius,\ncuius magnae laudes pietatis et innocentiae scriptura ueridica\n\n\n\n\n\n\n\n\n\n\n\n\npraedicantur ab ineunte pueritia, ex quo eum mater uotum soluens\nin templo dei constituit et seruum domino dedicauit, etiam de talibus tamen seriptum est:\ntu propitius eras illis et uindicans in\nomnes affectiones eorum. in filios quippe damnationis uindicat\niratus, in filios autem gratiae uindicat propitius, dum quem diligit\ncorripit et flagellat omnem filium quem recipit. nulla autem uindicta,\nnulla correptio, nullum dei flagellum debetur nisi peccato excepto\nillo, qui in flagella paratus est, ut experiretur omnia secundum\nsimilitudinem sine peccato, ut esset sanctus sanctorum sacerdos\ninterpellans etiam pro sanctis, qui non mendaciter etiam de se quisque dicumnt:\ndimitte nobis debita nostra, sicut et nos dimittimus\ndebitoribus nostris. unde et ipsi qui contra haec disputant,\ncum sint casta uita moribusque laudabiles nec dubitent facere,\nquod illi diuiti pro consequenda uita aeterna consilium requirenti,\ncum se respondisset iam omnia legis inpleuisse mandata, praecepit\ndominus, si uellet esse perfectus, uenderet omnia quae habebat\net daret pauperibus thesaurumque transferret in caelum, nemo tamen\neorum audet dicere se esse sine peccato. quod, sicut credimus, non\nfallaci animo dicunt; si autem mentiunter, eo ipso incipiunt uel\naugere uel habere peccatum.\nIam ergo quod loco tertio posui uideamus. cum\nuoluntatem humanam gratia adiuuante diuina sine peccato in hac\nuita possit homo esse, cur non sit, possem facillime ac ueracissime\nrespondere: \\'quia homines nolunt\\'. sed si ex me quaeritur, quare\nnolint, imus in longum; uerum tamen etiam hoc sine praeiudicio\ndiligentioris inquisitionis breuiter dicam. nolunt homines facere\nquod iustum est, siue quia latet an iustum sit siue quia non delectat.\n\n\n\n\n\n\ntanto enim quidque uehementius uolnmus, quanto certius quam\nbonum sit nouimus eoque delectamur ardentius. ignorantia igitur\net infirmitas uitia sunt, quae inpediunt uoluntatem, ne moueatur\nad faciendum opus bonum uel ab opere malo abstinendum. ut\nautem innotescat quod latebat et suaue fiat quod non delectabat,\ngratiae dei est, qua hominum adiuuat uoluntates; qua ut non adiuuentur,\nin ipsis itidem causa est, non in deo, siue damnandi praedestinati\nsunt propter iniquitatem superbiae siue contra ipsam suam\nsuperbiam iudicandi et erudiendi, si filii sunt misericordiae. unde Hieremias\ncum dixisset: scio, domine, quia non est in homine\nuia eius nec uiri est ut ambulet et dirigat gressus suos,\ncontinuo subiunxit: corripe me, domine, uerum tamen in\niudicio et non in furore tuo, tamquam diceret: \\'scio ad correptionem\nmeam pertinere, quod minus abs te adiuuor, ut perfecte\ndirigantur gressus mei; uerum tamen hoc ipsum noli sic mecum\nagere, tamquam in furore, quo iniquos damnare statuisti, sed tamquam\nin iudicio, quo doces tuos non superbire\\'. unde alibi dicitur:\net iudicia tua adiuuabunt me.\nNullius proinde culpae humanae in deum referas causam.\nuitiorum namque omnium humanorum causa superbia est. ad hanc\nconuincendam atque auferendam talis medicina caelitus uenit: ad\nelatum hominem per superbiam deus humilis descendit per misericordiam\ngratiam claram manifestamque commendans in ipso homine.\nquem tanta prae participibus suis caritate suscepit. neque enim et\nipse ita uerbo dei coniunctus, ut ea coniunctione unus filius dei et\n\n\n\n\n\n\n\n\nidem ipse unus filius hominis fieret, praecedentibus suae uoluntatis\nmeritis fecit. unum quippe illum esse oportebat; essent autem et\nduo et tres et plures, si hoc fieri posset non per dei proprium donum,\nsed per hominis liberum arbitrium. hoc ergo praecipue commendatur,\nhoc in sapientiae atque scientiae thesauris in Christo absconditis,\nquantum existimare audeo, praecipue docetur et discitur.\nideo quisque nostrum bonum opus suscipere, agere, inplere nunc\nscit, nunc nescit, nunc delectatur, nunc non delectatur, ut nouerit\nnon suae facultatis, sed diuini muneris esse uel quod scit uel quod\ndelectatur, ac sic ab elationis uanitate sanetur et sciat quam ucre\nnon de terra ista, sed spiritaliter dictum sit: dominus dabit\nsuauitatem et terra nostra dabit fructum suum. tanto\nautem magis delectat opus bonum, quanto magis diligitur deus, summum\natque incommutabile bonum et auctor qualiumcumque bonorum\nomnium. ut autem diligatur deus, caritas eius diffusa\nest in cordibus nostris non per nos, sed per spiritum sanctum,\nqui datus est nobis.\nSed laborant homines inuenire in nostra uoluntate\nquid boni sit nostrum, quod nobis non sit ex deo, et quomodo inueniri\npossit ignoro. excepto enim, quod apostolus ait, cum de bonis\nhominum loqueretur: quid enim habes quod non accepisti?\nsi autem accepisti, quid gloriaris, quasi non acceperis?,\nipsa etiam ratio, quae de his rebus a talibus quales sumus iniri\npotest, quemlibet nostrum quaerentem uehementer angustat, ne\nsic defendamus gratiam, ut liberum arbitrium auferre uideamur,\nrursus, ne liberum sic asseramus arbitrium, ut superba impietate\ningrati dei gratiae iudicemur.\nNamque illud apostoli quod commemoraui sic defendere\nquidam uoluerunt, ut dicerent \\'ideo quicquid etiam bonae uoluntatis\nhabet homo, deo tribuendum esse, quia et hoc in illo esse non posset,\nsi homo ipse non esset; cum uero, ut sit aliquid atque ut homo sit,\nnon habeat nisi a deo, cur non auctori deo tribuatur etiam quicquid\nin illo est bonae uoluntatis, quod non esset, nisi esset in quo esset?\\'\nsed hoc modo etiam illud dici potest malam quoque uoluntatem deo\nauctori esse tribuendam, quia nec ipsa esse posset in homine, nisi homo\nesset in quo esset. ut autem homo sit, deus auctor est; ita et eius\nmalae uoluntatis, quae nisi hominem haberet ubi esset esse omnino\nnon posset, ad auctorem deum esse referendum. quod nefas est\ndicere.\nQuapropter nisi obtineamus non solum uoluntatis arbitrium,\nquod huc atque illuc liberum flectitur atque in eis naturalibus\nbonis est, quibus et male uti malus potest, sed etiam uoluntatem\nbonam, quae iam in eis bonis est, quorum esse usus non potest malus,\nnisi ex deo nobis esse non posse, nescio quemadmodum defendamus\nquod dictum est: quid enim habes quod non accepisti?\nnam si nobis libera quaedam uoluntas ex deo est. quae adhuc potest\nesse uel bona uel mala, bona uero uoluntas ex nobis est, melius\nest id quod a nobis quam quod ab illo est. quod si absurdissime dicitur,\noportet fateamur etiam bonam uoluntatem nos diuinitus adipisci.\nquamquam uoluntas mirum si potest in medio quodam ita\n\n\n\n\n\n\nconsistere, ut nec bona nec mala sit. aut enim iustitiam diligimus et\nbona est et, si magis diligimus, magis bona, si minus, minus bona est,\naut si omnino non diligimus, non est bona. quis uero dubitet dicere\nuoluntatem nullo modo iustitiam diligentem non modo esse malam,\nsed etiam pessimam uoluntatem? si ergo uoluntas aut bona est\naut mala et utique malam non habemus ex deo, restat ut bonam uoluntatem\nhabeamus ex deo; alioquin nescio, cum ab eo iustificamur,\nquo alio munere ipsius gaudere debeamus. et hinc scriptum arbitror:\nparatur uoluntas a domino et in Psalmis: a domino gressus\nhominis diriguntur et uiam eius uolet et quod apostolus\nait: deus est enim qui operatur in uobis et uelle et operari\npro bona uoluntate.\nQuocirca quoniam quod a deo nos auertimus, nostrum est\nhaec est uoluntas mala - quod uero ad deum nos conuertimus, nisi\nipso excitante atque adiuuante non possumus- et haec est uoluntas\nbona - quid habemus quod non accepimus? si autem accepimus,\nquid gloriamur, quasi non acceperimus? ac per hoc ut qui gloriatur,\nin domino glorietur, quibus hoc deus donare uoluerit,\neius misericordiae est, non meriti illorum, quibus autem noluerit,\nueritatis est. iusta namque peccatoribus poena debetur, quoniam\nmisericordiam et ueritatem diligit dominus deus\net: miserieordia et ueritas occurrerunt sibi et: uniuersae\nuiae domini misericordia et ueritas. et quis explicet quam\ncrebro haec duo coniuncta diuina scriptura commemoret? aliquando\n\n\n\n\n\n\netiam mutatis nominibus, ut gratia pro misericordiaponatur-unde\nest: et uidimus gloriam eius, gloriam tamquam unigeniti\napatre, plenum gratia et ueritate-aliquando pro ueritate iudicium,\nsicut est: misericordiam et iudicium cantabo tibi,\ndomine.\nQuare autem illos uelit conuertere, illos pro auersione punire,\ncum et in beneficio tribuendo nemo iuste reprehendat\nmisericordem et in uindicta exercenda. nemo iuste reprehendat\nueracem, sicut in illis euangelicis operariis aliis placitam mercedem\nreddentem, aliis etiam non placitam largientem nullus iuste\nl\\'ulpauerit, consilium tamen occultioris iustitiae penes ipsum est.\n\nNos, quantum concessum est, sapiamus et intellegamus,\nsi possumus, dominum deum bonum ideo etiam sanctis suis\nalicuius operis iusti aliquando non tribuere uel certam scientiam\nuel uictricem delectationem, ut cognoscant non a se ipsis, sed ab illo\nsibi esse lucem, qua inluminentur tenebrae eorum, et suauitatem,\nqua det fructum suum terra eorum.\nCum autem ab illo illius adiutorium deprecamur ad faciendam\nperficiendamque iustitiam, quid aliud deprecamur, quam ut\naperiat quod latebat et suaue faciat quod non delectabat? quia et\nhoc ab illo esse deprecandum eius gratia didicimus, dum antea lateret,\neius gratiadileximus. dum antea non delectaret, ut qui gloriatur non\nin se, sed in domino glorietur. extolli quippe in superbiam propriae\nuoluntatis est hominum, non operis dei; neque enim ad hoc eos\n\n\n\n\n\n\nconpellit aut adiuuat deus. praecedit ergo in uoluntate hominis adpetitus\nquidam propriae potestatis, ut fiat inoboediens per superbiam.\nhic autem adpetitus etiam si non esset, nihil molestum esset,\net cum hoc noluit homo, sine difficultate noluisset; secutum est autem\nex debita iusta poena tale uitium, ut iam molestum esset oboedire\niustitiae. quod uitium nisi adiuuante gratia superetur, ad iustitiam\nnemo conuertitur, nisi operante gratia sanetur, iustitiae pace\nnemo perfruitur. cuius autem gratia uincitur et sanatur, nisi illius\ncui dicitur: conuerte nos, deus sanita ium nostrarum, et\na uerte iram tuam a nobis? quo et si facit, misericordia facit,\nut dicatur: non secundum peccata nostra fecit nobis nec\nsecundum iniquitates nostras retribuit nobis. et quibus\nnon facit, iudicio non facit. et quis dicet illi: \\'quid fecisti, cui misericordia\net iudicium pia sanctorum mente cantatur\\'? idcirco etiam\nsanctos et fideles suos in aliquibus uitiis tardius sanat, ut in his eos\nminus, quam inplendae ex omni parte iustitiae sufficit, delectet bonum,\nsiue cum latet siue cum etiam manifestum est. ut, quantum\npertinet ad integerrimam regulam ueritatis eius, non iustificetur\nin conspectu eius omnis uiuens. nec in eo ipso uult nos damnabiles\nesse, sed humiles commendans nobis eandem gratiam suam, ne\nfacilitatem in omnibus adsecuti nostrum putemus esse quod eius est;\nqui error multum est religioni pietatique contrarius. nec ideo tamen\nin eisdem uitiis nobis permanendum esse existimemus, sed aduersus\nipsam maxime superbiam, propter quam in eis humilamur, et\nnos uigilanter conemur et ipsum deprecemur ardenter simul\n\n\n\n\n\n\nintellegentes et quod sic conamur et quod sic precamur dono illius nos\nhabere, ut in omnibus non ad nos respicientes, sed sursum cor habentes\ndomino deo nostro gratias agamus et, cum gloriamur, in illo\ngloriemur.\nQuartum iam illud restat, quo explicato, quantum\nadiuuat dominus, sermo quoque iste tam prolixus tandem terminum\nsumat, utrum qui omnino numquam ullum peccatum habuerit habiturusue\nsit, non solum quisquam natorum hominum sit, uerum etiam\npotuerit aliquando esse uel possit. hune prorsus nisi unum mediatorem\ndei et hominum hominem Christum Iesum nullum uel esse uel fuisse uel\nfuturum esse certissimum est. unde iam multa diximus de baptismo\nparuulorum, qui si nullum peccatum habent, non solum sunt homines\ninnumerabiles sine peccato, uerum etiam fuerunt et erunt. porro si\nueraciter illud constitit, unde secundo loco egimus, neminem esse sine\npeccato, profecto nec paruuli sine peccato sunt. ex quo conficitur.\netsi quisquam in hac uita esse potuisset, qui uirtute ita perficeretur.\nut ad tantam plenitudinem iustitiae perueniret, qua nullum haberet\nomnino peccatum, fuisse tamen eum antea peccatorem, unde in\nistam nouitatem uitae conuerteretur, non esse dubitandum. etenim secundo\nillo loco aliud quaerebatur, aliud in hoc quarto propositum\nest. nam in illo, utrum aliquis in hac uita ad perfectam. quae prorsus\nsine ullo peccato est, uitam perueniret per gratiam dei studio\nuoluntatis, hoc requirebatur; in hoc autem quarto, utrum esset in\nfiliis hominum uel esse potuisset aut posset, qui non ex peccato ad\niustitiam perfectissimam perueniret, sed nullo omnino umquam\npeccato esset obstrictus, hoc quaeritur. ideo si illa uera sunt, quae\n\n\n\n\n\n\ntam multa deparuulis diximus, nec est iste in filiis hominum quisquam\nnec fuit nec erit excepto uno mediatore, in quo nobis propitiatio et\niustificatio posita est, per quam finitis inimicitiis peccatorum reconciliemur\ndeo. non itaque ab re est, quantum praesenti causae sufficere\nuidetur, ab ipso exordio generis humani pauca repetere, quibus\naduersus quaedam, quae mouere possent, legentis animus informetur.\nPosteaquam illi primi homines, uir unus Adam et ex\nillo Eua uxor eius, accepto dei praecepto seruare oboedientiam\nnoluerunt, iusta eos poena ac debita consecuta est. sic enim comminatus\nfuerat dominus, quod ea die, qua uetitum cibum ederent,\nmorte morerentur. proinde quia utendi ad escam omni ligno, quod\nin paradiso erat, acceperant potestatem, in quo etiam lignum uitae\nplantauerat deus, ab illo autem solo eos prohibuerat, quod appellauit\nscientiae boni et mali, quo nomine significaretur experientiae\nconsequentia, et quid boni custodita et quid mali essent transgressa\nprohibitione sensuri, recte profecto intelleguntur ante malignam\ndiaboli persuasionem abstinuisse cibo uetito atque usi fuisse concessis\nac per hoc et ceteris et praecipue ligno uitae. quid enim absurdius,\nquam ut credantur ex aliis arboribus alimenta sumpsisse, non\nautem etiam ex illo, quod et similiter permissum fuerat et utilitate\npraecipua per aetatum labem mutari quamuis animalia corpora\natque in mortem uetcrescere non sinebat, tribuens hoc corpori humano\nde suo corpore beneficium et mystica significatione demonstrans\nquid per sapientiam, cuius figuram gestabat, conferretur\nanimae rationali, ut alimento cius uiuificata nequaquam in labem\nmortemque nequitiae uerteretur? merito enim de illa dicitur:\n\n\n\n\n\n\nlignum uitae est am plectentibus eam. sicut haec arbor in\ncorporali sic illa in spiritali paradiso, ista exterioris, illa interioris\nhominis sensibus praebens uigorem sine ulla in deterius temporis\ncommutatione uitalem. seruiebant igitur deo uehementer sibi commendata\npietate oboedientiae, qua una colitur deus. quae per se ipsam\nquanta sit quamque sola sufficiat ad tuendam rationalem sub creatore\ncreaturam, non potuit excellentius intimari, quam ut a ligno\nprohiberentur non malo. absit enim ut bonorum creator, qui fecit\nomnia et ecce bona ualde, mali aliquid in illius etiam corporalis\nparadisi fertilitate plantaret. sed ut ostenderetur homini, cui esset\nsub tali domino utilissima seruitus, quantum esset solius oboedientiae\nbonum, quam solam de famulo exegerat, cui oboedire non propter\nipsius dominatum, sed propter seruientis utilitatem potius expediret,\nab eo ligno sunt prohibiti, quo si uterentur non prohibiti, nihil mali\nomnino paterentur, ut quod illo post prohibitionem utentes passi\nsunt satis ostenderetur quod eis hoc non intulerit arbor cibo noxio\nperniciosa, sed tantum oboedientia uiolata.\nHanc ergo priusquam uiolassent, placebant deo et\nplacebat eis deus et, quamuis corpus animale gestarent, nihil inoboediens\nin illo aduersum se moueri sentiebant. faciebat quippe hoc\nordo iustitiae, ut, quia eorum anima famulum corpus a domino\nacceperat, sicut ipsa eidem domino suo ita illi corpus eius oboediret\natque exhiberet uitae illi congruum sine ulla resistentia famulatum.\nhinc et nudi erant et non confundebantur. animam quippe rationalem\nnaturali uerecundia nunc pudet, quod in carne, in cuius seruitutem\nius potestatis accepit, nescio qua infirmitate efficere non\n\n\n\n\n\n\npotest, ut se nolente non moueantur membra et se uolente moueantur.\nquae propter hoc in quouis casto merito appellantur pudenda,\nquod aduersus dominam mentem, quasi suae sint potestatis, sicut\nlibitum est, excitantur idque solum iuris in his habent frena uirtutis,\nut ad ininundas et inlicitas corruptiones ea peruenire non sinant.\nhaec igitur carnis inoboedientia, quae in ipso motu est, etiamsi habere\nnon permittatur effectum, non erat in illis tunc primis hominibus, quando\nnudi erant et non confundebantur. nondum quippe anima rationalis\ndomina carnis inoboediens extiterat domino suo, ut poena reciproca\ninoboedientem experiretur carnem famulam suam cum sensu. quodamconfusionisetmolestiaesuae,\nquem sensum certe ipsa per inoboedientiam\nsuam non intulit deo. neque enim deo pudendum est aut\nmolestum, si nos ei non oboedimus, cuius in nos summam potestatem\nnullo modo minuere ualemus, sed nobis pudendum est, quod imperio\nnostro caro non seruit, quia hoc fit per infirmitatem, quam peccando\nmeruimus, uocaturque peccatum habitans in membris nostris. sic\nest autem hoc peccatum, ut sit poena peccati. denique posteaquam\nest illa facta transgressio et anima inoboediens a lege sui domini\nauersa est, habere coepit contra eam seruus eius, hoc est corpus\neius, legem inoboedientiae et puduit illos homines nuditatis suae\nanimaduerso in se motu, quem ante non senserant, quae animaduersio\napertio dicta est oculorum; neque enim oculis clausis inter\nillas arbores oberrabant. sic et de Agar scriptum est: aperti sunt\noculi eius et uidit puteum. tunc illi homines pudenda texerunt,\nquae deus illis membra, ipsi uero pudenda fecerunt.\nDe hac lege peccati nascitur caro peccati expianda\nper illius sacramentum. qui uenit in similitudine carnis peccati, ut\neuacuetur corpus peccati, quod et corpus mortis huius appellat, unde\nmiserum hominem non liberat nisi gratia dei per Iesum Christum\ndominum nostrum. sic enim ab eis transitum fecit in posteros ista\nlex initium mortis, quemadmodum labor quo cuncti homines laborant\nin terra, quemadmodum in feminas parturitio cum doloribus. haec\nenim, cum de peccato arguerentur, dei sententia meruerunt, quae\nnon in eis solis, sed etiam in successoribus eorum, in aliis magis, in\naliis minus, tamen in omnibus uidemus inpleri. cum itaque primorum\nillorum hominum fuerit prima iustitia oboedire deo et hanc\nin membris aduersus legem mentis suae legem concupiscentiae non\nhabere, nunc post eorum peccatum nata ex eis nostra carne peccati\npro magno obtinetur ab his qui oboediunt deo desideriis eiusdem\nconcupiscentiae non oboedire et crucifigere in se carnem cum passionibus\net concupiscentiis, ut sint Iesu Christi, qui hoc in sua cruce\nfigurauit, quibus per gratiam suam dedit potestatem filios dei\nfieri. non enim omnibus hominibus dedit, sed quotquot receperunt\neum, ut deo renascerentur spiritu, qui saeculo nati erant carne.\nsic enim de his dictum est: quotquot autem receperunt eum,\ndedit eis potestatem filios dei fieri, qui non ex carne,\nnon ex sanguine, non ex uoluntate uiri nec ex uoluntate\ncarnis, sed ex deo nati sunt.\nSecutus autem addidit: et uerbum caro factum\nest et habitauit in nobis, tamquam dicens: \\'magnum\n\n\n\n\n\n\nquidem hoc in his factum est, ut deo nascerentur ex deo, qui prius\nnati fuerant ex carne saeculo quamuis creati ab ipso deo; sed longe\nmirabilius factum est, quod, cum istis naturae fuerit nasci de carne,\nbeneficii nero nasci ex deo, propter hoc inpcrtiendum beneficium ille,\nqui de deo naturaliter natus est, nasci etiam misericorditer de carne\ndignatusest\\';hocest enim: et uerbum caro factum est et habitauitin\nnobis. per hoc, inquit, factum est, ut nati de carne caro postea\nnascendo de spiritu spiritus essemus et habitaremus in deo, quia et\ndeus natus de deo postea de carne nascendo caro factus est et habitauit\nin nobis. uerbum enim, quod caro factum est, in principio erat\net apud deum deus erat. uerum tamen ipsa participatio illius in inferiora\nnostra, ut nostra esset in superiora illius, tenuit quandam et\nin carnis natiuitate medietatem, ut nos quidem nati essemus in carne\npeccati, ille autem in similitudine carnis peccati, nos non solum ex\ncarne et sanguine, uerum etiam ex uoluntate uiri et uoluntate carnis;\nille autem tantum ex carne et sanguine, non ex uoluntate uiri neque\nex uoluntate carnis, sed ex deo natus est. et ideo nos in mortem propter\npeccatum, ille propter nos in mortem sine peccato. sicut autem inferiora\neius, quibus ad nos descendit, non omni modo coaequata sunt\ninferioribus nostris, in quibus nos hic inuenit, sic et superiora nostra,\nquibus ad cum ascendimus, non coaequabuntur superioribus cius, in\nquibus cum illic inuenturi sumus. nos enim ipsius gratia facti erimus\nfilii dei, ille semper natura erat filius dei; nos aliquando conuersi adhaerebimus\ninpares deo, ille numquam auersus manet aequalis deo; nos\nparticipes uitae aeternae, ille uita aeterna. solus ergo ille etiam homo\n\n\n\n\n\n\nfactus manens deus peccatum nullum umquam habuit nec sumpsit\ncarnem peccati quamuis de materna carne peccati. quod enim carnis\ninde suscepit, id profecto aut suscipiendum mundauit aut suscipiendo\nmundanit. ideo uirginem matrem non lege carnis peccati, id est non\nconcupiscentiae carnalis motu concipientem, sed pia fide sanctum\ngermen in se fieri promerentem quam eligeret creauit. de qua crearetur\nelegit. quanto magis ergo caro peccati baptizanda est propter euadendum\niudicium, si baptizata est caro sine peccato propter imitationis\nexemplum!\nQuod autem supra respondimus aduersus eos qui dicunt:\nsi peccator genuit peccatorem, iustus quoque iustum gignere debuit.\nhoc etiam his respondemus, qui dicunt de homine baptizato natum\niam uelut baptizatum haberi debuisse. cur enim non, inquiunt, in\nlumbis patris sui potuerit baptizari, si secundum epistolam, quae ad\nHebreos scripta est, in lumbis Abrahae Leui potuit decimari? hoc qui\ndicunt adtendant non propterea Leui postea non fuisse decimatum,\nquia iam fuerat decimatus in lumbis Abrahae, sed quia sic ordinatus\nest honore saeerdotii, ut acciperet decimas, non praeberet; alioquin nec\nceteri fratres eius, qui ei praebebant, decimarentur, quia et ipsi in\nlumbis Abrahae a Melchisedech iam fuerant decimati.\nSed nc quis dicat propterea recte potuisse Abrahae filios\ndecimari, quamuis iam fuissent in lumbis patris sui decimati, quia\n\n\n\n\n\n\ndecimatio talis res erat. quae in unoquoque homine saepe fuerat facienda,\nsicut Israhelitae annis omnibus, immo ex fructibus omnibus decimas\ntota uita sua crebras solent praebere Leuitis, baptismum autem tale\nsacramentum esse, quod semel datur et, si iam hoc acceperat quisque,\ncum in patre suo esset, non nisi baptizatum fuisse deputandum, cum\nde illo qui baptizatus fuerat gigneretur: qui hoc dicit, ne diu disputem,\ncircumcisionem respiciat, quae semel fiebat et tamen in singulis\nsingulatim fiebat. sicut ergo tempore illius sacramenti de circumciso\nqui nasceretur circumcidendus fuit, sic nunc de baptizato qui natus\nfuerit baptizandus est.\nAt enim ait apostolus: filii uestri inmundi essent,\nnunc autem sancti sunt; et ideo, inquiunt, fidelium filii iam\nbaptizari minime debuerunt. miror hoc dicere qui negant peccatum\nex Adam originaliter trahi. si enim hanc apostoli sententiam sic accipiunt,\nut credant de fidelibus sanctificatos filios nasci, cur eos etiam\nipsi baptizari oportere non dubitant? cur denique nolunt fateri de parente\npeccatore aliquod peccatum originaliter trahi, si de sancto\naliqua sanctitas trahitur? et contra nostram quidem non est adsertionem,\netiamsi ex fidelibus sancti propagantur, quod eos dicimus,\nsi non baptizantur, pergere in damnationem, quibus et ipsi regnum\ncaelorum intercludunt, quamuis eos dicant non habere ullum uel\nproprium uel originale peccatum. aut si eis indignum uidetur, ut\nsancti damnentur, quomodo erit dignum, ut a regno dei sancti separentur?\nillud potius adtendant, quomodo non de peccatoribus parentibus\ntrahatur aliquod peccatum, si de sanctis aliqua sanctitas trahitur\net inmunditia de inmundis. utrumque enim dixit qui dixit: alioquin\nfilii uestri inmundi essent, nunc autem sancti sunt.\n\n\n\n\n\n\nexplicent etiam quomodo iustum sit, ut sancti ex fidelibus et inmundi\nex infidelibus nati pariter tamen, si baptizati non fuerint,\nregnum dei non permittantur intrare. quid ergo illis ista sanctitas\nprodest? nam si damnari faterentur inmundos ex infidelibus natos,\nsanetos autem filios fidelium in dei quidem regnum intrare non posse,\nnisi fuerint baptizati, non tamen damnari, quia sancti sunt, esset\nqualiscumque distinctio; nunc uero natos de sanctis sanctos et de\ninmundis inmundos aequaliter dicunt et, quia peccatum non habent,\nnon damnari et, quia baptismum non habent, a dei regno separari.\nhanc absurditatem talia ingenia non uidere quis credat ?\nNostrae autem, immo ipsius apostoli sententiae qui dixit:\nex uno omnes ad condemnationem et: ex uno omnes ad\niustificationem uitae, quam non sit contrarium hoc quod ait,\ncum de alia re ageret: alioquin filii uestri inmundi essent,\nnunc autem sancti sunt, paululum adtende.\n\n\nNon unius modi est sanctificatio; nant et catechumenos\nsecundum quendam modum suum per signum Christi et orationem\nmanus inpositionis puto sanctificari et, quod accipiunt quamuis non sit\ncorpus Christi, sanctum est tamen et sanctius quam cibi quibus alimur,\nquoniam sacramentum est. uerum et ipsos cibos, quibus ad necessitatem\nsustentandae uitae huius utimur, sanctificari idem apostolus\ndixit per uerbum dei et orationem, qua oramus utique nostra\ncorpuscula refecturi. sicut ergo ista ciborum sanctificatio non efficit,\nut quod in os intrauerit non in uentrem uadat et in secessum\nemittatur per corruptionem, qua omnia terrena soluuntur, unde et\n\n\n\n\n\n\n\n\n\n\nad aliam escam, quae non corrumpitur, nos dominus exhortatur,\nita sanctificatio catechumeni, si non fuerit baptizatus, non ei ualet\nad intrandum regnum caelorum aut ad peccatorum remissionem.\nac per hoc et illa sanctificatio, cuiuscumque modi sit, quam in filiis\nfidelium esse dixit apostolus, ad istam de baptismo et de peccati\norigine uel remissione quaestionem omnino non pertinet. nam et\nconiuges infideles in coniugibus fidelibus sanctificari dicit eo ipso\nloco ita loquens: sanctificatur enim uir infidelis in uxore\net sanctificatur mulier infidelis in fratre; alioquin filii\nuestri inmundi essent, nunc autem sancti sunt. non,\nopinor, quisquam tam infideliter intellegit, quodlibet in his uerbis\nintellegat, ut ob hoc existimet etiam maritum non christianum, quia\nchristiana fuerit uxor eius, neque iam baptizari oportere et ad peccatorum\nremissionem iam peruenisse et in regnum caelorum esse intraturum.\nquia sanctificatus dictus est in uxore.\nQuisquis uero adhuc monetur, quare baptizentur\nqui iam de baptizatis nascuntur, hoc breuiter accipiat. sicut generatio\ncarnis peccati per unum Adam ad condemnationem trahit omnes\nqui eo modo generantur, sic regeneratio spiritus gratiae per unum\nIesum Christum ad iustificationem uitae aeternae ducit omnes qui\neo modo praedestinati regenerantur. sacramentum autem baptismi\nprofecto sacramentum regenerationis est. quocirca sicut homo, qui\nnon uixerit, mori non potest et qui mortuus non fuerit resurgere non\npotest, ita qui natus non fuerit renasci non potest. ex quo conficitur\nneminem in suo parente renasci potuisse non natum. oportet autem\nut, si natus fuerit, renascatur, quia nisi quis natus fuerit\ndenuo, non potest uidere regnum dei. oportet igitur, ut\nsacramento regenerationis, ne sine illo male de hac uita exeat, etiam\n\n\n\n\n\n\nparuulus inbuatur; quod non fit nisi in remissionem peccatorum.\nquod etiam ipso loco Christus ostendit, cum interrogatus quomodo\npossent ista fieri commemorauit quid Moj\\'ses fecerit in exaltatione\nserpentis. cum itaque per baptismi sacramentum morti Christi conformantur\ninfantes, eos a serpentis morsu fatendum est liberari, si\na christianae fidei regula nolumus aberrare. quem tamen morsum\nnon in sua uita propria. sed in illo cui primitus in illo cui est acceperunt.\nNeque illud fallat, quod nec parenti post conuersionem\nobsunt propria peccata; quanto enim magis, inquiunt, filio eius obesse\nnon possunt! sed qui hoc sentiunt non adtendunt, quia, sicut parenti\nper hoc quod spiritu renatus est propria peccata non obsunt, ita qui\nde illo natus est, nisi eo modo renascatur, quae a parente tracta sunt\noberunt, quia et innouati parentes non ex primitiis nouitatis, sed\nex reliquiis uetustatis earnaliter gignunt et filii ex parentum reliqua\nuetustate toti uetusti in peccati carne propagati damnationem ueteri\nhomini debitam sacramento spiritalis regenerationis et renouationis\ncuadunt. illud namque praecipue propter quaestiones, quae de hac\nre motae sunt uel moueri adhuc possunt, adtendere ac meminisse\ndebemus tantummodo peccatorum omnium plenam- perfectamque\nremissionem baptismo fieri, hominis uero ipsius qualitatem non\ntotam continuo commutari, sed spiritales primitias in 1 ene proficientibus\nde die in diem nouitate crescente commutare in se quod\ncarnaliter uetus est, donec totum ita renouetur, ut animalis etiam\ninfirmitas corporis ad firmitatem spiritalem incorruptionemque\nperueniat.\nHaec autem lex peccati, quod etiam peccatum\nappellat apostolus, cum dicit: non ergo regnet peccatum\nin uestro mortali corpore ad oboediendum desideriis\neius, non sic manet in membris eorum, qui ex aqua et spiritu renati\nsunt, tamquam non sit eius facta remissio, ubi omnino plena et perfeeta\nfit remissio peccatorum omnibus inimicitiis interfectis, quibus\nseparabamur a deo, sed manet in uetustate carnis tamquam superatum\net peremptum, si non inlicitis consensionibus quodam modo re- .\nuiuescat et in regnum proprium dominationemque reuocetur. ab hac\nautem uetustate carnis, in qua est lex ista peccati uel peccatum iam\nremissum, usque adeo spiritus uita discernitur, in cuius nouitate\nbaptizati per dei gratiam renascuntur, ut parum fuerit apostolo dicere\ntales non esse in peccato, nisi etiam diceret in ipsa carne illos\nnon esse, antequam ex hac mortali uita emigrarent; qui enim magis i m in\ncarne sunt, inquit, deo placere non possunt; uos autem\nnon estis in carne, sed in spiritu, si tamen spiritus dei\nhabitat in uobis. uerum tamen sicut ipsa carne quamuis corruptibili\nbene utuntur qui membra eius ad opera bona conuertunt, in qua\ncarne non sunt, quia non secundum eam sapiunt neque uiuunt, sicut\ndenique etiam morte, quae primi peeeati poena est, bene utuntur\nqui eam pro fratribus, pro fide, pro quacumque uera et sancta iustitia\nfortiter et patienter inpendunt, sic illa etiam lege peccati, quod iam\nremissum in uetustate carnis manet, bene utuntur coniugati fideles,\nqui ex eo quod sunt in (\\'Christi nouitate dominari sibi libidinem minime\npatiuntur, ex eo autem quod adhuc trahunt Adae uetustatem regenerandos\ninmortaliter filios mortaliter generant cum ea propagine\npeccati, qua illi qui renati sunt obnoxii non tenentur et qua illi qui\n\n\n\n\n\n\nnascuntur renascendo soluuntur. quamdiu ergo manet lex concupiscentialis\nin membris, manente ipsa reatus eius soluitur; sed ei\nsoluitur, qui sacramentum regenerationis accepit renouarique iam\ncoepit. ex illa autem manente concupiscentiae uetustate quod nasciturrenasci\nindiget, ut sanetur, quia parentes fideles et nati carnaliter\net renati spiritaliter filios carnaliter genuerunt, filii uero antequam\nnascerentur, renasci quomodo potuerunt?\nNec mireris, quod dixi manente concupiscentialiter lege peccati\nreatum eius solui per gratiam sacramenti. sicut enim facta et\ndicta et cogitata iniqua, quantum ad ipsos motus animi et corporis\npertinet, iam praeterierunt et non sunt, eis tamen praeteritis et\nnon iam existentibus reatus eorum manet, nisi peccatorum\nremissione soluatur, sic contra in hac non iam praeterita, sed adhuc\nmanente lege concupiscentiae reatus eius soluitur et non erit, cum\nfit in baptismo plena remissio peccatorum. denique si continuo consequatur\nab hac uita emigratio, non erit omnino, quod obnoxium\nhominem teneat solutis omnibus quae tenebant. sicut ergo non est\nmirum praeteritorum factorum, cogitatorum atque dictorum reatum\nmanere ante peccatorum remissionem, sic contra non debet esse\nmirum manentis concupiscentiae reatum praeterire post peccatorum\nremissionem.\nQuae cum ita sint, ex quo per unum hominem peccatum\nintrauit in hunc mundum et per peccatum mors et ita in\nomnes homines pertransiit usque in finem carnalis huius generationis\net corruptibilis saeculi, cuius filii generant et generantur, nullo existente\nhomine, de quo in hac uita constituto ueraciter dici possit, quod\nnullum habeat omnino peccatum excepto uno mediatore, qui\n\n\n\n\n\n\nnos creatori nostro per remissionem reconciliat peccatorum, idem ipse\ndominus noster hanc suam medellam nullis generis humani temporibus\nante ultimum futurum adhuc iudicium denegauit eis, quos per\ncertissimam praescientiam et iustissimam beneficentiam secum regnaturos\nin uitam praedestinauit aeternam. namque ante natiuitatem\ncarnis infirmitatemque passionis et uirtutem resurrectionis suae\nearum rerum futurarum fide eos qui tune fuerant informabat ad hereditatem\nsalutis aeternae, quarum rerum praesentium fide informauit\neos, qui cum gererentur aderant atque inpleri praedicta cernebant,\nquarum etiam praeteritarum fide qui postea fuerunt et nos ipsos et\nqui deinde futuri sunt informare non cessat. una ergo fides est, quae\nomnes saluos facit, qui ex carnali generatione in spiritalem renascendo\nsaluantur, terminata in eo, qui uenit pro nobis iudicari et\nmori, iudex uiuorum et mortuorum. sed huius unius fidei pro significationis\noportunitate per uaria tempora sacramenta uariata sunt.\nIdem ipse itaque saluator est paruulorum atque maiorum,\nde quo dixerunt angeli: natus est uobis hodie saluator et de\nquodictumest aduirginemMariam: uocabis nomen eius Iesum;\nipse enim saluum faciet populum suum a peccatis eorum,\nubi aperte demonstratum est eum hoc nomine, quo appellatus est\nIesus, propter salutem quam nobis tribuit nominari; Iesus quippe\nlatine saluator est. quis est igitur qui audeat dicere dominum Christum\ntantum maioribus. non etiam paruulis esse Iesum? qui uenit in\nsimilitudine carnis peccati, ut euacuaret corpus peccati, in quo\n\n\n\n\n\n\ninfirmissimo nulli usui congruis uel idoneis infantilibus membris anima\nrationalis miserabili ignorantia praegrauatur. quam plane ignorantiam\nnullo modo crediderim fuisse in infante illo, in quo uerbum caro\nfactum est, ut habitaret in nobis, nec illam ipsius animi infirmitatem\nin Christo paruulo fuerim suspicatus, quam uidemus in paruulis. per\nhanc enim etiam, cum motibus inrationabilibus perturbantur, nulla\nratione, nullo imperio, sed dolore aliquando uel doloris terrore cohibentur,\nut omnino uideas illius inoboedientiae filios, quae mouetur\nin membris repugnans legi mentis nec. cum uult ratio, conquiescit;\nuerum et ipsa saepe uel dolore corporis tamquam uapulando conpescitur uel pauescendo uel\ntali aliquo animi motu non tamen uoluntate\npraecipiente conprimitur. sed quia erat in eo similitudo carnis peccati,\nmutationes aetatum perpeti uoluit ab ipsa exorsus infantia, ut ad\nmortem uideatur etiam senescendo illa caro peruenire potuisse, nisi\niuuenis fuisset occisus. quae tamen mors in carne peccati inoboedientiae\ndebita redditur, in similitudine autem carnis peccati oboedientiae\nuoluntate suscepta est. ad eam quippe iturus eamque passurus hoc\nait: ecce ucnit princeps mundi huius et in me nihil inueniet;\nsed ut sciant omnes, quia uoluntatem patris\nmei facio. surgite, eamus hinc. his dictis perrexit ad indebitam\nmortem factus oboediens usque ad mortem.\nQuapropter illi qui dicunt: si primi hominis peccato\nfactum est, ut moreremur, Christi aduentu fieret, ut credentes in eum\nnon moreremur, et addunt quasi rationem dicentes: neque enim praeuaricatoris\ntransgressio plus nobis nocuit, quam incarnatio uel redemptio\n\n\n\n\n\n\nprofuit saluatoris, cur non potius hoc adtendunt, hoc audiunt, hoc\nsine disceptatione credunt, quod apostolus sine ambiguitate locutus\nest: quia per hominem mors et per hominem resurrectio\nmortuorum. sicut enim in Adam omnes moriuntur, sic\net in Christo omnes uiuificabuntur? neque enim aliunde\nquam de corporis resurrectione dicebat. omnium ergo corporis mortem\nfactam per unum hominem dixit et omnium corporis resurrectionem\nin uitam aeternam per unum Christum futuram esse\npromisit. quomodo ergo \\'plus nobis nocuit ille peccando, quam iste\nprofuit redimendo\\', cum per illius peccatum temporaliter moriamur,\nper istius autem redemptionem non ad temporalem uitam, sed ad perpetuam\nresurgamus? nostrum ergo corpus mortuum est propter peccatum,\nChristi autem corpus solum mortuum est sine peccato, ut fuso\nsanguine sine culpa omnium culparum chirographa delerentur, quibus\ndebitores, qui in eum credunt, a diabolo antea tenebantur. ideo:\nhic est sanguis meus, qui pro multis effundetur\nin remissionem peccatorum.\nPoterat autem etiam hoc donare credentibus, ut nec\nistius experirentur corporis mortem; sed si hoc fecisset, carni quaedam\nfelicitas adderetur, minueretur autem fidei fortitudo. sic enim\nhomines mortem istam timent, ut non ob aliud felices dicerent esse\nChristianos, nisi quod mori omnino non possent, ac per hoc nemo\npropter illam uitam, quae post istam mortem beata futura est, per\nuirtutem etiam contemnendae ipsius mortis ad Christi gratiam festinaret,\nsed propter remouendam mortis molestiam delicatius crederctur\nin Christum. plus ergo gratiae praestitit, plus fidelibus suis\nsine dubitatione donauit. quid enim magnum erat uidendo non mori\neos, qui crederent, credere se non moriturum? quanto est maius,\n\n\n\n\n\n\nquanto fortius, quanto laudabilius ita credere, ut se speret moriturus\n• sine fine uieturum ! denique hoc quibusdam in fine largietur, ut mortem\nistam repentina commutatione non sentiant, sed simul cum\nresurgentibus rapiantur in nubibus in obuiam Christo in aera et sic\nsemper cum domino uiuant. et recte illis, quia non erunt iam posteri,\nqui propter hoc credunt non sperando quod non uident, sed amando\nquod uident. quae fides est eneruis et debilis nec fides omnino dicenda,\nquando quidem fides ita definita est: fides est sperantium\nsubstantia, conuictio rerum quae non uidentur. unde\netiam in eadem, ubi et hoc scriptum est, ad Hebreos epistola, cum\nconsequenter enumerasset quosdam, qui deo fide placuerunt: secundum\nfidem, inquit, mortui sunt hi omnes, cum\nnon accepissent promissiones, sed longe eas uidentes et\nsalutantes et confitentes, quia hospites et peregrini sunt\nsuper terram. et paulo post eandem fidei laudem ita conelusit:\net omnes, inquit, testimonium consecuti per fidem non\ntulerunt promissiones dei; pro nobis enim meliora prouiderunt,\nne sine nobis perfecti perficerentur. haec laus\nfidei non esset nec omnino, ut iam dixi, fides esset, si homines in eredendo\npraemia uisibilia sequerentur, hoc est, si fidelibus merces\ninmortalitatis in hoc saeculo redderetur.\nHinc et ipse dominus mori uoluit, ut, quemadmodum de\nillo scriptum est, per mortem euacuaret eum qui potestatem\nhabebat mortis, id est diabolum, et liberaret eos\nqui timore mortis per totam uitam rei erant seruitutis.\nhoc testimonio satis etiam illud monstratur et mortem istam corporis\nprincipe atque auctore diabolo, hoc est ex peccato, accidisse, quod\n\n\n\n\n\n\nille persuasit; neque enim ob aliud potestatem habere mortis uerissime\ndiceretur. unde ille qui sine ullo peccato uel originali uel proprio ,\nmoriebatur dixit, quod paulo ante commemoraui: ecce ueniet\nprinceps mundi,â€” idest diabolus, qui potestatem habet mortis\nin me nihil inucniet, id est peccati, propter quod homines\nmori fecit. et quasi diceretur ci: \\'quare ergo moreris?\\' sed ut sciant\nomnes, inquit, quia uoluntatem patris mei facio, surgite,\neamus hinc, id est, \\'ut moriar non habens mortis causam de peccato\nsub auctore peccati, sed de oboedientiae iustitia factus oboediens\nusque ad mortem\\'. et hoc ergo illo testimonio demonstratum est et,\nquod timorem mortis fideles uincunt, ad agonem ipsius fidei pertinere,\nqui profecto defuisset, si mox esset credentes inmortalitas consecuta.\nQuamuis itaque multa dominus uisibilia miracula\nfecerit, unde ipsa fides uelut quibusdam primordiis lactescentibus\ngerminaret et in suum robur ex illa teneritudine coalesceret — tanto\nest enim fortior, quanto magis iam ista non quaerit —, tamen illud,\nquod promissum speramus, inuisibiliter uoluit expectari, ut iustus\nex fide uiueret, in tantum ut nec ipse qui die tertio resurrexit inter\nhomines esse uoluerit, sed eis demonstrato in sua carne resurrectionis\nexemplo, quos huius rei testes habere dignatus est, in caelum ascenderit\nillorum quoque se oculis auferens nihilque tale cuiusquam\neorum carni iam tribuens, quale in carne propria demonstrauerat, ut\net ipsi ex fide uiuerent eiusque ustitiae, in qua ex fide uiuitur, praemium,\nquod post erit uisibile, nunc interim per patientiam inuisibiliter\nexpectarent. ad hunc intellectum credo etiam illud esse referendum,\nquod ait de sancto spiritu: non potest ipse uenire,\nnisi ego abiero. hoc enim erat dicere: \\'non poteritis iuste uiuere\nex fide, quod de meo dono, id est de sancto spiritu, habebitis, nisi\n\n\n\n\n\n\na uestris oculis hoc quod intuemini abstulero, ut spiritaliter cor uestrum\ninuisibilia credendo proficiat\\'. hanc ex fide iustitiam identidem\nloquens de spiritu sancto ita commendat: ille, inquit, arguet mundum\nde peccato, de iustitia, de iudicio: de peccato quidem,\nquia non crediderunt in me, de iustitia, quia ad\npatrem uado etiam non uidebitis me.quaeestistaiustitiaqua\neum non uiderent, nisi ut iustus ex fide uiueret et non respicientes\nquae uidentur, sed quae non uidentur spiritu ex fide spem iustitiae\nexpectaremus?\nQui autem dicunt: si peccato mors ista corporis\naccidisset, non utique post remissionem peccatorum, quam redemptor\nnobis tribuit, moreremur, non intellegunt quomodo res, quarum reatum,\nne post hanc uitam obsint, deus soluit, tamen eas ad certamen\nfidei sinit manere, ut per illas erudiantur et exerceantur proficientes\nin agone iustitiae. posset enim et alius hoc non intellegens dicere:\n\\'si propter peccatum dixit deus homini: in sudore uultus tui\nedes panem tuum, et spinas et tribulos pariet tibi terra,\nquare et post remissionem peccatorum labor hic permanet et haec\ndura et aspera parit etiam terra fidelium? item si propter peccatum\nmulieri dictum est: in gemitu paries, cur etiam post peccatorum\nremissionem feminae fideles eosdem dolores in parturiendo patiuntur?\\'\net tamen constat propter peccatum, quod admiserant, illos\na deo primos homines haec audisse atque meruisse nec resistit his uerbis\ndiuini libri, quae posui de labore hominis et de parturitione mulieris,\nnisi qui prorsus alienus a fide catholica eisdem litteris aduersatur.\nVerum quia et tales non desunt, quemadmodum\neis hac quaestione proposita respondemus dicentes ante remissionem\nesse illa supplicia peccatorum, post remissionem autem certamina\n\n\n\n\n\n\nexercitationesque iustorum, ita et illis, quos de morte corporis similiter\nmouet, respondere debemus, ut eam et peccato accidisse fateamur\net post peccatorum remissionem, ut magnus timor eius a proficientibus\nsuperetur, ad certamen nobis relictam esse non dedignemur.\nsi enim parua uirtus esset fidei, quae per dilectionem operatur, mortis\nmetum uincere non esset tanta martyrum gloria nec dominus diceret:\nmaiorem hac caritatem nemo habet, quam ut animam\nsuam ponat pro amicis suis. quod in epistola sua Iohannes ita\ndicit: sicut ille animam suam pro nobis posuit, sic et\nnos debemus animam pro fratribus ponere. nequaquam\nigitur in morte pro iustitia subeunda uel contemnenda laudaretur\npraecipua patientia, si mortis non esset magna multumque dura\nmolestia. cuius timorem qui uincit ex fide, magnam ipsius fidei conparat\ngloriam iustamque mercedem. unde mirandum non est et mortem\ncorporis non fuisse euenturam homini, nisi praecessisset peccatum,\ncuius etiam talis poena consequeretur, et post remissionem\npeccatorum eam fidelibus euenire, ut in eius timore uincendo exerceatur\nfortitudo iustitiae.\nCaro enim, quae primo facta est, non erat caro peccati, in qua\nnoluit homo inter delicias paradisi seruare iustitiam. unde statuit\ndeus, ut post eius peccatum propagata caro peccati ad recipiendam\niustitiam laboribus et molestiis niteretur. propter hoc etiam de\nparadiso dimissus Adam contra Edem habitauit, id est contra sedem\ndeliciarum, ut significaret quod in laboribus, qui sunt deliciis contrarii,\nerudienda esset caro peccati, quae in deliciis oboedientiam non\n\n\n\n\n\n\nseruauit, antequam esset caro peccati. sicut ergo illi primi homines\npostea iuste uiuendo-und.c merito creduntur per domini sanguinem\nab extremo supplicio liberati—non tamen in illa uita meruerunt\nad paradisum reuocari, sic et caro peccati, etiamsi remissis peccatis\nhomo in ea iuste uixerit, non continuo meretur eam mortem non\nperpeti, quam traxit de propagine peccati.\nTale aliquid nobis insinuatum est de patriarcha Dauid in\nlibro Regnorum, ad quem propheta cum missus esset eique propter\npeccatum, quod admiserat, euentura mala ex iracundia dei comminaretur,\nconfessione peccati ueniam meruit respondente propheta,\nquod illud ei flagitium facinusque remissum sit; et tamen consecuta\nsunt quae deus fuerat comminatus, ut sic humiliaretur a filio. quare\net hic non dicitur: \\'si deus propter peccatum illud fuerat comminatus,\ncur dimisso peccato quod erat minatus inpleuit?\\' nisi quia rectissime,\nsi dictum fuerit, respondebitur remissionem illam peccati factam,\nne homo a percipienda uita inpediretur aeterna, subsecutum uero\nillius comminationis effectum, ut pietas hominis in illa humilitate\nexerceretur atque probaretur? sic et mortem corporis et propter\npeccatum deus homini inflixit et post peccatorum remissionem propter\nexercendam iustitiam non ademit.\nTeneamus ergo indeclinabilem fidei confessionem.\nsolus unus est qui sine peccato natus est in similitudine carnis peccati,\nsine peccato uixit inter aliena peccata, sine peccato mortuus est propter\nnostra peccata. non declinemus in dexteram aut sinistram; in\ndexteram enim declinare est se ipsum decipere dicendo se esse sine\npeccato, in sinistram autem per nescio quam peruersam et prauam\n\n\n\n\n\n\nsecuritatem se tamquam inpune dare peccatis. uias enim, quae\na dextris sunt, nouit dominus, qui solus sine peccato est et\nnostra potest delere peccata; peruersae autem sunt, quae a\nsinistris, amicitiae cum peccatis. tales etiam illi uiginti annorum\nadulescentuli figuram noni populi praemiserunt, qui in terram promissionis\nintrarunt, qui nec in dextram nec in sinistram dicti sunt\ndeclinasse. non enim et uiginti annorum aetas conparanda est innocentiae\nparuulorum, sed, ni fallor, hic numerus mysticum aliquid\nadumbrat et resonat. uetus enim testamentum in quinque Moysi\nlibris excellit, nouum autem quattuor euangeliorum auctoritate praefulget.\nqui numeri per se multiplicati ad uicenarium perueniunt; quater\nenim quini uel quinquiens quaterni uiginti sunt. talis populus,\nut praedixi, eruditus in regno caelorum per duo testamenta, uetus et\nnouum, non declinans in dextram superba praesumptione iustitiae neque\nin sinistram secura dilectione peccati in terram illius promissionis\nintrabit, ubi iam peccata ulterius nec nobis donanda optemus nec in\nnobis punienda timeamus ab illo redemptore liberati, qui non uenundatus\nsub peccato redemit Israhel ab omnibus iniquitatibus eius siue\npropria cuiusquam uita commissis siue originaliter tractis.\nNon enim parum scripturarum diuinarum auctoritati\nueritatique cesserunt, qui, etsi noluerunt litteris suis aperte\nexprimere paruulis remissionem necessariam peccatorum, redemptionem\ntamen eis opus esse confessi sunt. alio quippe uerbo, etiam\n\n\n\n\n\n\nipso de christiana eruditione deprompto, nihil aliud omnino dixerunt.\nnec dubitandum est eis qui diuina scripta fideliter legunt, fideliter\naudiunt, fideliter tenent, quod ab illa carne, quae prius uoluntate\npeccati facta est caro peccati, deinceps per successionem transeunte\nin omnes transcriptione iniquitatis et mortis caro sit propagata peccati\nexcepta una similitudine carnis peccati, quae tamen non esset, nisi\nesset caro peccati.\nDe anima uero, utrum et ipsa eodem modo propagata reatu,\nqui ei dimittatur, obstricta sit-neque enim possumus dicere solam\ncarnem paruuli, non etiam animam indigere saluatoris et redemptoris\nauxilio alienamque ab ea esse gratiarum actione, quae in Psalmis\nest, ubi legimus et dicimus: benedic, anima mea, dominum et\nnoli obliuisci omnes retributiones eius, qui propitius\nfit omnibus iniquitatibus tuis, qui sanat omnes languores\ntuos, qui redimit de corruptione uitam tuam —, an\netiam non propagata eo ipso, quo carni peccati aggrauanda miscetur,\niam ipsius peccati remissione et sua redemptione opus habeat, deo per\nsummam praescientiam iudicante, qui paruulorum ab isto reatu non\nmereantur absolui, etiam qui nondum nati nihil alicubi propria sua\nuita egerunt uel boni uel mali, et quomodo deus, etiamsi non de traduce\nanimas creat, non sit tamen auctor reatus eiusdem, propter\nquem redemptio sacramenti necessaria est animae paruuli, magna\nquaestio est aliamque disputationem desiderat, eo tamen, quantum\n\n\n\n\n\n\narbitror, moderamine temperatam, ut magis inquisitio cauta laudetur quam praecipitata reprehendatur assertio.\nubi enim de re obscurissima\ndisputatur non adiuuantibus diuinarum auctoritatum certis\nclarisque documentis, cohibere se debet humana praesumptio nihil\nfaciens in partem alteram declinando. etsi enim quodlibet horum,\nquemadmodum demonstrari et explicari possit, ignorem, illud tamen\ncredo, quod etiam hinc diuinorum eloquiorum clarissima auctoritas\nesset, si homo id sine dispendio promissae salutis ignorare non posset.\nhabes elaboratum - utinam tam commodum quam prolixum I - pro\nmeis uiribus opus, cuius prolixitatem fortasse defenderem, nisi id uererer\nfacere defendendo prolixius.\nDe quaestionibus, quas mihi proposueras ut ad te aliquid\nscriberem aduersus eos qui dicunt Adam, etiamsi non peccasset,\nfuisse moriturum nec ex eius peccato quicquam ad eius posteros propagando\ntransisse maxime propter baptismum paruulorum, quem\nmore piissimo atque materno uniuersa frequentat ecclesia, et quod\nin hac uita sint, fuerint futurique sint filii hominum nullum habentes\nomnino peccatum, iam duos prolixos absolueram libros. quibus\n\n\n\n\n\n\nmihi uisus sum non quidem omnibus omnium occurrisse in hac\ncausa motibus animorum, quod uel a me uel a quoquam utrum fieri\npossit ignoro, immo fieri non posse non dubito, sed tamen egisse aliquid,\nquo de his rebus a maioribus traditae fidei defensores contra\nnouitates eorum qui aliter sentiunt non inermes usquequaque consisterent.\nuerum post paucissimos dies legi Pelagii quaedam scripta,\nsancti uiri, ut audio, et non paruo prouectu Christiani, quae in Pauli\napostoli epistolas expositiones breuissimas continerent, atque ibi\nconperi, cum ad illum uenisset locum, ubi dicit apostolus per unum\nhominem peccatum intrasse in mundum et per peccatum mortem\natque ita in omnes homines pertransisse, quandam eorum argumentationem\nqui negant paruulos peccatum originale gestare, quam, fateor,\nin illis tam longis uoluminibus meis non refelli, quia in mentem\nmihi omnino non uenerat quemquam posse talia cogitare uel dicere.\nquapropter quoniam illi operi, quod iam certo fine concluseram, nihil\naddere uolui, et ipsam eisdem uerbis quibus cam legi et quid mihi\ncontra uideatur huic epistolae inserendum putaui.\nSic ergo illa argumentatio posita est: hi autem, inquit,\nqui contra traducem peccati sunt, ita illam impugnare nituntur: si Adae,\ninquiunt, peccatum etiam non peccantibus nocuit, ergo et Christi iustitia\netiam non credentibus prodest, quia similiter, immo et magis dicit per\nunum saluari, quam per unum ante perierunt. huic ergo, ut dixi, argumento\nin illis duobus libris, quos ad te scripsi, nihil respondi neque\n\n\n\n\n\n\n\n\n\n\nid mihi prorsus redarguendum proposui. nunc ergo prius illud adtende\nquemadmodum, cum dicunt: si Adae peccatum etiam non peccantibus\nnocet, ergo et Christi iustitia etiam non credentibus prodest,\nabsurdissimum utique et falsissimum iudicant, ut Christi iustitia\netiam non credentibus prosit. unde putant confici nec primi hominis\npeccatum paruulis non peccantibus nocere potuisse, sicut Christi\niustitia prodesse ullis non credentibus non potest. dicant itaque,\niustitia Christi quid baptizatis paruulis prosit, dicant omnino quod\nuolunt. profecto enim, si se Christianos esse meminerunt, aliquid\nprodesse non ambigunt. quodlibet igitur prosit, prodesse, sicut etiam\nipsi adserunt, non credentibus non potest. unde coguntur paruulos\nbaptizatos in credentium numero deputare et auctoritati sanctae ubique\necclesiae consentire, quae fidelium eos nomine non censet indignos,\nquibus iustitia Christi etiam secundum istos prodesse non nisi credentibus\nposset. sicut ergo eorum per quos renascuntur iustitiae spiritus responsione\nsua traicit in eos fidem, quam uoluntate propria nondum\nhabere potuerunt, sic eorum per quos nascuntur caro peccati traicit\nin eos noxam, quam nondum uita propria contraxerunt. et sicut eos\nuitae spiritus in Christo regenerat fideles, sic eos corpus mortis in\nAdam generauerat peccatores; illa enim carnalis generatio est. haec\nspiritalis; illa facit filios carnis, haec spiritus; illa filios mortis, haec\nfilios resurrectionis; illa filios saeculi, haec filios dei; illa filios irae,\nhaec filios misericordiae; ac per hoc illa peccato originali obligatos,\nista omnis peccati uinculo liberatos.\nPostremo ad id quod intellectu perspicacissimo adsequi non\nualemus, auctoritate diuina consentire cogamur. bene, quod ipsi nos\n\n\n\n\n\n\nadmonent, iustitiam Christi nisi credentibus prodesse non posse et\nprodesse aliquid paruulis confitentur. unde, ut diximus, necesse est\neos baptizatos in credentium numero sine ulla tergiuersatione constituant.\nconsequenter igitur, si non baptizentur, inter eos qui non\ncredunt erunt ac per hoc nec uitam habebunt, sed ira dei manet super\neos, quoniam qui non credit filio, non habebit uitam,\nsed ira dei manet super eum, et iudicati sunt, quoniam qui\nnon credit, iam iudicatus est, et condemnabuntur, quoniam\nqui crediderit et baptizatus fuerit, saluus erit, qui autem\nnon crediderit, condemnabitur. iam nunc uideant isti, qua\niustitia temptent uel conentur adserere non ad uitam aeternam, sed\nad iram dei pertinere et iudicari diuinitus atque damnari homines,\nqui sine peccato sunt, si quemadmodum proprium ita nullum in eis\nest etiam originale peccatum.\nIam ceteris, quae Pelagius insinuat eos dicere, qui contra\noriginale peccatum disputant, in illis duobus prolixi mei operis libris\nsatis, quantum arbitror, dilucideque respondi. quod etsi quibusdam\nuel parum uel obscurum uidebitur, dent ueniam et conponant cum eis,\nqui fortasse illud non quia parum est, sed quia nimium reprehendunt;\net qui ea, quae pro natura quaestionum dilucide dicta existimo, adhuc\nnon intellegunt, non mihi calumnientur pro neglegentia uel pro\nmeae facultatis indigentia, sed deum potius pro accipienda intellegentia\ndeprecentur.\nVerum tamen nos non neglegenter oportet aduertere\nistum, sicut cum qui nouerunt loquuntur, bonum ac praedicandum\nuirum hanc argumentationem contra peccati propaginem non ex\npropria intulisse persona, sed quid illi dicant qui eam non adprobant\n\n\n\n\n\n\n\n\nintimasse nec solum hoc quod modo proposui eique respondi, uerum\netiam cetera quibus me in illis libris iam respondisse recolui. nam cum\ndixisset: si Adae, inquiunt, peccatum etiam non peccantibus nocuit,\nergo et Christi iustitia etiam non credentibus prodest — quod in his quae\nrespondi cernis quam non solum non expugnet quod dicimus, sed\netiarn nos admoneat quid dicamus -, secutus adiunxit: deinde aiunt:\nsi baptismus mundat antiquum illud delictum, qui de duobus baptizatis\nnati fuerint debent hoc carere peccato; non enim potuerunt ad posteros\ntransmittere quod ipsi minime habuerunt. illud quoque accedit, inquit,\nquia, si anima non est ex traduce, sed sola caro, ipsa tantum habet traducem\npeccati et ipsa sola poenam meretur, iniustum esse dicentes, ut\nhodie nata anima non ex massa Adae tam antiquum peccatum portet\nalienum. dicunt etiam, inquit, nulla ratione concedi, ut deus qui propria\npeccata remittit imputet aliena.\nVidesne, obsecro, quemadmodum hoc totum Pelagius non\nex sua, sed ex aliorum persona indiderit scriptis suis usque adeo\nsciens hanc nescio quam esse nouitatem, quae contra antiquam\net ecclesiae insitam opinionem sonare nunc coeperit, ut eam ipse confiteri aut uerecundatus aut ueritus\nfuerit. et forte hoc ipse non sentit,\nquod sine peccato nascatur homo, cui fatetur necessarium esse baptismum,\nin quo fit remissio peccatorum; quod sine peccato damnetur\nhomo, quem necesse est non baptizatum in non credentibus deputari,\nquia utique scriptura euangelica fallere non potest, in qua\napertissime legitur: qui non crediderit, condemnabitur;\npostremo quod sine peccato imago dei non admittatur ad regnum\ndei, quoniam nisi quis renatus fuerit ex aqua et spiritu,\n\n\n\n\n\n\nnon potest introire in regnum dei, atque ita uel in aeternam\nmortem sine peccato praecipitetur aut, quod est absurdius, extra\nregnum dei habeat uitam aeternam, cum dominus praedicens quid\nsuis in fine dicturus sit: ucnitc, benedicti patris mei, percipite\nregnum quod uobis paratum est ab initio mundi,\nmanifestauerit etiam quid sit ipsum regnum quod dicebat ita concludens:\nsic ibunt illi in ambustionem aeternam, iusti\nautem in uitam aeternam. haec ergo et alia, quae hunc sequuntur\nerrorem, nimium peruersa et christianae repugnantia ueritati\ncredo quod uir ille tam egregie christianus omnino non sentiat. sed\nfieri potest, ut etiam istorum argumentis, qui contra peccati traducem\nsentiunt, adhuc fortasse ita moueatur, ut audire uel nosse quid contra\neos dicatur expectet; et ideo quid illi dicant qui contra peccati traducem\nsentiunt nec tacere uoluit, ut quaestio discutienda insinuaretur,\net a persona sua remouit, ne hoc etiam ipse sentire iudicaretur\nEgo autem etsi refellere istorum argumenta non ualeam,\nuideo tamen inhaerendum esse his quae in scripturis sunt apertissima,\nut ex his reuelentur obscura aut, si mens nondum est idonea, quae\npossit ea uel demonstrata cernere uel abstrusa uestigare, sine ulla\nhaesitatione credantur. quid autem apertius tot tantisque testimoniis\ndiuinorum eloquiorum, quibus dilucidissime apparet nec praeter\nChristi societatem ad uitam salutemque aeternam posse quemquam\nhominum peruenire nec diuino iudicio iniuste aliquem posse damnari,\nhoc est ab illa uita et salute separari? unde fit consequens, ut, quoniam\nnihil agitur aliud, cum paruuli baptizantur, nisi ut incorporentur\necclesiae, id est Christi corpori membrisque socientur, manifestum\nsit eos ad damnationem, nisi hoc eis conlatum fuerit, pertinere.\nnon autem damnari possent, si peccatum utique non haberent. hoc\n\n\n\n\n\n\nquia illa aetas nullum in uita propria contrahere potuit, restat intellegere\nuel, si hoc nondum possumus, saltim credere trahere paruulos\noriginale peccatum.\nAc per hoc si ambigui aliquid habent uerba apostolica, quibus\ndicit: per unum hominem peccatum intrauit in mundum\net per peccatum mors et ita in omnes homines pertransiit,\npossuntque in aliam duci transferrique sententiam, numquid et illud\nambiguum est: nisi quis renatus fuerit ex aqua et spiritu,\nnon potest introire in regnum dei? numquid et illud: uocabis\nnomen eius Iesus; ipse enim saluum faciet populum\nsuum a peccatis eorum? numquid etiam illud, quia non\nest opus sanis medicus, sed aegrotantibus, hoc est quia non\nest necessarius Iesus eis qui non habent peccatum, sed eis qui saluandi\nsunt a peccato? numquid etiam illud, quia nisi manducauerint\nhomines carnem eius, hoc est participes facti fuerint corporis eius,\nnon habebunt uitam? his atque huiusmodi aliis, quae nunc praetereo,\ntestimoniis diuina luce clarissimis, diuina auctoritate certissimis\nnonne ueritas sine ulla ambiguitate proclamat non solum in regnum\ndei non baptizatos paruulos intrare non posse, sed nec uitam aeternam\nposse habere praeter Christi corpus, cui ut incorporentur sacramento\nbaptismatis inbuuntur? nonne ueritas sine ulla dubitatione testatur\neos non ob aliud ad Iesum, hoc est ad saluatorem et ad medicum Christum,\npiis gestantium manibus ferri, nisi ut per medicinam sacramentorum\neius possint a peccati peste sanari? quid ergo cunctamur apostoli\nuerba, de quibus forte dubitabamus, etiam ipsa sic intellegere,\nut his congruant testimoniis, de quibus dubitare non possumus?\nQuamquam toto ipso loco, ubi per unius peccatum multorum\ncondemnationem et per unius iustitiam multorum iustificationem\n\n\n\n\n\n\napostolus loquitur, nihil mihi uideatur ambigui, nisi quod ait \\'Adam\nformam futuri\\'. hoc enim reuera non solum huic sententiae conuenit,\nqua intellegitur futuros eius posteros ex eadem forma cum\npeccato esse generatos, sed etiam in alios et alios intellectus possunt\nhaec uerba deduci. nam et nos aliud inde aliquando diximus\net aliud fortasse dicemus, quod tamen huic intellectui non sit\naduersum, et ipse Pelagius non uno modo id exposuit. cetera uero\nquae ibi dicuntur, si diligenter aduertantur atque tractentur, sicut\nin primo duorum illorum libro utcumque conatus sum, etiamsi\nsubobscurum pariunt rerum ipsarum necessitate sermonem, non\ntamen poterunt alium sensum habere, nisi per quem factum est. ut\nantiquitus uniuersa ecclesia retineret fideles paruulos originalis\npeccati remissionem per Christi baptismum consecutos.\nVnde non inmerito beatus Cyprianus satis ostendit, quam\nhoc ab initio creditum et intellectum seruet ecclesia. qui cum paruulos\na materno utero recentissimos iam idoneos ad percipiendum\nChristi baptismum adsereret, quoniam consultus fuerat, utrum hoc\nante octauum diem fieri deberet, quantum potuit, conatus est eos\ndemonstrare perfectos, ne quis ipso numero dierum, quo octauo\nantea circumcidebantur infantes, eos adhuc perficiendos existimaret.\nsed cum magnum eis defensionis patrocinium praestitisset, ah originali\ntamen peccato eos inmunes non esse confessus est, quia, si\nhoc negaret, ipsius baptismi causam, propter quem percipiendum\neos defendebat, auferret. potes ipsam epistolam memorati martyris\n\n\n\n\n\n\nDe baptizandis paruulis legere, si uolueris; neque enim potest deesse\nKarthagini. uerum in hanc etiam nostram, quantum praesenti\nquaestioni satis nisum est, pauca inde transferenda arbitratus sum,\nquae prudenter adtende: quantum uero, inquit, ad causam\ninfantium pertinet, quos dixisti intra secundum ueltertium\ndiem quo nati sunt constitutos baptizari non oportere\net considerandam esse legem circumcisionis antiquae,\nut intra octauum diem eum qui natus est baptizandum\net sanctificandum non putares, longe aliud in\nconcilio nostro uisum est. in hoc enim, quod tu putabas\nesse faciendum, nemo consensit; sed uniuersi potius\niudicauimus nulli hominum nato misericordiam dei et\ngratiam denegandam. nam eum dominus in euangelio\nsuo dicat: \\'filius hominis non uenit animas hominum\nperdere, sed saluare\\', quantum in nobis est, si fieri potuerit,\nnulla anima perdenda est. aduertisne quid dicat, quemadmodum\nsentiat non tantum carni, sed animae quoque infantis\nexitiabile esse atque mortiferum sine illo salutari sacramento exire\nde hac uita? unde, si iam nihil aliud diceret, intellegere nostrum fuit\nsine peccato animam perire non posse. sed uide paulo post defendens\ninnocentiam paruulorum quid tamen de illis apertissime fateatur:\nceterum si hominesinquit, inpedire aliquid ad consecutionem\ngratiae possetmagis adultos et prouectos et maiores\nnatu possent inpedire peccata grauiora. porro autem si\netiam grauissimis delictoribus et in deum multum ante\npeccantibus, eum postea crediderint, remissa\n\n\n\n\n\n\npeceatorum datur et a baptismo atque gratia nemo prohibetur,\nquanto magis prohiberi non debet infans, qui recens\nnatus nihil peccauit, nisi quod secundum Adam carnaliter\nnatus contagium mortis antiquae prima natiuitate\ncontraxit! qui ad remissam peccatorum accipiendam\nhoc ipso facilius accedit, quod illi remittuntur non propria,\nsed aliena peccata.\nVides quanta fiducia ex antiqua et indubitata fidei regula\nuir tantus ista loquatur. qui haec documenta certissima ideo protulit,\nut illud quod erat incertum, unde consuluerat ille cui rescribit et unde\nconcilii decretum constitutum esse commemorat, ut scilicet etiam\nante octauum diem, ex quo die natus esset infans, cum, si afferretur,\nbaptizare nemo dubitaret, per haec firmamenta probaretur. neque\nenim hoc tunc quasi nouum aut quasi aliqua cuiusquam contradictione\npulsatum concilio statuebatur scu firmabatur, quod ob?tricti\noriginali peccato tenerentur infantes, sed cum illic illa consultatio\nuersaretur et disceptaretur, propter legem carnalis circumcisionis\nutrum eos et ante octauum diem baptizari oporteret. ideo ei qui hoc\nnegabatnemo consensit, quia iam non consulendum necdisceptandum,\nsed firmum certumque habebatur animam saluti aeternae pcrituram,\nsi hanc uitam sine illius sacramenti consecutione finiret, quamuis\nab utero recentissimi paruuli solo reatu essent peccati originalis obstricti;\nquare illis etsi multo facilior, quod alienorum, sed tamen esset\nnecessaria remissio peccatorum. his certis illa incerta de octauo die\nquaestio dissoluta est atque in concilio iudicatum homini nato, ne in\n\n\n\n\naeternum pereat, omni die licere succurrere, cum etiam de ipsa carnali\ncircumcisione ratio redderetur, quod umbra esset futuri, non quo\nintellegeremus etiam baptismum octauo ex quo natus est homo die\ndari oportere, sed nos in Christi resurrectione spiritaliter circumcidi,\nqui tertio quidem post diem passionis, in diebus tamen ebdomadum,\nquibus tempora prouoluuntur, octauo, hoc est post sabbatum primo\ndie, a mortuis resurrexit.\nEt nunc nescio cuius nouae disputationis audacia quidam\nnobis facere conantur incertum, quod maiores nostri ad\ndissoluenda quaedam, quae nonnullis uidebantur incerta, tamquam\ncertissimum proferebant. quando enim primitus hoe disputari\ncoeperit nescio; illud tamen seio quod etiam sanctus Hieronymus,\nqui hodieque in litteris ecclesiasticis tam excellentis doctrinae\nfama ac labore uersatur, ad quasdam soluendas in suis libris\nquaestiones etiam hoe certissimum adhibet sine ulla disceptatione\ndocumentum. nam in eo quod in Ionam prophetam scripsit, cum\nad eum uenisset locum, ubi commemorantur etiam paruuli ieiunio\ncastigati: maior, inquit, aetas incipit, usque ad minorem\nperuenit. nullus enim absque peccato nec si unius\nquidem diei fuerit uita eius et numerabiles anni uitae\nillius. si enim stellae non sunt mundae in conspectu\ndei, quanto magis uermis et putredo et hi qui peccato\noffendentis Adam tenentur obnoxii! hunc doctissimum\nuirum si facile interrogare possemus, quam multos utriusque\nlinguae diuinarum scripturarum tractatores et christianarum\n\n\n\n\n\n\ndisputationum scriptores commemoraret, qui non aliud, ex quo\nChristi ecclesia est constituta, senserunt, non aliud a maioribus acceperunt,\nnon aliud posteris tradiderunt! ego quidem quamuis longe\npauciora legerim, non memini me aliud audisse a Christiani, qui\nutrumque accipiunt testamentum, non solum in catholica ecclesia,\nuerum etiam in qualibet heresi uel schismate constitutis, non memini\nme aliud legisse apud eos, quos de his rebus aliquid scribentes\nlegere potui quiscriptura. canonicas sequerentur uel sequi se crederent\ncrediue uoluissent. unde nobis hoc negotium repente emerserit nescio.\nnam ante paruum tempus a quibusdam transitorie conloquentibus\ncursim mihi aures perstrictae sunt, cum illic apud Carthaginem\nessemus, \\'non ideo paruulos baptizari, ut remissionem accipiant peccatorum,\nsed ut sanctificentur in Christo.\\' qua nouitate permotus et\nquia oportunum non fuit, ut contra aliquid dicerem, et non tales\nhomines erant, de quorum essem auctoritate sollicitus, facile hoc in\ntransactis atque abolitis habui. et ecce iam studio flammante defenditur,\necce scribendo etiam memoriae commendatur, ecce res in\nhoc discrimen adducitur, ut hinc etiam a fratribus consulamur. ecce\ncontra disputare atque scribere cogimur!\nAnte paucos annos Romae quidam extitit Iouinianus,\nqui sanctimonialibus etiam aetate iam prouectioribus nuptias persuasisse\ndicatur non inliciendo, quo earum aliquam ducere uellet\nuxorem, sed disputando uirgines sanctimonio dicatas nihil amplius\nfidelibus coniugatis apud deum habere meritorum. numquam tamen\nhoc ei commentum uenit in mentem, ut asserere conaretur sine originali\npeccato nasci hominum filios. et utique si hoc astrueret. multo\n\n\n\n\n\n\nprocliuius uellcnt feminae nubere fetus mundissimos pariturae. huius\nsane scripta — nam et scribere ausus est — cum fratres adHieronymum\nrefellenda misissent, non solum in eis nihil tale conperit, uerum etiam\nad quaedam eius uana refutanda hoc tamquam certissimum de hominis\noriginali peccato, unde utique nec ipsum dubitare credebat,\ninter multa sua documenta deprompsit. id agentis haec uerba sunt:\n\\'qui dicit se\\', inquit, \\'in Christo manere, debet sicut ille ambulauit\net ipse ambulare\\'. eligat aduersarius e duobus\nquod uult; optionem ei damus. manet in Christo an\nnon manet? si manet, ita ergo ambulet ut Christus. si\nautem temerarium est similitudinem uirtutum domini\npolliceri, non manet in Christo, quia non ingreditur ut\nChristus. ille peccatum non fecit neque inuentus est\ndolus in ore eius; qui cum malediceretur, non remaledixit\net tamquam agnus coram tondente sic non aperuit\nos suum; ad quem uenit princeps mundi istius et\ninuenit in eo nihil; qui cum peccatum non fecisset, pro\nnobis peccatum eum fecit deus. nos autem iuxta epistolam\nIacobi\\'multa peccamus omnes\\' et \\'nemo mundus a\npeccatis, nec si unius quidem dieifuerit uita eius\\'. \\'quis\nenim gloriabitur castum se habere cor? aut quis\nconfidet mundum se esse a peccatis?\\' tenemurque rei\nin similitudine praeuaricationis Adam. unde et\nDauid: \\'ecce\\', inquit, \\'in iniquitatibus conceptus sum et\nin delictis concepit me mater mea.\\'\nHaec non ideo commemoraui, quod disputatorum quorumlibet\nsententiis tamquam canonica auctoritate nitamur, sed ut appareat\nab initio usque ad praesens tempus, quo ista nouitas orta est, hoc\nde originali peccato apud ecclesiae fidem tanta constantia custoditum,\nut ab eis, qui dominica tractarent eloquia, magis certissimum proferretur\nad alia falsa refutanda quam id tamquam falsum refutari\nab aliquo temptaretur. ceterum in sanctis canonicis libris uiget\nhuius sententiae clarissima et plenissima auctoritas. clamat apostolus:\nper unum hominem peccatum intrauit in mundum et\nper peccatum mors et ita in omnes homines pertransiit,\nin quo omnes peccauerunt. unde nec illud liquide dici potest,\nquod peccatum Adae etiam non peccantibus nocuit, cum scriptura\ndicat: in quo omnes peccauerunt. nec sic dicuntur ista aliena\npeccata, tamquam omnino ad paruulos non pertineant â€” si quidem\nin Adam omnes tunc peccauerunt, quando in eius natura illa insita\nui, qua eos gignere poterat, adhuc omnes ille unus fuerunt -, sed\ndicuntur aliena, quia nondum ipsi agebant uitas proprias, sed quicquid\nerat in futura propagino uita unius hominis continebat.\nNulla, inquiunt, ratione conceditur, ut deus, qui propria\npeccata remittit, inputet aliena. remittit, sed spiritu regeneratis, non\ncarne generatis; inputat uero non iam aliena, sed propria. aliena\nquippe erant, quando hi qui ea propagata portarent nondum erant;\nnunc uero carnali generatione iam eorum sunt, quibus nondum spiritali\nregeneratione dimissa sunt.\nSed si baptismus, inquiunt, mundat antiquum illud delictum,\nqui de duobus baptizatis nati fuerint debent hoc carere peccato. non enim\npotuerunt ad posteros transmittere, quod ipsi minime habuerunt. ecce\n\n\n\n\n\n\nunde plerumque eonualescit error, cum homines idonei sunt his rebus\ninterrogandis, quibus intellegendis non sunt idonei. cui enim auditori\nuel quibus explicem uerbis, quomodo mortalia uitiosa\nprimordia non obsint eis, qui aliis primordiis inmortalibus inchoati\nsunt, et tamen obsint eis, quos idem ipsi, quibus iam non obsunt, ex\neisdem uitiosis primordiis generauerint? quomodo id intellegat\nhomo, cuius tardiusculam mentem inpedit etiam suae sententiae praeiudicium\net peruicaciae grauissimum uinculum? uerum tamen si aduersus\neos mihi esset causa ista suscepta, qui omnino paruulos baptizari\nprohiberent aut superfluo baptizari contenderent dicentes eos\nex fidelibus natos parentum meritum necessario consequi, tunc deberem\nad hanc opinionem conuincendam laboriosius fortassis et\noperosius excitari, tunc, si mihi apud obtunsos et contentiosos\npropter rerum naturae obscuritatem difficultas refellendi falsa et\npersuadendi uera resisteret, ad haec forte quae in usu atque in\npromptu essent exempla confugerem uicissimque interrogarem, ut,\nquia eos moueret quomodo peccatum quod mundatur per baptismum\nmaneat in eis quos genuerint baptizati, ipsi explicarent\nquomodo praeputium quod per circumcisionem aufertur maneat in\neis quos genuerint circumcisi, quomodo etiam palea quae opere\nhumano tanta diligentia separatur maneat in fructu qui de purgato\ntritico nascitur.\nHis et talibus forsitan utcumque conarer exemplis persuadere\nhominibus, qui mundationis sacramenta superfluo filiis mundatorum\ncrederent adhiberi, quam recto consilio baptizatorum paruuli\nbaptizentur quamque fieri possit, ut homini habenti utrumque\nsemen, et mortis in carne et inmortalitatis in spiritu, non obsit regenerato\nper spiritum, quod obest eius filio generato per carnem, sitque\nin isto remissione mundatum, quod sit etiam in illo simili remissione\n\n\n\n\nuelut circumcisione uelut trituratione ac uentilatione mundandum.\nnunc ucro, quando quidem cum cis agimus, qui confitentur baptizatorum\nfilios baptizandos, quanto melius sic agimus, ut dicamus:\n\\'uos, qui asseritis de hominibus a peccati labe mundatis sine peccato\nnasci filios debuisse, cur non adtcnditis eo modo uobis posse dici de\nchristianis parentibus christianos nasci filios debuisse? cur ergo eos\nChristianos fieri debere censetis? numquid in eorum parentibus corpus\nchristianum non erat, quibus dictum est: nescitis quia corpora\nuestra membra sunt Christi? an forte corpus quidem christianum\nde christianis parentibus natum est, sed non christianam\nanimam accepit? hoc uero multo est mirabilius; namque utrumlibet\nde anima sentiatis, quia profecto cum apostolo non eam creditis, antequam\nnasceretur, aliquid egisse boni aut mali, aut de traduce adtracta\nest et similiter ut corpus de Christianis christianum anima etiam christiana\nesse debuit aut a Christo creata, uel in christiano corpore uel\npropter christianum corpus, christiana debuit seu creari seu mitti.\nnisi forte dicetis christianos homines christianum corpus gignere\npotuisse et ipsum Christum animam christianam non potuisse procreare.\ncedite itaque ueritati et uidete, sicut fieri potuit, quod et uos\nfatemini, ut de Christianis non Christianus, de membris Christi non\nmembrum Christi atque â€” ut occurramus etiam omnibus, qui licet\nfalso, tamen quocumque religionis nomine detinentur de consecratis\nnon consecratus, ita etiam fieri, ut de mundatis non mundatus nascatur.\nquid respondebitis, quare de Christianis non Christianus\nnascatur, nisi quia non facit generatio, sed regeneratio Christianos?\nhanc igitur uobis reddite rationem, quia similiter a peccatis nemo\nnascendo, sed omnes renascendo mundantur. ac per hoc de hominibus\nideo mundatis, quoniam renatis, homo qui nascitur renascatur, ut\n\n\n\n\n\n\netiam ipse mundetur. potuerunt enim parentes ad posteros transmittere,\nquod ipsi minime habuerunt, non solum sicut frumenta\npaleam et praeputium circumcisus, sed etiam, quod et uos dicitis,\nfideles infidelitatem in posteros traieiunt; quod non est iam illorum\nper spiritum regeneratorum, sed, quo in carne generati sunt, mortalis\nseminis uitium. nam utique quos paruulos per sacramentum fidelium\nfideles faciendos esse iudicatis, infideles natos ex parentibus fidelibus\nnon negatis'.\nAt enim: si anima non est ex traduce, sed sola caro, ipsa\ntantum habet traducem peccati et ipsa sola poenam meretur — hoc enim\nsentiunt — iniustum esse dicentes, ut hodie nata anima non ex massa\nAdae tam antiquum peccatum portet alienum. adtende, obsecro te,\nquemadmodum uir circumspectus Pelagius — nam ex eius libro haec\nquae modo posui uerba transcripsi — sensit quam in difficili de anima\nquaestione uersetur. non enim ait, quia anima non est ex traduce,\nsed \\'si anima uon est ex traduce\\', rectissime faciens de re tam\nobscura, de qua nulla in scripturis sanctis certa et aperta testimonia\npossumus inuenire aut difficillime possumus, cunctanter loqui potius\nquam fidenter. quapropter ego quoque huic propositioni non praecipiti\nassertione respondeo: \\'si anima non est ex traduce, ergo quae\nista iustitia est, ut recens creata et ab omni delicto prorsus inmunis, ab\nomni peccati contagione penitus libera, passiones carnis diuersosque\ncruciatus et, quod est horribilius, etiam daemonum incursus in paruulis\nsustinere cogatur? neque enim aliquid horum caro sic patitur,\nut non ibi anima potius, quae uiuit ac sentit, poenas luat. hoc enim\nsi iustum ostenditur, sic etiam ostendi potest qua iustitia in carne\nquoque peccati subeat originale peccatum baptismatis sacramento\n\n\n\n\n\n\net gratiae miseratione mundandum. si autem illud ostendi non potest,\nneque hoc posse arbitror. aut ergo utrumque occultum feramus et\nnos homines esse meminerimus aut alias aliud de anima opus, si\nnecesse uidebitur, cautela sobria disputando moliamur\\'.\nNunc tamen illud, quod ait apostolus: per unum\nhominem peccatum intrauit in mundum et per peccatum\nmors et ita in omnes homines pertransiit, in quo\nomnes peccauerunt, sic accipiamus, ne tot tantisque apertissi-\nIllis diuinarum scripturarum testimoniis, quibus docemur praeter\nChristi societatem, quae in illo et cum illo fit, cum sacramentis eius\ninbuimur et eius membris incorporamur, uitam salutemque aeternam\nadipisci neminem posse, nimis insipienter atque infeliciter repugnare\niudicemur. neque enim alio sensu dictum est ad Romanos: per\nunum hominem peccatum intrauit in mundum et per\npeccatum mors atque ita in omnes homi nes pertransiit,\nquam illo quo dictum est ad Corinthios: per hominem mors et per\nhominem resurrectio mortuorum; sicut enim in Adam\nomnes moriuntur, sic et in Christo omnes uiuificabuntur.\nnemo quippe ambigit hoc ibi de morte corporis dictum, quoniam\nde resurrectione corporis magna apostoli intentione quaestio\nuersabatur. et ideo uidetur ibi de peccato tacuisse, quia non erat\nquaestio de iustitia; hic autem ad Romanos utrumque posuit et\nutrumque diutissime commendauit, peccatum in Adam, iustitiam in\nChristo et mortem in Adam, uitam in Christo; quae omnia uerba\nsermonis apostolici, quantum potui satisque uisum est, in primo, ut\niam dixi, duorum illorum libro perscrutatus aperui.\nQuamquam etiam ibi ad Corinthios locum ipsum de resurrectione\ndiu tractatum sic in fine concluserit, ut nos dubitare non\nsineret mortem quoque corporis merito accidisse peccati. cum\nenim dixisset: oportet corruptibile hoc induere incorruptionem\net mortale hoc induere inmortalitatem. cum\nautem corruptibile hoc indutum fuerit incorruptionem\net mortale hoc inmortalitatem, tunc fiet, inquit, sermo\nqui scriptus est: absorta est mors in uictoriam. ubi est,\nmors, uictoria tua? ubi est, mors, aculeus tuus? deinde\nsubiecit: aculeus autem mortis est peccatum, uirtus uero\npeccati lex. quia ergo, sicut apostoli apertissima uerba declarant,\n10 absorbebitur mors in uictoriam, quo corruptibile et mortale hoc\ninduet incorruptionem et inmortalitatem, id est quo uiuificabit\ndeus et mortalia corpora nostra propter inhabitantem spiritum eius\nin nobis, manifestum est et huius mortis corporis, quae resurrectioni\ncorporis contraria est, aculeum fuisse peccatum, aculeum autem,\nquo mors facta est, non quem mors fecit; peccato enim morimur, non\nmorte peccamus. sic itaque dictum est \\'aculeus mortis\\', quomodo\nlignum uitae, non quod hominis uita faceret, sed quo uita hominis\nfieret, et quomodo lignum scientiae, per quod scientia fieret hominis,\nnon quod per suam scientiam fecerit homo. sic ergo et aculeus mortis, ,\nquo mors facta est, non quem mors fecit. sic enim dicimus et\n\n\n\n\n\n\npoculum mortis, quo aliquis mortuus sit ucl mori possit, non quod moriens\nmortuusue confecerit. aculeus itaque mortis peccatum est, peccato\npunctum mortificatum est genus humanum. quid adhuc quaerimus\ncuius mortis, utrum animae an corporis? utrum primae, qua nunc\nomnes morimur, an secundae, qua tunc impii morientur? nulla causa\nest est exagitandi quaestionem, nullus tergiuersandi locus; apostoli uerba,\nquibus id agebat, interrogata respondent.. cum mortale hoc, inquit,\ninduerit inmortalitatem, tunc fiet sermo qui scriptus\nest: absorta es.t mors in uictoriam. ubi est, mors, uictoria\ntua? ubi est, mors, aculeus tuus? aculeus autem mortis\npeccatum, uirtus uero peccati lex. de resurrectione corporis\nagebat, quod absorbebitur mors in uictoriam, cum mortale hoc induerit\ninmortalitatem.. tunc ipsi morti insultabitur, quae in uictoriam resurrectione\ncorporis absorbebitur. tunc ei dicetur: ubi est, mors,\nuictoria tua? ubi est, mors, aculeus tuus? morti ergo corporis\nhoc dicetur. hanc enim absorbebit uictoriosa inmortalitas,\ncum mortale hoc inmortalitate induetur. morti, inquam, corporis tunc\ndicetur:\\' ubi est mors, uictoria tua, qua hic omnes sic uiceras, ut\netiam dei filius tecum confligeret teque non uitando, sed suscipiendo\nsuperaret? uicisti in morientibus, uicta es in resurgentibus. uictoria\ntua, qua absorbueras corpora morientium, temporalis fuit, uictoria\nnostra, qua in corporibus absorta es resurgentium, aeterna constabit.\nubi est aculeus tuus? hoc est peccatum, quo puncti et uenenati\nsumus, ut etiam in nostris corporibus fieres et ea tam longo saeculo\n\n\n\n\n\n\n\n\npossideres? aculeus autem -mortis est peccatum, uirtus\nuero peccati lex. peccauimusin uno omnes, ut moreremur in uno\nomnes; accepimus legem, non ut emendatione finiremus peccatum,\nsed ut transgressione augeremus. lex enim subintrauit, ut abundaret\npeccatumet: conclusit scriptura omnia sub peccato.\nsed deo gratias, qui dedit nobis uictoriam per dominum\nnostrum legum Christum, ut, ubi abundauit peccatum,\nsuperabundaret gratia atque ut promissio ex fide Iesu Christi\ndaretur credentibus et uinceremus mortem per inmortalem resurrectionem\net aculeum eius peccatum per gratuitam iustificationem\\'.\nNemo itaque de hac re fallatur et fallat. omnes adimit\natque aufert iste sanctae scripturae sensus manifestus ambages.\nquemadmodum ab origine trahitur mors in corpore mortis huius, sic\nab origine tractum est et peccatum in hac carne peccati; propter quod\nsanandum et propagine adtractum et uoluntate auctum atque\nipsam carnem resuscitandam medicus uenit in similitudine carnis\npeccati, qui non est opus sanis. sed aegrotantibus, nec uenit uocare\niustos, sed peccatores. proinde quod ait apostolus, cum fideles moneret,\nut se ab infidelibus coniugibus non disiungerent: sanctificatus\nest enim uir infidelis in uxore et sanctificata\nest mulier infidelis in fratre; alioquin filii uestri inmundi\nessent, nunc autem sancti sunt, aut sic est accipiendum,\nquemadmodum et nos alibi et Pelagius cum eandem ad Corinthios\nepistolam tractaret exposuit, quod exempla iam praecesserant et\nuirorum quos uxores et feminarum quas mariti lucrifecerant Christo\n\n\n\n\n\n\net paruulorum ad quos faciendos Christianos uoluntas christiana\netiam unius parentis cuicerat, aut si, quod magis uerba apostoli uidentur\nsonare et quodam modo cogere, aliqua illic intellegenda est\nsanctificatio, qua sanctificabantur uir uel mulier infidelis in coniuge\nfideli et qua sancti nascebantur filii fidelium, siue quia in menstruo\ncruore mulieris a concubitu continebat, quicumque uir uel femina id\nin lege didicerat — nam hoc Hiezechiel inter illa praecepta ponit,\nquae non figurate accipienda sunt — siue propter aliam quamlibet,\nquae ibi aperte posita non est, ex ipsa necessitudine coniugiorum\natque filiorum sanctitatis asperginem, illud tamen sine dubitatione\ntenendum est, quaecumque illa sanctificatio sit, non ualere ad Christianos\nfaciendos atque ad ( dimittenda peccata, nisi christiana et\necclesiastica institutione et sacramentis efficiantur fideles. nam nec\nconiuges infideles, quamlibet sanctis et iustis coniugibus haereant,\nab iniquitate mundantur, quae a regno dei separatos in damnationem\nuenire conpellit, nec paruuli de quibuslibet sanctis iustisque procreati\noriginalis peccati reatu absoluuntur, nisi in Christo fuerint baptizati,\npro quibus tanto inpensius loqui debemus quanto pro se ipsi minus\npossunt.\nId enim agit illa disputatio, contra cuius nouitatem\nantiqua ueritate nitendum est, ut infantes omnino superfluo baptizari\nuideantur. sed aperte hoc non dicitur. ne tam firmata salubriter\necclesiae consuetudo uiolatoros suos ferre non possit. sed si pupillis\nopem ferre praecipimur, quanto magis pro istis laborare debemus,\nqui destitutiores et miseriores pupillis etiam sub parentibus remanebunt,\nsi eis Christi gratia denegabitur, quam per se ipsi flagitare non\npossunt !\nIllud autem quod dicunt sine ullo peccato aliquos homines iam\nratione propriae uoluntatis utentes in hoc saeculo uixisse uel uiuere\noptandum est ut fiat, conandum est ut fiat, supplicandum est ut fiat,\nnon tamen quasi factum fuerit confidendum. hoc enim optantibus et\nconantibus et digna supplicatione deprecantibus, quidquid remanserit\npeccatorum, per hoc cotidie soluitur, quod ueraciter in oratione dicimus:\ndimitte nobis debita nostra, sicut et nos dimittimus\ndebitoribus nostris. quam orationem quisquis cuilibet, etiam homini\nsancto et dei uoluntatem scienti atque facienti, praeter unum\nsanctum sanctorum dicit in hac uita necessariam non fuisse, multum\nerrat nec potest omnino illi ipsi placere quem laudat; si autem se ipsum\ntalem putat, ipse sc decipit et ueritas in eo nonest, non ob aliud, nisi\nquia falsum putat. nouit ergo ille medicus, qui non est opus sanis, sed\naegrotantibus, quemadmodum nos curando perficiat in aeternam\nsalutem, qui et ipsam mortem, quamuis peccati merito inflicta sit,\nnon aufert in hoc saeculo eis quibus peccata dimittit, ut etiam cum\neius timore superando suscipiant pro fidei sinceritate certamen, et\nin quibusdam etiam iustos suos, quoniam adhuc extolli possunt, non\nadiuuat ad perficiendam iustitiam, ut, dum non iustificatur in conspectu\neius omnis uiuens, actionem gratiarum semper indulgentiae\nipsius debeamus et sic ab illa prima causa omnium uitiorum, hoc est\na tumore superbiae, sancta humilitate sanemur. hanc epistolam dum\n\n\n\n\n\n\ndispositio mea breuem parturit, liber prolixus est natus, utinam tam\nperfectus quam tandem aliquando finitus!\nVenit etiam necessitas, quae me cogeret aduersus Pelagianam\nheresem scribere, contra quam, cum opus erat, non scriptis, sed sermonibus\net conlocutionibus agebamu., ut quisque nostrum poterat\naut debebat. missis ergo mihi a Carthagine quaestionibus eorum,\nquas rescribendo dissoluerem, scripsi primum tres libros, quorum\ntitulus est De peccatorum meritis et remissione.\nVbi maxime disputatur de baptismate paruulorum propter\noriginale peccatum et de gratia, qua iustificamur, hoc est iusti efficimur,\nquamuis in hac uita nemo ita seruat mandata iustitiae,\nut non sit ei necessarium pro suis peccatis orando dicere: dimitte\nnobis debita nostra. contra quae omnia sentientes illi nouam\nheresem condiderunt. in his autem libris tangenda adhuc arbitratus\nsum nomina eorum sic eos facilius posse corrigi sperans, immo etiam\nin tertio libro, quae est epistula, sed in libris habita propter duos,\nquibus eam conectendam putaui, Pelagi ipsius nomen non sine aliqua\nlaude posui, quia uita eius a multis praedicabatur, et eius illa redargui,\nquae in suis scriptis non ex persona sua posuit, sed quid ab aliis\ndiceretur exposuit, quae tamen postea iam hereticus pertinacissima\nanimositate defendit. Caelestius uero discipulus eius iam propter\ntales assertiones apud Carthaginem in episcopali iudicio, ubi ego\nnon interfui, excommunicationem meruerat.\nIn secundo libro quodam loco: hoc quibusdam, inquam,\netiam in fine largietur, ut mortem repentina commutatione\nnon sentiant, seruans locum diligentiori de hac re inquisitioni.\nant enim non morientur aut de ista uita in mortem et de\nmorte in aeternam uitam celerrima commutatione tamquam in ictu\noculi transeundo mortem non sentient.\nHoc opus sic incipit: Quamuis in mediis et magnis\ncurarum aestibus.\n"};
