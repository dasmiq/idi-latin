var sequence = {"name":"Augustine. De Nuptiis et Concupiscentia","data":"Cum diu moleste haberem, quod aliquotiens scripserim et\nnulla tuae sublimitatis rescripta meruerim, repente epistolas tres\ntuae benignitatis accepi: unam non ad me solum datam per\ncoepiscopum meum Vindemialem et non longe post per conpresbyterum\nFirmum duas, qui uir sanctus nobisque, ut ab illo scire\npotuisti, familiarissima caritate coniunctus multa nobiscum de\ntua excellentia conloquendo et ueraciter insinuando qualem te in\nChristi uisceribus nouerit non solum eas quas memoratus episcopus\nuel quas ipse attulit, sed etiam illas quas non accepisse\nquerebamur litteras uicit. et ideo de te narratio eius suauior nobis\nerat, quia ea dicebat, quae ipse non posses ne quidem me inquirente\nrescribere, ne tuarum laudum, quod sancta scriptura\nprohibet, fieres praedicator. quamquam et ego uerear haec ad\nte scribere, ne suspicionem adulantis incurram, domine inlustris\net merito praestantissime atque in Christi dilectione carissime fili.\nLaudes itaque tuas in Christo, siue magis in te laudes\nChristi, uide quid mihi delectationis et laetitiae fuit audire\nab illo qui nec fallere me posset propter fidem suam et eas\nignorare non posset propter amicitiam tuam. sed alia et ab\naliis, etsi non tam multa uel certa, uerumtamen audiuimus,\nfides tua quam sit sana et catholica, quam pia expectatio\n\n\n\n\n\n\n\n\n\n\nfuturorum, quae dei fratrumque dilectio, quam non superbe sapias\nin excelsis honoribus nec speres in incerto diuitiarum, sed in\ndeo uiuo et diues sis in operibus bonis, quam sit domus tua\nrequies solaciumque sanctorum et terror impiorum, quantae\ntibi curae sit, ne quis insidietur membris Christi, coopertus\nuelamine nominis Christi, siue in ueteribus eius siue in recentioribus\ninimicis, quamque sis eorundem inimicorum saluti prouidus,\ninfestus errori. haec atque huius modi, ut dixi, et ab\naliis solemus audire; sed nunc ea per supradictum fratrem\nplura et testatiora cognouimus.\nPorro autem de pudicitia coniugali, ut eam quoque in\nte laudare et amare possimus, quid audiremus nisi ab aliquo\ninteriore familiari tuo, qui uitam tuam non in superficie, sed\npenitus nosset? de hoc itaque tuo bono, dei dono, me quoque\ndelectat familiarius et aliquanto diutius loqui tecum. scio me\nnon esse oneri tibi, si aliquid prolixum mitto, quod legendo\ndiutius sis nobiscum. nam et hoc comperi, quod inter tuas\nmultas magnasque curas facile ac libenter legas nostrisque\nopusculis, etiam quae ad alios conscripsimus, si qua in manus\ntuas uenire potuerunt, admodum delecteris. quanto magis\nquod ad te scribitur, ubi tamquam praesenti loquar, et aduertere\ndignaris attentius et accipere gratius! ab hac ergo\nepistula perge ad librum, quem simul misi, qui tuae reuerentiae\net cur conscriptus sit et cur ad te potissimum missus ipse suo\nprincipio commodius intimabit.\n\n\n\n\n\n\n\n\nIIII. DE NVPTIIS ET CONCVPISCENTIA AD VALERIVM COMITEM LIBRI DVO. LIBER PRIMVS.\nHaeretici noui, dilectissime fili Valeri, qui medicinam\nChristi, qua peccata sanantur, carnaliter natis paruulis necessariam\nnon. esse contendunt, damnatores nos esse nuptiarum\noperisque diuini, quo ex maribus et feminis deus homines\ncreat, inuidiosissime clamitant, quoniam dicimus eos qui de\ntali commixtione nascuntur trahere originale peccatum, de\nquo apostolus dicit: per unum hominem peccatum intrauit\nin mundum et per peccatum mors, et ita in\nomnes homines pertransiit, in quo omnes peccauerunt,\neosque de parentibus qualibuscumque nascantur non\nnegamus adhuc esse sub diabolo, nisi renascantur in Christo\net per eius gratiam de potestate eruti tenebrarum in regnum\nillius qui ex eadem sexus utriusque commixtione nasci\nnoluit transferantur. hoc ergo quia dicimus quod antiquissima\n\n\n\n\n\n\n\n\natque firmissima catholicae fidei regula continetur, isti nouelli\net peruersi dogmatis adsertores, qui nihil peccati esse in\nparuulis dicunt, quod lauacro regenerationis abluatur, tamquam\ndamnemus nuptias et tamquam opus dei, hoc est hominem,\nqui ex illis nascitur, opus diaboli esse dicamus, infideliter uel\nimperite calumniantur nec aduertunt, quod ita nuptiarum bonum\nmalo originali, quod inde trahitur, non potest accusari,\nsicut adulteriorum et fornicationum malum bono naturali, quod\ninde nascitur, non potest excusari. nam sicut peccatum, siue\nhinc siue inde a paruulis trahatur, opus est diaboli, sic homo,\nsiue hinc siue inde nascatur, opus est dei. intentio igitur huius\nlibri haec est, ut, quantum nos dominus adiuuare dignatur,\ncarnalis concupiscentiae malum, propter quod homo, qui per\n-illam nascitur, trahit originale peccatum, discernamus a bonitate\nnuptiarum. haec enim quae ab impudentibus impudenter laudatur\npudenda concupiscentia nulla esset, nisi homo ante\npeccasset, nuptiae uero essent, etiamsi nemo peccasset; fieret\nquippe sine isto morbo seminatio filiorum in corpore uitae\nillius, sine quo nunc fieri non potest in corpore mortis huius.\nCur autem ad te potissimum de hac re scribere uoluerim,\ntres maximae causae sunt, quas breuiter intimabo. una\nest, quia donante Christo magna tibi est obseruantia pudicitiae\n\n\n\n\n\n\nconiugalis; altera, quia profanis istis nouitatibus, quibus hic\ndisputando resistimus, tu potestate curando et instando efficaciter\nrestitisti; tertia, quoniam quiddam litterarum ab eis conscriptum\nin tuas manus uenisse cognoui, quod licet fide robustissima\ninriseris, bonum est tamen, ut etiam nouerimus defendendo\nadiuuare quod credimus; et apostolus enim Petrus paratos\nnos esse praecipit ad confessionem omni poscenti nos\nrationem de fide et spe nostra, et apostolus Paulus;\nsermo, inquit, uester in gratia conditus sit sale, ut\nsciatis quomodo oporteat uos unicuique respondere.\nista sunt praecipue quae me compulerunt, ut in hoc\nuolumine tecum haberem qualem dominus dignaretur donare\nsermonem. nam mihi numquam placuit cuiquam inlustri uiro\net tanta quanta es ipse sublimitate conspicuo, praesertim non\notiosa dignitate iam fruenti, sed adhuc actibus publicis eisdemque\nmilitaribus occupato, aliquid meorum opusculorum\nlegendum non a me petenti non tam diligenter quam impudenter\nimpingere. si quid ergo tale nunc feci, propter eas\nquas commemoraui causas dignanter ignosce et beniuolum\nanimum ad ea quae secuntur intende.\nDonum dei esse etiam pudicitiam coniugalem beatissimus\nPaulus ostendit, ubi de hac re loquens ait: uolo autem\nomnes homines esse sicut me ipsum: sed unusquisque\nproprium habet donum a deo, alius sic,\n\n\n\n\n\n\nalius quidem sic. ecce et hoc donum esse dixit a deo etsi\ninferius quam illa continentia, in qua omnes uolebat esse\nsicut se ipsum, tamen donum a deo. unde intellegimus, cum\nhaec praecipiuntur ut fiant, nihil aliud ostendi quam inesse\nnobis oportere ad haec accipienda et habenda etiam propriam\nuoluntatem; cum uero dona dei esse monstrantur, a quo petenda\nsint discitur, si non habentur, et cui sint agendae gratiae,\nsi habentur, nostrasque uoluntates ad haec expetenda, sumenda,\nretinenda parum ualere, nisi diuinitus adiuuentur.\nQuid ergo dicimus, quando et in quibusdam impiis inuenitur\npudicitia coniugalis? utrum eo peccare dicendi sunt,\nquod dono dei male utantur non id referentes ad cultum eius\na quo acceperunt? an forte nec dona dei putanda sunt ista,\nquando haec infideles agunt, secundum apostoli sententiam\ndicentis: omne quod non est ex fide peccatum est?\nquis autem audeat dicere donum dei esse peccatum? anima\nenim et corpus et quaecumque bona animae et corporis naturaliter\ninsita etiam in peccatoribus dona dei sunt, quoniam deus,\nnon ipsi ista fecerunt; de his autem quae faciunt dictum est:\nomne quod non est ex fide peccatum est. cum igitur\nfaciunt haec homines sine fide, quae uidentur ad coniugalem\npudicitiam pertinere, siue hominibus placere quaerentes, uel\nsibi uel aliis, siue in his rebus quas uitiose concupiscunt\nhumanas molestias deuitantes siue daemonibus seruientes, non\npeccata cohercentur, sed aliis peccatis alia peccata uincuntur.\nabsit ergo pudicum ueraciter dici, qui non propter deum uerum\nfidem conubii seruat uxori.\nCopulatio itaque maris et feminae generandi causa\nbonum est naturale nuptiarum. sed isto bono male utitur\nqui bestialiter utitur, ut sit eius intentio in uoluptate libidinis,\nnon in uoluntate propaginis, quamquam in nonnullis animalibus\nrationis expertibus, sicut in plerisque alitibus, et coniugiorum\nquaedam quasi confoederatio custoditur et socialis nidificandi\nsollertia uicissimque ouorum dispertita tempora fouendorum\net nutriendorum opera alterna pullorum magis eas uideri faciunt\nagere, cum coeunt, negotium substituendi generis quam explendae\nlibidinis. quorum duorum illud est in pecore simile\nhominis, hoc in homine simile pecoris. uerum quod dixi ad\nnaturam pertinere nuptiarum, ut mas et femina generandi\nsocietate iungantur et ita inuicem non fraudent, sicut omnis\nsocietas fraudulentum socium naturaliter non uult, hoc tamen\neuidens bonum cum infideles habent, quia infideliter utuntur,\nin malum peccatumque conuertunt. eo modo ergo et illam concupiscentiam\ncarnis, qua caro concupiscit aduersus\nspiritum, in usum iustitiae conuertunt fidelium nuptiae.\nhabent quippe intentionem generandi regenerandos, ut qui ex\n\neis saeculi filii nascuntur in dei filios renascantur. quapropter\nqui non hac intentione, hac uoluntate, hoc fine generant filios,\nut eos ex membris hominis primi in membra transferant Christi,\nsed infideles parentes de infideli prole gloriantur, etiamsi tanta\nsint obseruantia, ut secundum matrimoniales tabulas nonnisi\n\n\n\n\n\n\nliberorum procreandorum causa concumbant, non est in eis\nuera pudicitia coniugalis. cum enim uirtus sit pudicitia, cui\nuitium contrarium est impudicitia, omnesque uirtutes etiam\nquae per corpus operantur in animo habitent, quomodo uera\nratione pudicum corpus adseritur, quando a uero deo ipse\nanimus fornicatur? quam fornicationem sanctus ille psalmus\naccusat, ubi dicit: ecce enim qui longe se faciunt a te\nperibunt; perdidisti omnem qui fornicatur abs te.\nuera igitur pudicitia, siue coniugalis siue uidualis siue uirginalis,\ndicenda non est, nisi quae uerae fidei mancipatur. cum\nenim recto iudicio praeferatur nuptiis sacrata uirginitas, quis\nnon sobria mente christianus etiam non uniuiras Christianas\ncatholicas nuptas non solum Vestalibus, sed etiam haereticis\nuirginibus anteponat? tantum ualet fides, de qua dicit apostolus:\nomne quod non est ex fide peccatum est et de qua\nitem scriptum est ad Hebraeos: sine fide impossibile\nest placere deo.\nQuae cum ita sint, profecto errant qui cum uituperatur\nlibido carnalis damnari nuptias opinantur, quasi morbus iste\nde conubio sit, non de peccato. nonne illi coniuges primi,\nquorum nuptias benedixit deus dicen: crescite et multiplicamini,\nnudi erant et n.on confundebantur? cur ergo\nex illis membris confusio post peccatum, nisi quia extitit illic\nindecens motus, quem, nisi homines peccassent, procul dubio\n\n\n\n\n\n\nnuptiae non haberent? an forte, sicut quidam existimant,\nquia id quod legunt parum diligenter aduertunt, caeci creati\nerant prius homines sicut canes et, quod est absurdius, non\nsicut canes crescendo, sed peccando adepti sunt uisum? absit\nhoc credere. sed unde mouentur qui hoc putant, illud est\nquod legitur: sumens de fructu eius edit; et dedit\nuiro suo secum, et ederunt. et aperti sunt oculi\namborum, et agnouerunt quia nudi erant. hinc est\nquod parum intellegentes opinantur antea fuisse illis oculos\nclausos, quod eos tunc apertos diuina scriptura testatur. sed\nnumquid et Agar ancilla Sarrae, quando sitiente et plorante\nfilio aperuit oculos suos et uidit puteum, clausos prius\noculos habuit? aut illi duo discipuli post resurrectionem domini\nin uia cum illo clausis oculis ambulabant, de quibus\neuangelium loquitur, quod in fractione panis aperti sunt\noculi eorum, et cognouerunt eum? quod ergo scriptum\nest de hominibus primis: aperti sunt oculi amborum,\nintellegere debemus adtentos factos ad intuendum et agnoscendum\nquod nouuni in eorum corpore acciderat, quod utique\ncorpus patentibus eorum oculis et nudum cotidie subiacebat\net notum; alioquin quomodo ad se adductis animalibus terrestribus\net uolatilibus omnibus Adam clausis oculis nomina\nposset inponere, quod nisi discernendo non faceret, discernere\nautem nisi uidendo non posset? quomodo denique ipsa mulier\n\n\n\n\n\n\nei demonstrata est, quando ait: hoc nunc os ex ossibus\nmeis et caro de carne mea? postremo si usque adeo\nquisquam fuerit contentiosus, ut haec eum dicat non cernendo,\nsed palpando potuisse, quid dicturus est, quod ibi legitur\nmulier lignum de quo fuerat cibum sumptura prohibitum\nuidisse quam esset speciosum oculis ad uidendum?\nerant itaque nudi et non confundebantur, non quia\nnon uidebant, sed quia nihil unde confunderentur in membris\nsenserant, quae uidebant. non enim dictum est: erant ambo\nnudi et ignorabant, sed: non confundebantur. quia enim\nnihil praecesserat quod non liceret, nihil secutum fuerat\nquod puderet.\nIbi homo primitus dei lege transgressa aliam legem\nrepugnantem suae menti habere coepit in membris et inoboedientiae\nsuae malum sensit, quando sibi dignissime retributam\ninoboedientiam suae carnis inuenit. talem quippe etiam\nserpens oculorum apertionem seducendo promiserat, ad aliquid\nuidelicet sciendum, quod melius nesciretur. tunc in se quippe\nsensit homo quod fecit, tunc a bono malum non carendo,\nsed perpetiendo discreuit. iniustum enim erat, ut obtemperaretur\na seruo suo, id est a corpore suo ei qui non obtemperarat\ndomino suo. nam quid est, quod oculi, labia, lingua, manus,\npedes, inflexiones dorsi, ceruicis et laterum ut ad opera sibi\ncongrua moueantur positum in potestate est, quando ab inpedimentis\ncorpus liberum habemus et sanum, ubi autem\n\n\n\n\n\n\nuentum fuerit, ut filii seminentur, ad uoluntatis nutum membra\nin hoc opus creata non seruiunt, sed expectatur, ut ea uelut\nsui iuris libido commoueat, et aliquando non facit animo\nuolente, cum aliquando faciat et nolente? hincine non erubesceret\nhumani libertas arbitrii, quod contemnendo imperantem\ndeum etiam in membra propria proprium perdidisset imperium?\nubi autem conuenientius monstraretur inoboedientiae merito\nhumanam deprauatam esse naturam quam in his inoboedientibus\nlocis, unde per successionem subsistit ipsa natura? nam ideo\nproprie istae corporis partes naturae nomine nuncupantur.\nhunc itaque motum ideo indecentem, quia inoboedientem, cum\nilli primi homines in sua carne sensissent et in sua nuditate\nerubuissent, foliis ficulneis eadem membra texerunt, ut saltem\narbitrio uerecundantium uelaretur, quod non arbitrio uolentium\nmouebatur, et, quoniam pudebat quod indecenter libebat,\noperiendo fieret quod decebat.\nQuia ergo nec isto adiuncto malo perire potuit\nnuptiarum bonum, putant inprudentes hoc non esse malum,\nsed pertinere ad illud bonum. discernitur autem non solum\nratione subtili, uerum etiam uulgatissimo iudicio naturali,\nquod et in illis adparuit hominibus primis et hodieque tenetur\nab hominibus coniugatis. quod enim illi postea propagatione\nfecerunt, hoc est conubii bonum; quod uero prius confusione\ntexerunt, hoc est concupiscentiae malum, quod uitat ubique\n\n\n\n\n\n\nconspectum et quaerit pudendo secretum. proinde nuptiae\nquia etiam de illo malo boni aliquid faciunt, gloriantur, quia\nsine illo fieri non potest, erubescunt. tamquam si quispiam\npede uitiato ad aliquod bonum etiam claudicando perueniat,\nnec propter claudicationis malum mala est illa peruentio nec\npropter illius peruentionis bonum bona est claudicatio, ita\nnec propter libidinis malum nuptias condemnare nec propter\nnuptiarum bonum libidinem laudare debemus.\nIste quippe est morbus, de quo apostolus etiam\nconiugatis fidelibus loquens ait: haec est enim uoluntas\ndei, sanctificatio uestra, abstinere uos a fornicatione,\nut sciat unusquisque uestrum suum uas\npossidere in sanctificatione et honore, non in morbo\ndesiderii sicut et gentes, quae ignorant deum.\nnon solum igitur coniugatus fidelis uase non utatur alieno,\nquod faciunt a quibus uxores adpetuntur alienae, sed nec\nipsum proprium in concupiscentiae carnalis morbo possidendum\nsciat. quod non sic accipiendum est, tamquam prohibuerit\napostolus coniugalem, hoc est licitum honestumque concubitum,\nsed ut iste concubitus, qui nihil morbidae libidinis haberet\nadiunctum, si non praecedente peccato in eo perisset libertatis\narbitrium, quod nunc id habet adiunctum, non sit uoluntatis,\nsed necessitatis, sine qua tamen in procreandis filiis ad fructum\nperueniri non potest ipsius uoluntatis. quae uoluntas in conubiis\nfidelium non eo fine determinatur, ut transituri filii\nnascantur in saeculo isto, sed ut permansuri renascantur in\n\n\n\n\n\n\nChristo. quod si prouenerit, merces erit de coniugio plenae\nfelicitatis; si autem non prouenerit, pax erit coniugibus bonae\nuoluntatis. hac intentione cordis qui suum uas possidet, id\nest coniugem suam, procul dubio non possidet in morbo\ndesiderii, sicut gentes quae ignorant deum, sed in\nsanctificatione et honore, sicut fideles qui sperant in\ndeum. illo quippe concupiscentiae malo utitur homo, non\nuincitur, quando eam inordinatis atque indecoris motibus\naestuantem frenat et cohibet neque nisi propagini consulens\nrelaxat atque adhibet, ut spiritaliter regenerandos carnaliter\ngignat, non ut spiritum carni sordida seruitute subiciat. sic\npatres sanctos ex Abraham et ante Abraham, quibus deus\nquod ei placuerint perhibet testimonium, usos fuisse coniugibus\nneminem oportet dubitare christianum, quando quibusdam\netiam singulis plures habere concessum est, ubi ratio\nfuit prolis multiplicandae, non uariandae adpetitio uoluptatis.\nNam si deo patrum nostrorum, qui etiam noster\nest, illa numerositas coniugum propterea non displicuisset,\nut copiosius se libido iactaret, ita etiam sanctae feminae seruissent\npluribus singulae. quod si aliqua faceret, quid eam\nnisi concupiscentiae turpitudo conpelleret, ut plures uiros\nhaberet, quando ista licentia plures filios non haberet? uerumtamen\nmagis pertinere ad nuptiarum bonum non unum\net multas, sed unum et unam satis indicat ipsa prima\n\n\n\n\n\n\ndiuinitus facta coniugum copula, ut inde conubia sumerent\ninitium, ubi honestius adtenderetur exemplum. progrediente\nautem genere humano iunctae sunt quibusdam bonis uiris\nbonae feminae, singulis plures. unde adparet et illud dignitatis\nmagis adpetisse modestiam et hoc fecunditatis permisisse\nnaturam. nam et principatus magis naturaliter unius in multos\nquam in unum potest esse multorum. nec dubitari potest\nnaturali ordine uiros potius feminis quam uiris feminas principari.\nquod seruans apostolus ait: caput mulieris uir, et:\nmulieres, subditae estote uiris uestris, et apostolus\nPetrus quomodo Sarra, inquit, obsequebatur Abrahae,\ndominum illum uocans. quod licet ita sese habeat, ut\nnatura principiorum amet singularitatem, facilius autem pluralitatem\nuideamus in subditis, tamen plures feminae uni\nuiro numquam licite iungerentur, nisi ex hoc plures filii\nnascerentur. unde si una concumbat cum pluribus, quia non\nest ei hinc multiplicatio prolis, sed frequentatio libidinis,\nconiux non potest esse, sed meretrix.\nQuoniam sane non tantum fecunditas, cuius fructus\nin prole est, nec tantum pudicitia, cuius uinculum est fides,\nuerum etiam quoddam sacramentum nuptiarum commendatur\nfidelibus coniugatis — unde dieit apostolus: uiri, diligite\nuxores uestras, sicut et Christus dilexit ecclesiam\n— huius procul dubio sacramenti res est, ut mas et femina\nconubio copulati quamdiu uiuunt inseparabiliter perseuerent\n\n\n\n\n\n\nnec liceat excepta causa fornicationis a coniuge coniugem\ndirimi. hoc enim custoditur in Christo et ecclesia, ut uiuens\ncum uiuente in aeternum nullo diuortio separetur. cuius\nsacramenti tanta obseruatio est in ciuitate dei nostri, in\nmonte sancto eius, hoc est in ecclesia Christi quibusque\nfidelibus coniugatis, qui sine dubio membra sunt Christi, ut,\ncum filiorum procreandorum causa uel nubant feminae uel\nducantur uxores, nec sterilem coniugem fas sit relinquere, ut\nalia fecunda ducatur. quod si quisquam fecerit, non lege\nhuius saeculi, ubi interueniente repudio sine crimine conceditur\ncum aliis alia copulare conubia — quod etiam sanctum Moysen\ndominus propter duritiam cordis illorum Israhelitis permisisse\ntestatur — sed lege euangelii reus est adulterii, sicut\netiam illa, si alteri nupserit. usque adeo manent inter uiuentes\nsemel inita iura nuptiarum, ut potius sint inter se coniuges\nqui ab alterutro separati sunt quam cum bis quibus aliis\nadhaeserunt. cum aliis quippe adulteri non essent, nisi ad\nalterutrum coniuges permanerent. denique mortuo uiro cum\nquo uerum conubium fuit fieri uerum conubium potest cum\nquo prius adulterium fuit. ita manet inter uiuentes quiddam\nconiugale, quod nec separatio nec cum altero copulatio possit\nauferre. manet autem ad noxam criminis, non ad uinculum\nfoederis, sicut apostatae anima uelut de coniugio Christi\nrecedens etiam fide perdita sacramentum fidei non amittit,\nquod lauacro regenerationis accepit. redderetur enim procul\n\n\n\n\n\n\ndubio redeunti, si amisisset abscedens. habet hoc autem qui\nrecesserit ad cumulum supplicii, non ad meritum praemii.\nQuibus uero placuit ex consensu ab usu carnalis\nconcupiscentiae in perpetuum continere, absit ut uinculum\ninter illos coniugale rumpatur; immo firmius erit, quo magis\nea pacta secum inierunt, quae carius concordiusque seruanda\nsunt, non uoluptariis corporum nexibus sed uoluntariis\naffectibus animorum. neque enim fallaciter ab angelo dictum\nest ad Ioseph: noli timere accipere Mariam coniugem\ntuam. coniux uocatur ex prima desponsationis fide, quam\nconcubitu nec cognouerat nec fuerat cogniturus; nec perierat\nnec mendax manserat coniugis appellatio, ubi nec fuerat nec\nfutura erat carnis ulla commixtio. erat quippe illa uirgo ideo\nsanctius et mirabilius iucunda suo uiro, quia etiam fecunda\nsine uiro prole dispar. fide conpar. propter quod fidele coniugium\nparentes Christi uocari ambo meruerunt et non solum\nilla mater uerum etiam ille pater eius sicut coniux matris\neius, utrumque mente, non carne. siue-tamen ille pater sola\nmente siue illa mater et carne, parentes tamen ambo humilitatis\neius, non sublimitatis, infirmitatis, non diuinitatis. neque\nenim mentitur euangelium, ubi legitur: et erant pater eius\net mater mirantes super his quae dicebantur de\nillo, et alio loco: et ibant parentes eius per omnes\n\n\n\n\n\n\nannos in Hierusalem; item paulo post: et dixit mater\neius ad illum: fili, quid fecisti nobis sic? ecce\npater tuus et ego dolentes quaerebamus te. at ille\nut ostenderet habere se praeter illos patrem, qui eum genuit\npraeter matrem, respondit eis: quid est quod me quaerebatis?\nnesciebatis quia in his, quae patris mei sunt,\noportet me esse? et rursus, ne hoc dicto parentes illos\nnegasse putaretur, euangelista secutus adiunxit: et ipsi non\nintellexerunt uerbum quod locutus est ad illos.\net descendit cum eis et uenit Nazareth et erat\nsubditus illis. quibus subditus nisi parentibus? quis autem\nsubditus nisi Iesus Christus, qui cum in forma dei\nesset, non rapinam arbitratus est esse aequalis\ndeo? cur ergo illis subditus, qui longe infra formam dei\nerant, nisi quia semet ipsum exinaniuit formam serui\naccipiens, cuius formae parentes erant? sed cum illo non\nseminante illa peperisset, profecto nec ipsius formae serui parentes\nambo essent, nisi inter se etiam sine carnis commixtione\nconiuges essent. unde et series generationum, cum parentes\nChristi conexione successionis commemorantur, usque ad Ioseph\npotius, sicut factum est, fuerat perducenda, ne in illo coniugio\nuirili sexui utique potiori fieret iniuria, cum ueritati nihil\nperiret, quia ex semine Dauid, ex quo uenturus praedictus\nest Christus, et Ioseph erat et Maria.\nOmne itaque nuptiarum bonum inpletum est in illis\nparentibus Christi, proles, fides, sacramentum. prolem cognoscimus\nipsum dominum Iesum, fidem, quia nullum adulterium,\nsacramentum, quia nullum diuortium.\n\n\n\n\n\n\n\n\n\nSolus ibi nuptialis concubitus non fuit, quia in carne\npeccati fieri non poterat sine illa carnis concupiscentia, quae\naccidit ex peccato, sine qua concipi uoluit, qui futurus erat\nsine peccato non in carne peccati, sed in similitudine\ncarnis peccati, ut hinc etiam doceret omnem quae do concubitu\nnascitur carnem esse peccati, quandoquidem sola quae\nnon inde nata est non fuit caro peccati, quamuis coniugalis\nconcubitus, qui fit intentione generandi, non sit ipse peccatum,\nquia bona uoluntas animi sequentem ducit, non ducentem\nsequitur corporis uoluptatem nec humanum arbitrium trahitur\nsubiugante peccato, cum iuste redigitur in usum generandi\nplaga peccati. huius plagae quidam pruritus in adulteriorum\net fornicationum et quorumlibet stuprorum atque inmunditiarum\nfoeditatibus regnat, in conubiorum uero necessitudinibus seruit.\nibi de domino tali turpitudo damnatur, hic de pedisequo tali\nhonestas uerecundatur. non est igitur haec libido nuptiarum\nbonum, sed obscenitas peccantium, necessitas generantium,\nlasciuiarum ardor, nuptiarum pudor. cur ergo non coniuges\nmaneant, qui ex consensu concumbere desinunt, si manserunt\nconiuges Ioseph et Maria, qui concumbere nec coeperunt?\nHaec enim propagatio filiorum, quae in sanctis\npatribus propter generandum et conseruandum populum dei,\nin quo prophetiam Christi praecedere oportuit, officiosissima\nfuit, nunc iam non habet illam necessitatem. patet quippe\niam ex omnibus gentibus spiritaliter gignendorum, undecumque\n\n\n\n\n\n\ncarnaliter nati fuerint, copia filiorum. et quod scriptum est:\ntempus amplectendi et tempus continendi ab amplexu,\nper illud atque hoc tempus agnoscitur distributum;\nillud quippe fuit amplectendi, hoc autem continendi ab amplexu.\nItaque et apostolus, cum hinc loqueretur, ait: hoc\nautem dico, fratres: tempus breue est; reliquum\nest ut et qui habent uxores tamquam non habentes\nsint, et qui flent, tamquam non flentes, et qui\ngaudent, tamquam non gaudentes, et qui emunt,\ntamquam non ementes, et qui utuntur hoc mundo,\nquasi non utantur; praeterit enim figura huius\nmundi. uolo uos sine sollicitudine esse. haec omnia,\nut exponendo aliquid hinc breuiter dicam, sic existimo intellegenda.\nhoc, inquit, dico, fratres: tempus breue\nest; non adhuc populus dei propagandus est generatione\ncarnaliter, sed iam regeneratione spiritaliter colligendus. reliquum\nest ergo, ut et qui habent uxores, non carnali\nconcupiscentiae subiugentur, et qui flent tristitia praesentis\nmali, gaudeant spe futuri boni, et qui gaudent\npropter temporale aliquod commodum, timeant aeternum iudicium,\net qui emunt sic habendo possideant, ut amando\nnon haereant, et qui utuntur hoc mundo, transire se\ncogitent, non manere; praeterit enim figura huius\nmundi. uolo uos, inquit, sine sollicitudine esse,\nhoc est: uolo sursum cor in his quae non praetereunt uos\n\n\n\n\n\n\n\n\nhabere. deinde subiungit et dicit: qui sine uxore est,\ncogitat ea quae sunt domini, quomodo placeat\ndomino;qui autem matrimonio iunctus est, cogitat\nquae sunt mundi, quomodo placeat uxori, atque ita\nquodam modo exponit quod supra dixerat: qui habent\nuxores, tamquam non habentes sint. qui enim sic\nhabent uxores, ut cogitent ea quae sunt domini, quomodo\nplaceant domino, nec in his quae sunt mundi cogitent placere\nuxoribus, tamquam non habentes sunt. quod ea facilitate fit,\nquando et uxores tales sunt, ut eis mariti non ideo placeant,\nquia diuites, quia sublimes, quia genere nobiles, quia carne\namabiles, sed quia fideles, quia religiosi, quia pudici, quia\nuiri boni sunt.\nVerum in coniugatis ut haec optanda atque\nlaudanda, sic alia toleranda sunt, ne in damnabilia flagitia,\nid est in fornicationes uel adulteria conruatur. propter quod\nuitandum malum etiam illi concubitus coniugum, qui non\nfiunt causa generandi, sed uictrici concupiscentiae seruiunt, in\nquibus iubentur non fraudare inuicem, ne temptet eos satanas\npropter intemperantiam suam, non quidem secundum imperium\npraecipiuntur, tamen secundum ueniam conceduntur.\nsic enim scriptum est: uxori uir debitum reddat,\nsimiliter autem et uxor uiro. mulier sui corporis\npotestatem non habet, sed uir; similiter autem et\nuir sui corporis potestatem non habet, sed mulier.\nnolite inuicem fraudare nisi ex consensu ad\n\n\n\n\n\n\ntempus, ut uacetis orationi et iterum ad ipsum\nestote, ne uos temptet satanas propter intemperantiam\nuestram. hoc autem dico secundum ueniam,\nnon secundum imperium. ubi ergo uenia danda\nest, aliquid esse culpae nulla ratione negabitur. cum igitur\nculpabilis non sit generandi intentione concubitus, qui proprie\nnuptiis inputandus est, quid secundum ueniam concedit apostolus,\nnisi quod coniuges, dum se non continent, debitum ab\nalterutro carnis exposcunt non uoluntate propaginis, sed\n\ndinis uoluptate? quae tamen uoluptas non propter nuptias\ncadit in culpam, sed propter nuptias accipit ueniam. quocirca\netiam hinc sunt laudabiles nuptiae, quia et illud, quod non\npertinet ad se, ignosci faciunt propter se. neque enim etiam\niste concubitus, quo seruitur concupiscentiae, sic agitur, ut\ninpediatur fetus, quem postulant nuptiae.\nSed tamen aliud est non concumbere nisi sola\nuoluntate generandi, quod non habet culpam, aliud carnis\nconcumbendo adpetere uoluptatem, sed non praeter coniugem,\nquod uenialem habet culpam, quia, etsi non causa propagandae\nprolis concumbitur, non tamen huius libidinis causa propagationi\nprolis obsistitur siue uoto malo siue opere malo. nam\nqui hoc faciunt quamuis uocentur coniuges, non sunt nec\nullam nuptiarum retinent ueritatem, sed honestum nomen\nuelandae turpitudini obtendunt. produntur autem quando eo\nusque progrediuntur, ut exponant filios, qui nascuntur inuitis.\n\n\n\n\n\n\noderunt enim nutrire uel habere, quos gignere metuebant.\nitaque cum in suos saeuit, quos nolens genuit tenebrosa\niniquitas, clara iniquitate in lucem promitur et occulta turpitudo\nmanifesta crudelitate conuincitur. aliquando eo usque\nperuenit haec libidinosa crudelitas uel libido crudelis, ut\netiam sterilitatis uenena procuret et si nihil ualuerit, conceptos\nfetus aliquo modo intra uiscera extinguat ac fundat,\nuolendo suam prolem prius interire quam uiuere, aut si in\nutero iam uiuebat, occidi ante quam nasci. prorsus si ambo\ntales sunt, coniuges non sunt; et si ab initio tales fuerunt,\nnon sibi per conubium, sed per stuprum potius conuenerunt.\nsi autem non ambo sunt tales, audeo dicere: aut illa est\nquodam modo mariti meretrix aut ille adulter uxoris.\nQuia igitur nuptiae tales esse non possunt, quales\nprimorum hominum, si peccatum non praecessisset, esse potuerunt,\nsint tales, quales sanctorum patrum fuerunt, ut pudenda\ncarnis concupiscentia, quae in paradiso nec ante peccatum\nfuit nec post peccatum esse permissa est, quia necesse\nest in corpore mortis huius ut sit, non ei seruiatur, sed ipsa\npotius nonnisi ad propagandam prolem seruire cogatur. aut\nquia hoc tempus, quod iam esse diximus, continendi ab amplexu\nnon habet huius officii necessitatem adiacente undique\nin omnibus gentibus tanta fertilitate gignendorum spiritaliter\nfiliorum, illud potius excellentis continentiae bonum qui\npotest capere, capiat; qui uero id capere non potest,\net si acceperit uxorem, non peccat, et femina, si se\n\n\n\n\n\n\nnon continet, nubat. bonum est enim homini mulierem\nnon tangere. uerum quia non omnes capiunt\nuerbum hoc, sed quibus datum est, restat, ut propter\nfornicationes unusquisque suam uxorem habeat\net unaquaeque uirum suum habeat ac sic infirmitas\nincontinentiae, ne cadat in ruinam flagitiorum, excipiatur honestate\nnuptiarum. quod enim ait apostolus de feminis: uolo\nigitur iuniores nubere, hoc et de maribus dici potest:\nuolo iuniores uxores ducere, ut ad utrumque sexum pertineat\nfilios procreare, patres et matres familias esse, nullam\noccasionem dare aduersario maledicti gratia\\'.\nIn nuptiis tamen bona nuptialia diligantur: proles,\nfides, sacramentum. sed proles, non ut nascatur tantum uerum\netiam ut renascatur; nascitur namque ad poenam, nisi renascatur\nad uitam. fides autem, non qualem habent inter se\netiam infideles zelantes carnem; quis enim uir quamlibet inpius\nuult adulteram uxorem? aut quae mulier quamlibet inpia\nuult adulterum uirum? hoc in conubio bonum naturale est\nquidem, carnale tamen. sed membrum Christi coniugis adulterium\nconiugi debet timere, non sibi et a Christo sperare\nfidei praemium, quam exhibet coniugi. sacramentum uero,\nquod nec separati et adulterati amittunt, coniuges concorditer\ncasteque custodiant. solum est enim quod etiam sterile coniugium\ntenet iure pietatis iam spe fecunditatis amissa, propter\nquam fuerat copulatum. haec bona nuptialia laudet in nuptiis,\n\n\n\n\n\n\nqui laudare uult nuptias. carnis autem concupiscentia non\nest nuptiis inputanda, sed toleranda. non enim est ex naturali\nconubio ueniens bonum, sed ex antiquo peccato accidens malum.\nPropter hanc ergo fit, ut etiam de iustis et\nlegitimis nuptiis filiorum dei non filii dei, sed filii saeculi\ngenerentur, quia et hi qui generant, si iam regenerati sunt,\nnon ex hoc generant quod filii dei sunt, sed ex quo adhuc\nfilii saeculi. dominica quippe sententia est: filii saeculi\nhuius generant et generantur. ex quo.itaque sumus adhuc\nfilii saeculi huius, exterior homo noster corrumpitur,\nex hoc et huius saeculi filii generantur nec filii dei nisi regenerentur\nfiunt; sed ex quo sumus filii dei, interior renouatur\nde die in diem, quamuis et ipse exterior per\nlauacrum regenerationis sanctificatus sit et spem futurae incorruptionis\nacceperit, propter quod et templum dei merito\ndicitur. corpora uestra, inquit apostolus, templum in\nuobis spiritus sancti est, quem habetis a deo, et non\nestis uestri; empti enim estis pretio magno. glorificate\nergo deum in corpore uestro. hoc totum non\nsolum propter praesentem sanctificationem, sed maxime propter\nillam spem dictum est, de qua idem alio loco dicit: sed et\nnos ipsi primitias spiritus habentes et ipsi in nobismet\nipsis ingemiscimus adoptionem expectantes,\n\n\n\n\n\n\nredemptionem corporis nostri. si ergo redemptio corporis nostri\nsecundum apostolum expectatur, profecto quod exspectatur\nadhuc speratur, nondum tenetur. unde adiungit et dicit:\nspe enim salui facti sumus; spes autem quae uidetur\nnon est spes; quod enim uidet quis, quid et sperat?\nsi autem quod non uidemus speramus, per patientiam\nexpectamus. non itaque per hoc quod expectamus, sed per\nhoc quod toleramus, carnales filii propagantur. absit ergo, ut\nfidelis homo, cum audit ab apostolo: diligite uxores uestras,\nconcupiscentiam carnis diligat in uxore, quam nec in se ipso\ndebet diligere audiens alterum apostolum: nolite diligere\nmundum nec ea quae in mundo sunt. quisquis dilexerit\nmundum, non est caritas patris in illo, quia omnia\nquae in mundo sunt concupiscentia carnis est et\nconcupiscentia oculorum et ambitio saeculi, quae\nnon est a patre, sed ex mundo est. et mundus transibit\net concupiscentia eius; qui autem fecerit uoluntatem\ndei, manet in aeternum, sicut et deus manet\nin aeternum.\nEx hac igitur concupiscentia carnis quod\nnascitur, utique mundo, non deo nascitur; deo autem nascitur,\ncum ex aqua et spiritu renascitur. huius concupiscentiae\nreatum regeneratio sola dimittit, quem generatio trahit.\nergo quod generatum est, regeneretur, quia non potest\naliter, ut quod tractum est remittatur. ut enim quod\n\n\n\n\n\n\ndimissum est in parente trahatur in prole, miris quidem\nmodis fit, sed tamen fit. haec inuisibilia et infidelibus incredibilia,\nsed tamen uera ut haberent aliquod uisibile exemplum,\nhoc in quibusdam arbustis diuina prouidentia procurauit.\ncur enim non credamus propter hoc esse institutum, ut ex\noliua nascatur oleaster? an credendum non est in aliqua re\nquae creata est ad usus hominum creatorem prouidisse et\ninstituisse, quod ad generis humani ualeret exemplum? mirum\nest ergo quemadmodum a peccati uinculo per gratiam liberati\ngignant tamen eodem uinculo obstrictos, quos eodem modo\noporteat liberari. fatemur, mirum est. sed quod latent fetus\noleastrorum etiam in seminibus olearum, quando et hoc\ncrederetur, nisi experientia probaretur? proinde sicut gignitur\nex oleastri semine oleaster et ex oleae semine nonnisi oleaster,\ncum inter oleastrum et oleam plurimum distet, ita gignitur\net de carne peccatoris et de carne iusti uterque peccator,\nquamuis inter peccatorem et iustum plurimum distet. gignitur\nautem peccator actu adhuc nullus et ortu nouus, sed reatu\nuetus: homo a creatore, captiuus a deceptore, indigens redemptore.\nsed quaeritur quomodo trahi possit captiuitas prolis\netiam de parentibus iam redemptis. et quia non facili ratione\nindagatur nec sermone explicatur, ab infidelibus non creditur:\nquasi et illud quod de oleastro et de olea diximus, ut generis\ndissimilis sit fetus similis, facile aliqua inuenit ratio uel\n\n\n\n\n\n\nexplicat sermo. sed hoc ab eo qui experiri uoluerit, cerni\npotest. sit ergo in exemplo, unde et illud credatur quod\ncerni non potest.\nNon enim fides dubitat christiana, quam noui\nhaeretici obpugnare coeperunt, et eos, qui lauacro regenerationis\nabluuntur, redimi de diaboli potestate et eos, qui\nnondum tali regeneratione redempti sunt, etiam paruulos filios\nredemptorum sub eiusdem diaboli esse potestate captiuos,\nnisi et ipsi eadem Christi gratia redimantur. ad omnes namque\npertinere non dubitamus aetates illud de quo apostolus loquitur\nbeneficium dei: qui eruit nos de potestate tenebrarum\net transtulit in regnum filii caritatis suae. ab hac\nigitur potestate tenebrarum, quarum est diabolus princeps,\nid est a potestate diaboli et angelorum eius, quisquis erui\ncum baptizantur negauerit paruulos, ipsorum ecclesiae sacramentorum\nueritate conuincitur, quae nulla haeretica nouitas\nin ecclesia Christi auferre uel mutare permittitur regente\natque adiuuante capite totum corpus suum, pusillos cum\nmagnis. in ueritate itaque, non in falsitate potestas diabolica\nexorcizatur in paruulis, eique\\' renuntiant, quia per sua non\npossunt, per corda et ora gestantium, ut eruti a potestate\ntenebrarum in regnum sui domini transferantur. quid ergo in\neis est, per quod in potestate diaboli teneantur, donec eruantur\ninde per sacramentum baptismatis Christi? quid est nisi\npeccatum? non enim aliud inuenit diabolus, unde posset\n\n\n\n\n\n\nhumanam suo iuri mancipare naturam, quam bonam bonus\nauctor instituit. nullum autem peccatum paruuli in sua uita\nproprium commiserunt. remanet igitur originale peccatum,\nper quod sub diaboli potestate captiui sunt, nisi inde lauacro\nregenerationis et Christi sanguine redimantur et transeant in\nregnum redemptoris sui frustrata potestate captiuatoris sui\net data potestate, qua fiant ex filiis huius saeculi filii dei.\nIam nunc si quodam modo interrogemus bona\nilla nuptialia, unde ab eis potuerit peccatum in paruulos\npropagari, respondebit nobis operatio propagandae prolis: ego\nin paradiso magis felix essem, si peccatum non fuisset admissum.\nad me namque pertinet illa benedictio dei: crescite\net multiplicamini. ad ho; opus bonum diuersi sexus diuersa\nmembra sunt condita, quae quidem ante peccatum iam erant,\nsed pudenda non erant. respondebit pudicitiae fides: si peccatum\nnon fuisset, quid me in paradiso securius esse potuisset, ubi\nnec stimularet mea nec alterius me libido temptaret? respondebit\netiam conubii sacramentum: de me ante peccatum dictum\nest in paradiso: relinquet homo patrem et matrem et\nadhaerebit uxori suae, et erunt duo in carne una, quod\nmagnum sacramentum dicit apostolus in Christo et in\necclesia. quod ergo est in Christo et in ecclesia magnum,\nhoc in singulis quibusque uiris atque uxoribus minimum, sed\ntamen coniunctionis inseparabilis sacramentum. quid horum\nest in nuptiis, unde peccati uinculum transiret in posteros?\nnempe nihil; et certe his tribus bonis perfecte se haberet\nbonitas nuptiarum, quibus bonis etiam nunc bonae sunt nuptiae.\nPorro autem si interrogetur illa carnis concupiscentia,\nqua pudenda facta sunt, quae prius pudenda non\nfuerant, nonne respondebit se in membris hominis post peccatum\nesse coepisse? et ideo legem peccati uerbis apostolicis\nnuncupatam, quod hominem sibi subditum fecerit, quia deo\nsuo subditus esse noluit, seque esse, de qua et primi coniugati\ntunc erubuerunt, quando pudenda texerunt, et nunc\nomnes erubescunt, quando ad concumbendum secreta conquirunt\nneque huius operis testes audent habere uel filios,\nquos inde genuerunt? cui uerecundiae naturali Cynicorum\nerror philosophorum mirabili inpudentia reluctatus est, quandoquidem\nhoc, quoniam licitum esset honestumque, cum coniuge\npalam faciendum esse censebant. unde merito inmunditia\nhuius inpudentiae caninum nomen accepit; ex hoc quippe\nCynici nuncupati sunt.\nHaec omnino concupiscentia, haec lex peccati\nhabitans in membris, cui lex iustitiae uetat oboedire dicente\napostolo: non ergo regnet peccatum in uestro mortali\ncorpore ad oboediendum desideriis eius, neque exhibueritis\nmembra uestra arma iniquitatis peccato,\nhaec, inquam, concupiscentia, quae solo sacramento regenerationis\nexpiatur, profecto peccati uinculum generatione traicit\nin posteros, nisi ab illo et ipsi regeneratione soluantur. nam\nipsa quidem concupiscentia iam non est peccatum in regeneratis,\nquando illi ad inlicita opera non consentitur, atque\nut ea perpetrent a regina mente membra non dantur, ut si\n\n\n\n\n\n\nnon fit quod scriptum est: non concupiscas, fiat saltem\nquod alibi legitur: post concupiscentias tuas non eas.\nsed quia modo quodam loquendi peccatum uocatur, quod et\npeccato facta est et peccatum, si uicerit, facit, reatus eius\nualet in generato, quem reatum Christi gratia per remissionem\nomnium peccatorum in regenerato, si ad mala opera ei quodam\nmodo iubenti non oboediat, ualere non sinit. sic autem uocatur\npeccatum, quia peccato facta est, cum iam in regeneratis non\nsit ipsa peccatum, sicut uocatur lingua locutio, quam facit\nlingua, et manus uocatur scriptura, quam facit manus; itemque\nsic uocatur peccatum, quia peccatum, si uincit, facit, sicut\nuocatur frigus pigrum, non quod a pigris fiat, sed quod\npigros faciat.\nHoc generi humano inflictum uulnus a diabolo quidquid\nper illud nascitur cogit esse sub diabolo, tamquam de suo\nfrutice fructum iure decerpat, non quod ab illo sit natura\nhumana, quae non est nisi ex deo, sed uitium, quod non est\nex deo. non enim propter se ipsam, quae laudabilis est,\nquia opus dei est, sed propter damnabile uitium, quo uitiata\nest, natura humana damnatur. et propter quod damnatur,\npropter hoc et damnabili diabolo subiugatur, quia et ipse diabolus\nspiritus inmundus est et utique bonum, quod spiritus,\nmalum, quod inmundus, quoniam spiritus est natura, inmundus\nest uitio: quorum duorum illud a deo est, hoc ab\n\n\n\n\n\n\nipso. non itaque tenet homines, siue maioris siue infantilis\naetatis, propter quod homines sunt, sed propter quod inmundi\nsunt. qui ergo miratur quia creatura dei subditur diabolo,\nnon miretur; subditur enim creatura dei creaturae dei, minor\nmaiori, quia homo angelo, nec tamen propter naturam, sed\npropter uitium, quia inmundus inmundo. hic est fructus eius\nex antiqua inmunditiae stirpe, quam plantauit in homine,\nmaiores quidem poenas ultimo iudicio, quanto est inmundior,\nipse passurus; uerumtamen et quibus in illa damnatione\ntolerabilius erit, huic sunt subditi uelut principi auctorique\npeccati, quia nulla erit damnationis causa nisi peccatum.\nQuapropter natos non ex bono, quo bonae\nsunt nuptiae, sed ex malo concupiscentiae, quo bene quidem\nutuntur nuptiae, de quo tamen erubescunt et nuptiae, reos\ndiabolus paruulos tenet, quia, cum sint ipsae honorabiles in\nomnibus ad eas proprie pertinentibus bonis, etiamsi torum\nhabeant inmaculatum non solum a fornicationibus et adulteriis,\nquae sunt flagitia damnabilia, uerum etiam ab illis excessibus\nconcumbendi, qui non fiunt causa prolis uoluntate dominante,\nsed causa uoluptatis uincente libidine, quae sunt in coniugibus\npeccata uenialia, tamen, cum uentum fuerit ad opus generandi,\nipse ille licitus honestusque concubitus non potest esse sine\nardore libidinis, ut peragi possit quod rationis est, non libidinis.\nqui certe ardor, siue sequatur siue praeueniat uoluntatem,\nnon tamen nisi ipse quodam quasi suo imperio mouet\nmembra, quae moueri uoluntate non possunt, atque ita se\nindicat non imperantis famulum, sed inoboedientis supplicium\n\n\n\n\n\n\nuoluntatis nec libero arbitrio, sed inlecebroso aliquo stimulo\ncommouendum et ideo pudendum. ex hac carnis concupiscentia,\nquae licet in regeneratis iam non deputetur in peccatum,\ntamen naturae non accidit nisi de peccato, ex hac, inquam,\nconcupiscentia carnis tamquam filia peccati et, quando illi ad\nturpia consentitur, etiam peccatorum matre multorum quaecumque\nnascitur proles originali est obligata peccato, nisi in\nillo renascatur, quem sine ista concupiscentia uirgo concepit,\npropterea, quando nasci est in carne dignatus, sine peccato\nsolus est natus.\nSi autem quaeritur, quomodo ista concupiscentia\ncarnis maneat in regenerato, in quo uniuersorum facta est\nremissio peccatorum, quandoquidem per ipsam seminatur et\ncum ipsa carnalis gignitur proles parentis etiam baptizati aut\ncerte, si in parente baptizato potest esse et peccatum non\nesse, cur eadem ipsa in prole peccatum sit: ad haec respondetur\ndimitti concupiscentiam carnis in baptismo, non ut non\nsit, sed ut in peccatum non inputetur. quamuis autem reatu\nsuo iam soluto manet tamen, donec sanetur omnis infirmitas\nnostra proficiente renouatione interioris hominis de die in\ndiem cum exterior induerit incorruptionem; non enim substantialiter\nmanet, sicut aliquod corpus aut spiritus, sed\naffectio est quaedam malae qualitatis, sicut languor. non ergo\naliquid remanet, quod non remittatur, cum fit, sicut scriptum\n\n\n\n\n\n\nest: propitius dominus omnibus iniquitatibus nostris,\nsed, donec fiat et quod sequitur: qui sanat omnes languores\ntuos, qui redimit de corruptione uitam tuam,\nmanet in corpore mortis huius carnalis concupiscentia, cuius\nuitiosis desideriis ad inlicita perpetranda non oboedire praecipimur,\nne regnet peccatum in nostro mortali corpore. quae\ntamen concupiscentia cotidie minuitur in proficientibus . et\ncontinentibus accedente etiam senectute multo maxime. qui\nuero ei nequiter seruiunt, tantas in eis uires accipit, ut\nplerumque iam aetate deficientibus membris eisdemque partibus\ncorporis ad illud opus admoueri minus ualentibus turpius\net procacius insanire non desinat.\nIn eis ergo, qui regenerantur in Christo cum\nremissionem accipiunt prorsus omnium peccatorum, utique\nnecesse est ut reatus etiam huius licet adhuc manentis concupiscentiae\nremittatur, ut in peccatum, sicut dixi, non inputetur.\nnam sicut eorum peccatorum, quae manere non\npossunt, quoniam cum fiunt praetereunt, reatus tamen manet\net, nisi remittatur, in aeternum manebit, sic illius, quando\nremittitur, reatus aufertur. hoc est enim non habere peccatum,\n, reum non esse peccati. nam si quisquam uerbi gratia fecerit\nadulterium, etiamsi numquam deinceps faciat, reus est adulterii,\ndonec reatus ipsius indulgentia remittatur. habet ergo peccatum,\nquamuis illud quod admisit iam non sit, quia cum tempore\nquo factum est praeteriit. nam si a peccando desistere hoc\nesset non habere peccata, sufficeret, ut hoc nos moneret\n\n\n\n\n\n\n\n\n\n\nscriptura: fili, peccasti, non adicias iterum; non autem\nsufficit, sed addidit: et de pristinis deprecare, ut tibi\nremittantur. manent ergo, nisi remittantur. sed quomodo\nmanent, si praeterita sunt, nisi quia praeterierunt actu, manent\nreatu? sic itaque fieri e contrario potest, ut etiam illud maneat\nactu, praetereat reatu.\nAgit enim aliquid concupiscentia carnis et\nquando ei non exhibetur uel cordis adsensus, ubi regnet, uel\nmembra uelut arma quibus inpleatur quod iubet. agit autem\nquid nisi ipsa desideria mala et turpia? non enim si bona\net licita essent, eis oboedire prohiberet apostolus dicens:\nnon regnet peccatum in uestro mortali corpore ad\noboediendum desideriis eius; non enim ait: ad habenda\ndesideria eius, sed: ad oboediendum desideriis eius, ut,\nquoniam sunt in aliis maiora, in aliis minora, prout quisque\nin hominis interioris nouitate profecerit, in hoc agonem iustitiae\npudicitiaeque seruemus, ne illis oboediamus. ut tamen nec\nipsa sint desideria, uelle debemus, etiamsi in corpore mortis\nhuius id obtinere non possumus. hinc enim et alio loco idem\napostolus loquens uelut ex suae personae introductione nos\n\n\ninstruit dicens: non enim quod nolo, hoc ago, sed quod\nodi, illud facio, id est concupisco, quia et hoc nollet\nfacere, ut esset omni ex parte perfectus. si autem quod\n\n\n\n\n\n\nnolo, inquit, hoc facio, consentio legi quoniam bona,\nquia hoc et illa non uocatur, quod et ego nolo. non uult enim\nut concupiscam, quae dicit: non concupisces, et ego nolo\nconcupiscere. in hoc itaque consentiunt uoluntas legis et mea.\nuerum quia concupiscere nolebat et tamen concupiscebat, sed\neidem concupiscentiae nequaquam consentiendo seruiebat, adiunxit\natque ait: nunc autem iam non ego operor illud,\nsed id quod in me habitat peccatum.\nMultum autem fallitur homo: qui consentiens\n\nconcupiscentiae carnis suae et quod illa desiderat decernens\nfacere et statuens putat sibi adhuc esse dicendum: non\nego operor illud, etiamsi oderit, quia consentit. simul enim\nest utrumque: et ipse odit, quia malum esse nouit, et ipse\nfacit, quia facere statuit. iam uero si et illud addat, quod\nscriptura prohibet dicens: neque exhibueritis membra\nuestra arma iniquitatis peccato, ut quod facere statuit\nin corde, etiam corpore conpleat, et ideo dicat: non ego\noperor illud, sed quod habitat in me peccatum, quia\ncum id decernit et facit displicet sibi, tantum errat, ut nec\n\nse ipsum agnoscat, quando, cum ex toto ipse sit et corde\nstatuente et corpore inplente, adhuc se ipsum esse non putat.\n\nQui ergo dicit: iam non ego operor illud,\nsed quod habitat in me peccatum, si tantummodo concupiscit,\nuerum dicit, non si cordis consensione decernit aut\netiam ministerio corporis perficit.\nDeinde adiungit apostolus: scio enim quia non\nhabitat in me, hoc est in carne mea, bonum; uelle\nenim adiacet mihi, perficere autem bonum non\n\n\n\n\n\n\n\n\ninuenio. hoc ideo dictum est, quia tunc perficitur bonum,\nquando desideria mala nulla sunt, sicut tunc perficitur malum,\nquando malis desideriis oboeditur. quando autem sunt quidem,\nsed non eis oboeditur, nec malum perficitur, quia non eis\noboeditur, nec bonum, quia sunt, sed fit ex aliqua parte\nbonum, quia concupiscentiae malae non consentitur, et ex\naliqua parte remanet malum, quia uel concupiscitur. ideo ergo\napostolus non ait facere bonum sibi non adiacere, sed perficere.\nmultum enim boni facit, qui facit quod scriptum est:\npost concupiscentias tuas non eas, sed non perficit,\nquia non inplet quod scriptum est: non concupiscas. ad\nhoc ergo dixit lex: non concupisces, ut nos in hoc morbo\ninuenientes iacere medicinam gratiae quaereremus et in eo\npraecepto sciremus, et quo debeamus in hac mortalitate proficiendo\nconari et quo possit a nobis in illa inmortalitate\nbeatissima perueniri; nisi enim quandoque perficiendum esset,\nnunquam iubendum esset.\nDeinde repetens apostolus, ut amplius commendet\nsententiam superiorem, non enim quod uolo, inquit, facio\nbonum, sed quod nolo malum, hoc ago. si autem quod\nnolo ego hoc facio, iam non ego operor illud, sed\nquod habitat in me peccatum, et sequitur: inuenio ergo\nlegem mihi uolenti facere bonum, quoniam mihi\n\n\n\n\n\n\nmalum adiacet, hoc est: inuenio legem mihi esse bonum\nuolenti facere quod lex uult, quoniam non ipsi legi, quae dicit:\nnon concupisces, sed mihi adiacet malum quod nolo, quia\net nolens concupisco. condelector enim, inquit, legi dei\nsecundum interiorem hominem, uideo autem aliam\nlegem in membris meis repugnantem legi mentis meae\net captiuantem me sub lege peccati quae est in\nmembris meis. ista condelectatio legi dei secundum interiorem\nhominem de magna nobis uenit gratia dei. in ea\n\nquippe interior homo noster renouatur de die in diem,\ncum in ea proficit perseueranter. non enim timor est torquens,\nsed amor libens. ibi sumus ueraciter liberi, ubi non delectamur\ninuiti.\nVemm illud quod ait: uideo autem aliam legem\nin membris meis repugnantem legi mentis meae, ipsa\nest ista de qua loquimur concupiscentia, lex peccati in carne\npeccati. quod autem dixit: et captiuantem me sub lege\npeccati, hoc est: sub se ipsa, quae est in membris meis,\naut captiuantem dixit captiuare conantem, id est ad consentiendum\ninplendumque cogentem, aut potius — quod non\nhabet controuersiam — captiuantem secundum carnem, quam\nnisi teneret carnalis concupiscentia, quam legem peccati uocat,.\nnon utique in ea ullum inlicitum desiderium, cui mens oboedire\nnon debeat, commoueret. quod autem non ait: captiuantem\ncarnem meam, sed: captiuantem me, hinc factum est, ut\nsensus hic alius quaereretur et acciperemus captiuantem,\nuelut dixisset: captiuare conantem. sed cur non diceret: captiuantem\nme, ubi uellet intellegi carnem suam? an non dictum\nest de Iesu, cum in monumento non fuisset caro eius inuenta:\n\n\n\n\n\n\ntulerunt dominum meum et nescio ubi posuerunt eum?\nnum ideo non recte dictum est, quia non dictum est 'carnem\\'\nuel \\'corpus domini mei,\\' sed: dominum meum?\nQuamquam paulo superius et ipse apostolus\nquomodo recte potuerit de carne sua dicere: captiuantem\nme, satis euidenter aperuit. cum enim dixisset: scio enim\nquia non habitat in me, id ipsum exponens adiunxit et\nait: hoc est in carne mea, bonum. haec ergo captiuatur\nsub lege peccati, in qua non habitat bonum, hoc est caro.\ncarnem autem nunc appellauit, ubi est morbidus quidam\ncarnis adfectus, non ipsam corporis conformationem, cuius\nmembra non adhibenda sunt arma peccato, id est eidem\nipsi concupiscentiae, quae hoc carnale nostrum captiuum\ntenet. nam quantum adtinet ad ipsam corporalem substantiam\natque naturam, in uiris fidelibus, siue coniugatis siue continentibus,\niam templum dei est. attamen, si omnino nihil\ncarnis nostrae captiuum teneretur non quidem sub diabolo,\nquia et ibi facta est peccati remissio, ut peccatum non inputetur,\nquod proprie lex peccati uocatur, tamen sub ipsa lege\npeccati, hoc est sub concupiscentia sua, nisi aliquantum teneretur\ncaro nostra captiua, quomodo esset uerum, quod ait\nidem apostolus: adoptionem expectantes, redemptionem\ncorporis nostri? in tantum igitur adhuc expectatur redemptio\ncorporis nostri, in quantum adhuc ex aliqua parte captiuum\nest sub lege peccati. unde et hic exclamans ait: infelix ego\nhomo, quis me liberabit de corpore mortis huius? gratia\ndei per Iesum Christum dominum nostrum. ubi quid\nintellecturi sumus, nisi quia corpus quod corrumpitur,\nadgrauat animam? cum ergo id ipsum corpus iam\n\n\n\n\n\n\nincorruptibile recipietur, plena erit liberatio a corpore mortis huius,\na quo non liberantur, qui sunt ad poenam resurrecturi. ad\ncorpus ergo mortis huius intellegitur pertinere, ut alia lex\nin membris repugnet quidem legi mentis, dum caro concupiscit\naduersus spiritum, etsi mentem non subiuget,\nquia et spiritus concupiscit aduersus carnem. atque ita\nquamuis lex ipsa peccati captiuum teneat aliquid carnis,\nunde resistat legi mentis, non tamen regnat in nostro licet\nmortali corpore, si non oboeditur desideriis eius. solent enim\net hostes, aduersus quos dimicatur, et inferiores esse in certamine\net uicti aliquid tenere captiuum. quod in carne nostra\nquamuis sub peccati lege teneatur, tamen in spe redemptionis\nest, quia ipsa uitiosa concupiscentia nulla omnino remanebit,\ncaro autem nostra ab ea peste morboque sanata et tota inmortalitate\nuestita in aeterna beatitudine permanebit.\nSubiungit autem apostolus et dicit: igitur ego ipse\nmente seruio legi dei, carne autem legi peccati. quod\nsic intellegendum est: mente seruio legi dei non consentiendo\nlegi peccati; carne autem seruio legi peccati\nhabendo desideria peccati, quibus etsi non consentio, nondum\ntamen penitus careo. denique quid post haec intulerit adtendamus.\nnulla ergo, inquit, condemnatio est nunc his\nqui sunt in Christo Iesu. etiam nunc, inquit, quando lex\nin membris repugnat legi mentis et captiuum aliquid tenet\nin corpore mortis huius, nulla condemnatio est his qui sunt\nin Christo Iesu. audi, quare. lex enim spiritus uitae,\n\n\n\n\n\n\ninquit, in Christo Iesu liberauit me a lege peccati et\nmortis. liberauit, quomodo? nisi quia eius reatum peccatorum\nomnium remissione dissoluit, ut quamuis adhuc maneat et de\ndie in diem magis magisque minuatur, in peccatum tamen\nnon inputetur.\nHaec itaque remissio peccatorum quamdiu non\nfit in prole, sic ibi est lex ista peccati, ut etiam in peccatum\ninputetur, id est, ut etiam reatus eius cum illa sit, quae\nteneat aeterni supplicii debitorem. hoc enim traicit parens in\nprolem carnalem, quod et ipse carnaliter natus, non quod\nspiritaliter est renatus, quia id ipsum, quod carnaliter natus\nest, quamuis reatu soluto non inpediat fructum eius, tamen\ntamquam in semine oliuae latet, etiamsi propter remissionem\npeccatorum nihil oleo nocet, ei scilicet uitae, qua secundum\nChristum, qui est appellatus ab oleo, id est a chrismate, iustus\nex fide uiuit. hoc autem quod in parente regenerato tamquam\nin oleae semine sine ullo reatu, quia remissum est,\ntegitur, profecto in prole nondum regenerata uelut in oleastro\ncum reatu habetur, donec etiam illic eadem gratia remittatur.\nex quo enim Adam ex olea tali, in qua nec semen erat eius\n\n\nmodi, unde amaritudo nasceretur oleastri, in oleastrum peccando\nconuersus est, quia tam magnum peccatum fuit, ubi magna\nfieret in deterius mutatio naturae, totum genus humanum\nfecit oleastrum, ita ut — quemadmodum nunc in ipsis uidemus\n\n\n\n\n\n\narboribus — si quid inde in oleam gratia diuina conuertit,\nibi uitium primae natiuitatis, quod erat originale peccatum de\ncarnali concupiscentia traductum et adtractum, remittatur,\ntegatur, non inputetur, unde tamen oleaster nascatur, nisi et\nipse in oleam eadem gratia renascatur.\nBeata itaque olea, cuius remissae sunt\niniquitates et cuius tecta sunt peccata, beata, cui non\ninputauit dominus peccatum. sed illud quod remissum\nest et tectum est et non inputatur, donec fiat in aeternam\ninmortalitatem plena mutatio, habet uim quandam occultam,\nunde seminetur amarus oleaster, nisi et illic eadem dei agricultura\nremittatur, tegatur, non inputetur. non erit autem\nomnino aliquid uel in carnali semine uitiosum, cum eadem\nregeneratione, quae nunc fit per sacrum lauacrum, usque in\nfinem cuncta mala hominis purgante atque sanante eadem\ncaro, per quam facta est anima carnalis, fiet etiam spiritalis\nipsa, nullam legi mentis resistentem concupiscentiam carnis\nhabitura, nihil carnalis seminis emissura. sic enim accipiendum\nest, quod ait idem apostolus: Christus dilexit ecclesiam et\nse ipsum tradidit pro ea, ut eam sanctificaret mundans\neam lauacro aquae in uerbo, ut exhiberet sibi ipse\ngloriosam ecclesiam, non habentem maculam aut\nrugam aut aliquid eius modi, sic, inquam, hoc accipiendum\n\n\n\n\n\n\nest, ut eodem lanacro regenerationis et uerbo sanctificationis\nomnia prorsus mala hominum regeneratorum mundentur atque\nsanentur, non solum peccata quae omnia nunc remittuntur in\nbaptismo, sed etiam quae posterius humana ignorantia uel\ninfirmitate contrahuntur, non ut baptisma quotiens peccatur,\ntotiens repetatur, sed quia ipso quod semel datur fit, ut non\nsolum antea, uerum etiam postea quorumlibet peccatorum\nuenia fidelibus impetretur. quid enim prodesset uel ante\nbaptismum paenitentia, nisi baptismus sequeretur, uel postea,\nnisi praecederet? in ipsa quoque oratione dominica, quae\ncotidiana est nostra mundatio, quo fructu, quo effectu diceretur:\ndimitte nobis debita nostra, nisi ab eis, qui baptizati\nsunt, diceretur? itemque elemosynarum largitas et beneficientia\nquantalibet cui tandem ad dimittenda sua peccata prodesset,\nsi baptizatus non esset? postremo regni caelorum ipsa felicitas,\nubi non habebit ecclesia maculam aut rugam aut aliquid eius\nmodi, ubi nihil reprehensionis, nihil simulationis erit, ubi non\nsolum reatus, sed nec concupiscentia erit ulla peccati, quorum\nerit nisi baptizatorum?\nAc per hoc non solum omnia peccata, sed\nomnia prorsus hominum mala christiani lauacri sanctitate\ntolluntur, quo mundat ecclesiam suam Christus, ut exhibeat\neam sibi non in isto saeculo, sed in futuro non habentem\nmaculam aut rugam aut aliquid eius modi. nam qui modo\neam talem esse dicunt et tamen in illa sunt, quoniam et ipsi\nfatentur se habere peccata, si uerum dicunt, profecto, quoniam\nmundi non sunt a peccatis, habet in eis ecclesia maculam;\n\n\n\n\n\n\nsi autem falsum dicunt, quia corde duplici loquuntur, habet\nin eis ecclesia rugam. si autem se dicunt habere ista, non\nipsam, ergo se non esse membra eius nec se ad corpus eius\npertinere fateantur, ut etiam sua confessione damnentur.\nDe hac autem concupiscentia carnis, quam\ncurauimus a nuptialibus bonis prolixa disputatione distinguere\npropter nouos haereticos, qui cum haec reprehenditur calumniantur,\nquasi nuptiae reprehendantur, ut scilicet eam\ntamquam bonum naturale laudando suum pestiferum dogma\nconfirment, quo adserunt prolem, quae per illam nascitur,\nnullum trahere originale peccatum: de hac ergo carnis concupiscentia\nbeatus Ambrosius Mediolanensis episcopus, cuius\nsacerdotali ministerio lauacrum regenerationis accepi, sic breuiter\nest locutus, cum exponens Esaiam prophetam carnalem\nChristi natiuitatem insinuaret: <ideo>, inquit, \\'et quasi homo per\nuniuersa temptatus est et in similitudine hominum cuncta\nsustinuit, sed quasi de spiritu natus abstinuit a peccato;\nomnis enim homo mendax et nemo sine peccato nisi unus\ndeus. seruatum est igitur, ut ex uiro et muliere, id est per\nillam corporum commixtionem nemo uideatur expers esse\ndelicti. qui autem expers delicti, expers etiam huius modi\nconceptionis\\'. numquidnam et sanctus Ambrosius nuptiarum\nbonitatem ac non potius istorum haereticorum quamuis tunc\nnondum adparentium uanitatem huius suae sententiae ueritate\n\n\n\n\n\n\ndamnauit? quod ideo commemorandum putaui, quia Pelagius\nsic laudat Ambrosium, ut dicat: \\'beatus Ambrosius episcopus,\nin cuius praecipue libris Romana elucet fides, qui scriptorum\ninter Latinos flos quidam speciosus enituit, cuius fidem et\npurissimum in scripturis sensum ne inimicus quidem ausus\nest reprehendere\\'. paeniteat ergo eum quod sensit aduersus\nAmbrosium, ne paeniteat eum quod sic laudauit Ambrosium.\nhabes librum et molestia longitudinis et difficultate quaestionis\nquam mihi fuit ad dictandum, tam tibi ad legendum negotiosum,\nquibus particulis temporum te inuenire potuit aut potuerit\notiosum. quem profecto, quantum me dominus adiuuare dignatus\nest, elaboratum inter ecclesiasticas curas meas non tibi ingererem\ninter publicas tuas, nisi ab homine dei, qui te familiarius\nnouit, audissem, quod tam libenter legas, ut etiam\nnocturnas aliquas horas lectioni uigilanter inpendas.\nInter militiae tuae curas et inlustris personae quam\npro meritis gestas actusque reipublicae necessarios, fili dilectissime\net honorande Valeri, tanto studio te aduersus haereticos\nin eloquia diuina flagrare satis dici non potest quanta\nmentis iucunditate delecter. itaque posteaquam legi litteras\nsublimitatis tuae, quibus de libro quem ad te scripsi gratias\nagis sed admones, ut per fratrem et coepiscopum meum Alypium\naudiam quid de quibusdam locis eiusdem libri haeretici disputationis\nadsumant, ad hoc scribendum excitatus sum. et\nquia non tantum relatu memorati mei fratris id didici, uerum\n\n\n\n\netiam prolatas ab eo chartulas legi, quas post eius de Rauenna\nprofectionem Romam mittere ipse curasti, ubi aduersariorum\npotui uaniloquia reperire, ad ea respondere adiuuante domino\nquanta possum ueritate et scripturarum diuinarum auctoritate\nproposui.\nChartula, cui nunc respondeo, hoc titulo praenotatur:\n\\'capitula de libro Augustini quem scripsit contra quae de libris\npauca decerpsi\\'. hic uideo eum qui tuae praestantiae ista scripta\ndirexit de nescio quibus ea libris causa, quantum existimo,\ncelerioris responsionis, ne tuam differret instantiam, uoluisse\ndecerpere. qui autem sint isti libri cum cogitarem, eos esse\narbitratus sum, quorum mentionem Iulianus facit in epistula\nquam Romam misit, cuius exemplum simul ad me usque peruenit.\nibi quippe ait: \\'dicunt etiam istas quae modo aguntur\nnuptias a deo institutas non fuisse, quod in libro Augustini\nlegitur, contra quem ego modo quattuor libellis respondi.\\'\ncredo, ex his libellis ista decerpta sunt. unde melius fortasse\nfuerat, ut uniuerso ipsi operi eius, quod quattuor uoluminibus\nexplicauit, redarguendo et refellendo nostra elaboraret intentio,\nnisi et ego responsionem differre noluissem, sicut nec tu\ntransmissionem scriptorum, quibus respondendum est, distulisti.\nVerba ergo de libro meo tibi a me misso tibique notissimo\n\n\n\n\n\n\nista posuit, quae refutare conatus est: \\'damnatores nos esse\nnuptiarum operisque diuini, quo ex maribus et feminis deus\nhomines creat, inuidiosissime clamitant, quoniam dicimus eos\nqui de tali commixtione nascuntur trahere originale peccatum\neosque de parentibus qualibuscumque nascantur non negamus\nadhuc esse sub diabolo, nisi renascantur in Christo.\\' in his\nuerbis meis testimonium apostoli quod interposui praetermisit,\ncuius se premi magna mole sentiebat. ego enim cum dixissem\nhomines natos trahere originale peccatum, mox hoc intuli\nquod apostolus ait: per unum hominem peccatum intrauit\nin mundum et per peccatum mors; et ita in omnes\nhomines pertransiit, in quo omnes peccauerunt. quo\ntestimonio, ut diximus, praetermisso cetera ille contexuit, quae\nsupra commemorata sunt. nouit enim quemadmodum soleant\nhaec uerba apostolica, quae praetermisit, accipere catholicorum\ncorda fidelium. quae uerba tam recta et tanta luce fulgentia\ntenebrosis et tortuosis interpretationibus noui haeretici obscurare\net deprauare moliuntur.\nDeinde alia mea uerba subtexuit, ubi dixi: \\'nec aduertunt\nquod ita nuptiarum bonum malo originali, quod inde trahitur,\nnon potest accusari, sicut adulteriorum et fornicationum malum\nbono naturali, quod inde nascitur, non potest excusari; nam\nsicut peccatum, siue hinc siue inde trahatur, opus est diaboli,\nsic homo, siue hinc siue inde nascatur, opus est dei.\\' etiam\nhic ea praetermisit, in quibus aures catholicas timuit. nam ut\n\n\n\n\n\n\nad haec uerba ueniretur, supra dictum erat a nobis: \\'hoc ergo\nquia dicimus, quod antiquissima atque firmissima catholicae\nfidei regula continetur, isti nouelli et peruersi dogmatis adsertores,\nqui nihil peccati esse in paruulis dicunt, quod lauacro\nregenerationis abluatur, tamquam damnemus nuptias et tamquam\nopus dei, hoc est hominem qui ex illis nascitur opus\ndiaboli esse dicamus, infideliter uel imperite calumniantur\\'. his\nergo nostris praetermissis sequuntur illa nostra quae posuit,\nsicut supra scriptum est. in his itaque quae praetermisit hoc\ntimuit, quia cuncta ecclesiae catholicae pectora conuenit fidemque\nipsam antiquitus traditam atque fundatam clara quodam\nmodo uoce compellat et aduersus eos uehementissime permouet\nquod diximus, \\'quia nihil peccati esse in paruulis dicunt, quod\nlauacro regenerationis abluatur\\'. omnes enim ad ecclesiam non\npropter aliud cum paruulis currunt, nisi ut in eis originale\npeccatum generatione primae natiuitatis adtractum regeneratione\nsecundae natiuitatis expietur.\nDeinde ad nostra superiora uerba reuertitur, quae nescio\ncur repetat: \\'eos autem qui de tali commixtione nascuntur\ndicimus trahere originale peccatum eosque de parentibus\nqualibuscumque nascantur non negamus adhuc esse sub diabolo,\nnisi renascantur in Christo\\'. haec uerba nostra et paulo ante\niam dixerat. deinde subiungit quod de Christo diximus: \\'qui\nde eadem sexus utriusque commixtione nasci uoluit\\'. sed etiam\nhic praetermisit quod ego posui: \\'ut per eius gratiam de\n\n\n\n\n\n\npotestate eruti tenebrarum in regnum illius, qui ex eadem sexus\nutriusque commixtione nasci noluit, transferantur\\'. uide, obsecro\nte, qui nostra uerba uitauit tamquam inimicus omnino\ngratiae dei, quae uenit per Iesum Christum dominum nostrum!\nscit enim ab illa apostoli sententia, qua dixit de deo patre:\nqui eruit nos de potestate tenebrarum et transtulit\nin regnum filii caritatis suae, improbissime et impiissime\nparuulos separari. ideo procul dubio uerba ista praetermittere\nquam ponere maluit.\nPost haec illud nostrum posuit ubi diximus: \\'haec enim\nquae ab impudentibus impudenter laudatur pudenda concupiscentia\nnulla esset, nisi homo ante peccasset, nuptiae uero\nessent, etiamsi nemo peccasset; fieret quippe sine isto morbo\nseminatio filiorum\\'. huc usque ille uerba mea posuit; timuit\nenim quod adiunxi: \\'in corpore uitae illius, sine quo nunc\nfieri non potest in corpore mortis huius\\'. et hic ut meam\nsententiam non finiret, sed eam quodam modo detruncaret,\nillud apostoli testimonium formidauit, ubi ait: miser ego\nhomo, quis me liberabit de corpore mortis huius?\ngratia dei per Iesum Christum dominum nostrum.\nnon enim erat corpus mortis huius in paradiso ante peccatum,\npropter quod diximus in corpore uitae illius quae ibi erat\nsine isto morbo seminationem fieri potuisse filiorum, sine quo\nnunc in corpore mortis huius fieri non potest. ut autem ad\nistam commemorationem humanae miseriae et diuinae gratiae\nueniret apostolus, supra dixerat: uideo aliam legem in\n\n\n\n\n\n\n\n\n\n\nmembris meis repugnantem legi mentis meae et captiuantem\nme in lege peccati, quae est in membris meis.\npost haec autem uerba exclamauit: miser ego homo, quis\nme liberabit de corpore mortis huius? gratia dei per\nIesum Christum dominum nostrum. in corpore igitur\nmortis huius, quale in paradiso ante peccatum fuit, profecto\nnon erat alia lex in membris nostris repugnans legi mentis\nnostrae, quia et quando nolumus et quando non consentimus\nnec ei membra nostra ut impleat quod appetit exhibemus,\nhabitat tamen in eis et mentem resistentem repugnantemque\nsollicitat, ut ipse conflictus, etiamsi non sit damnabilis, quia\nnon perficit iniquitatem, sit tamen miserabilis, quia non habet\npacem. satis igitur admonuerim sic istum uerba mea uelut\nrefellenda sibi proponere uoluisse, ut alicubi mediis detractis\nsententias interrumperet, alicubi extremis non additis decurtaret,\net cur hoc fecerit sufficienter ostenderim.\nNunc ad ea, quae sicut uoluit nostra proposuit, quae\nsua opposuerit uideamus. sequuntur enim iam uerba eius et,\nsicut iste insinuauit, qui tibi chartulam misit, prius aliquid\nde praefatione conscripsit procul dubio librorum illorum de\nquibus pauca decerpsit. id autem ita sese habet: \\'doctores\\\\\ninquit, \\'nostri temporis, frater beatissime, et nefariae quae\nadhuc feruet seditionis auctores ad hominum, quorum sanctis\nstudiis uruntur, contumelias et exitium decreuerunt per ruinam\ntotius ecclesiae peruenire non intellegentes quantum his\n\n\n\n\n\n\ncontulerint honoris, quorum ostenderunt gloriam nisi cum catholica\nreligione non potuisse conuelli. nam si quis aut liberum\nin hominibus arbitrium aut deum esse nascentium conditorem\ndixerit, Caelestianus et Pelagianus uocatur. ne igitur uocentur\nhaeretici, fiunt Manichei et dum falsam uerentur infamiam,\nuerum crimen incurrunt instar ferarum, quae circumdantur\npennis, ut cogantur in retia, quibus quoniam deest ratio in\nuerum exitium uana formidine contruduntur\\'.\nNon est ita ut loqueris, quicumque ista dixisti, non est\nita; multum falleris uel fallere meditaris. non liberum negamus\narbitrium, sed, si uos filius liberauerit, ait ueritas, tunc\nuere liberi eritis. hunc uos inuidetis liberatorem, quibus\ncaptiuis uanam tribuistis libertatem. a quo enim quis deuictus\nest, sicut dicit scriptura, huic seruus addictus\nest nec quisquam nisi per gratiam liberatoris isto soluitur\nuinculo seruitutis, a quo est hominum nullus immunis; per\nunum quippe hominem peccatum intrauit in mundum\net per peccatum mors, et ita in omnes homines pertransiit,\nin quo omnes peccauerunt. sic est ergo deus\nnascentium conditor, ut omnes ex uno eant in condemnationem,\nquorum non fuerit renascentium liberator. ipse quippe\ndictus est figulus ex eadem massa faciens aliud uas in\nhonorem secundum misericordiam, aliud in contumeliam\nsecundum iudicium, cui cantat ecclesia misericordiam\net iudicium. non itaque, sicut te atque alios fallens loqueris,\n\n\n\n\n\n\n\n\n\\'si quis aut liberum in hominibus arbitrium aut deum esse\nnascentium conditorem dixerit, Caelestianus et Pelagianus\nuocatur\\' — ista quippe catholica fides dicit — sed si quis\nad colendum recte deum sine ipsius adiutorio dicit esse in\nhominibus liberum arbitrium et quisquis ita dicit deum\nnascentium conditorem, ut paruulorum neget a potestate diaboli\nredemptorem, ipse Pelagianus et Caelestianus uocatur. liberum\nitaque arbitrium in hominibus esse et deum esse nascentium\nconditorem utrique dicimus, non hinc estis Caelestiani et\nPelagiani; liberum autem esse quemquam ad agendum bonum\nsine adiutorio dei et non erui paruulos a potestate tenebrarum\net sic transferri in regnum dei, hoc uos dicitis, hinc estis\nCaelestiani et Pelagiani. quid obtendis ad fallendum communis\ndogmatis tegmen, ut operias proprium crimen, unde uobis\ninditum est nomen? atque ut nefario uocabulo terreas inperitos,\ndicis: \\'ne igitur uocentur haeretici, fiunt Manichei\\'.\nAudi ergo breuiter, quid in ista quaestione uersetur.\ncatholici dicunt humanam naturam a creatore deo bono\nconditam bonam, sed peccato uitiatam Christo medico indigere;\nManichei dicunt humanam naturam non a deo conditam bonam\npeccatoque uitiatam, sed ab aeternarum principe tenebrarum\nde commixtione duarum naturarum, quae semper fuerunt, una\nbona et una mala, hominem creatum; Pelagiani et Caelestiani\ndicunt naturam humanam a bono deo conditam bonam, sed\n\n\n\n\n\n\nita esse in nascentibus paruulis sanam, ut Christi non habeant\nnecessariam in illa aetate medicinam. agnosce igitur in tuo\ndogmate nomen tuum et catholicis, a quibus confutaris, desine\nobicere et dogma et nomen alienum; nam ueritas utrosque\nredarguit, et Manicheos et uos. Manicheis enim dicit: non\nlegistis quia qui ab initio fecit hominem masculum\net feminam fecit eos? et dixit: propter hoc relinquet\nhomo patrem et matrem et adhaerebit uxori suae,\net erunt duo in carne una. itaque iam non sunt duo,\nsed una caro. quod ergo deus coniunxit, homo non\nseparet. ita quippe ostendit et hominum conditorem et coniugum\ncopulatorem deum aduersus Manicheos, qui utrumque\nhorum negant. uobis autem dicit: uenit filius hominis\nquaerere et saluare quod perierat. sed uos, egregii\nchristiani, respondete Christo: si quod perierat quaerere et\nsaluare uenisti, ad paruulos non uenisti — isti nec perierant\net salui nati sunt — uade ad maiores; de uerbis tuis tibi\npraescribimus: non est opus sanis medicus, sed male\nhabentibus. ita fit, ut Manicheus, qui homini commixtam\ndicit esse naturam malam, uelit inde saltem saluari a Christo\nanimam bonam; tu uero in paruulis, cum salui sint [corpore],\nnihil a Christo saluandum esse contendis. ac per hoc Manicheus\nquidem naturam humanam detestabiliter uituperat, sed tu\ncrudeliter laudas. quicumque enim tibi crediderint laudatori,\n\ninfantes suos non offerent saluatori. tam scelerata sentienti\n\n\n\n\n\n\nquid tibi prodest non metuere quod tibi fit, ut salubriter\nmetuas, et te hominem facis esse, non bestiam, quae circumdatur\npennis, ut cogatur in retia? opus erat, ut ueritatem\nteneres eiusque studio non timeres; nunc uero ita\nnon times, ut, si timeres, euaderes potius retia maligna\nquam incurreres. mater catholica te ideo terret, quia et tibi\net aliis a te timet, et si per filios suos in aliqua potestate\npositos agit ut timeas, non id agit crudelitate, sed\ncaritate. tu autem uir fortissimus timere homines ignauum\nputas. deum ergo time et noli antiqua fidei catholicae fundamenta\nconari tanta obstinatione subuertere. quamquam iste\ntuus animus animosus utinam saltem in hac causa homines\ntimeret, utinam, inquam, saltem paueret ignauia quam periret\naudacia!\nVideamus et cetera quae conectit. sed quid\n\n\nfaciam? utrum singula eius proponam, quibus respondeam,\nan eis praetermissis, quae catholica fides continet, ea sola\npertractem atque confutem, in quibus a tramite ueritatis\nexorbitat et haeresim Pelagianam tamquam uenenosa uirgulta\nfruticibus catholicis conatur inserere? hoc quidem\ncerte breuius est. sed prospiciendum arbitror, ne quisquam\nlibro meo lecto et non lectis omnibus, quae ab illo\ndicta sunt, existimet ea me proponere noluisse, ex quibus\nista eius pendent et ex quibus quasi consequenter uera esse\nmonstrantur, quae falsa redarguo. non itaque pigeat utraque\nhuic opusculo nostro indita, et ea scilicet, quae ille dixit,\net ea, quae ipse respondeo, uniuersa adtendere et considerare\nlectorem.\nQuae sequuntur ergo, ita praenotauit qui tuae dilectioni\nchartulam misit: \\'contra eos\\', inquit, \\'qui nuptias damnant et\nfructus earum diabolo adsignant\\'. non igitur contra nos, qui\nneque nuptias damnamus, quas etiam in ordine suo debita\npraedicatione laudamus, nec earum fructus diabolo adsignamus;\nfructus quippe nuptiarum homines sunt, qui ordinate inde\ngenerantur, non peccata, cum quibus nascuntur. nec ideo sunt\nhomines sub diabolo, quia homines sunt, ubi sunt fructus\nnuptiarum, sed quia peccatores sunt, ubi est propago uitiorum;\ndiabolus enim culpae auctor est, non naturae.\nAdtende cetera, quibus se existimat aduersus nos hoc\npraemisso titulo consonare. \\'deus\\', inquit, \\'qui Adam ex limo\nfuerat fabricatus, Euam construxit e costa et dixit: haec\nuocabitur uita, quoniam mater est omnium uiuentium\\'.\nnon quidem ita scriptum est, sed quid ad nos? solet enim\naccidere, ut memoria fallat in uerbis, dum tamen sententia\nteneatur. nec Euae nomen, ut appellaretur uita, deus inposuit,\nsed maritus. sic enim legitur: et uocauit Adam nomen\nuxoris suae uita, quoniam ipsa mater est omnium\nuiuentium. sed hoc fortassis ita intellexerit, ut deus per\nAdam nomen illud Euae inposuisse credatur tamquam per\nprophetiam. nam in hoc, quod appellatur uita materque uiuentium,\nmagnum est ecclesiae sacramentum, unde nunc disserere\nlongum est et suscepto operi non necessarium. nam et illud,\n\n\n\n\n\n\nquod dixit apostolus: sacramentum hoc magnum est,\nego autem dico in Christo et in ecclesia, ipse Adam\ndixit: propter hoc relinquet homo patrem et matrem\net adhaerebit uxori suae, et erunt duo in carne una.\nquod tamen dominus Iesus in euangelio deum dixisse commemorat,\nquia deus utique per hominem dixit, quod homo prophetando\npraedixit. ergo quae sequuntur intuere. (prima>, inquit,,\n'appellatione, cui operi parata esset, ostendit et dixit: crescite\net multiplicamini et replete terram\\'. quis enim nostrum\nnegat ad opus pariendi a domino deo creatore omnium bonorum\nbono praeparatam fuisse mulierem? ad hoc uide quid\nadiungat. 'deus igitur\\'>, inquit, 'maris creator et feminae conuenientia\ngenerationibus membra formauit et gigni corpora\nde corporibus ordinauit, quorum tamen efficientiae potentia\noperationis interuenit, omne quod est ea administrans uirtute,\nqua condidit\\'. etiam hoc esse catholicum confitemur et quod\ndeinde subiungit. \\'si igitur\\', inquit, \\'nonnisi per sexum fetus,\nnonnisi per corpus sexus, nonnisi per deum corpus, quis\nambigat fecunditatem deo iure reputari?\\'\nPost haec, quae ueraciter et catholice dicta sunt, immo\nin diuinis libris ueraciter scripta, non autem ab isto catholice\ndicta sunt, quia non intentione catholici pectoris dicta sunt,\niam propter quod ea dixit, Pelagiana et Caelestiana haeresis\nincipit introduci. namque adtende quod sequitur. \\'tu uero\\',\ninquit, \\'qui dicis: \"eos qui de parentibus qualibuscumque\n\n\n\n\n\n\nnascantur non negamus [adhuc] esse sub diabolo, nisi renascantur\nin Christo\", ostende ergo nunc, quid suum diabolus cognoscat\nin sexibus, per quod fructum eorum, ut dicis, iure possideat.\ndiuersitatem sexuum? sed haec in corporibus est, quae deus\nfecit. commixtionem? sed non minus benedictionis quam\ninstitutionis priuilegio uindicatur. uox enim dei est: relinquet\nhomo patrem et matrem et adhaerebit uxori et erunt\nduo in carne una; uox dei est: crescite et multiplicamini\net replete terram. an forte ipsam fecunditatem?\nsed ipsa est instituti causa coniugii\\'.\nVides igitur quemadmodum nos interroget, quid\nsuum diabolus cognoscat in sexibus, per quod sub illo sint,\nqui de parentibus qualibuscumque nascuntur, nisi renascantur\nin Christo, utrum diuersitatem sexuum dicamus ad diabolum\npertinere an commixtionem an ipsam fecunditatem. respondemus\nitaque: nihil horum, quia et diuersitas sexuum pertinet\nad uasa gignentium et utriusque commixtio ad seminationem\npertinet filiorum et ipsa fecunditas ad benedictionem pertinet\nnuptiarum. haec autem omnia ex deo. sed iste in his omnibus\nnoluit nominare concupiscentiam carnis, quae non est a\npatre, sed ex mundo est, cuius mundi princeps dictus est\ndiabolus, qui eam in domino non inuenit, quia dominus homo\nnon per ipsam ad homines uenit. unde dicit etiam ipse: ecce\nuenit princeps huius mundi, et in me nihil inuenit:\n\n\n\n\n\n\nnihil utique peccati, nec quod a nascente trahitur nec quod\na uiuente additur. hanc iste noluit nominare in his omnibus,\nquae commemorauit, naturalibus bonis, de qua etiam nuptiae\nconfunduntur, quae de his bonis omnibus gloriantur. nam\nquare illud opus coniugatorum subtrahitur et absconditur\netiam oculis filiorum, nisi quia non possunt esse in laudanda\ncommixtione sine pudenda libidine? de hac erubuerunt etiam\nqui primi pudenda texerunt, quae prius pudenda non fuerunt,\nsed tamquam dei opera praedicanda atque glorianda. tunc\nergo texerunt, quando erubuerunt, tunc autem erubuerunt,\nquando post inoboedientiam suam inoboedientia membra senserunt.\nde hac erubuit etiam iste laudator; commemorauit\nenim sexuum diuersitatem, commemorauit commixtionem, commemorauit\nfecunditatem, illam uero commemorare uerecundatus\nest. nec mirum, si pudet laudantes, quod uidemus ipsos\npudere generantes.\nSed adiungit et dicit: 'per quid igitur sub diabolo sunt,\nquos deus fecit?\\' sibique ueluti ex nostra uoce respondet: \\'per\npeccatum\\', inquit, \\'non per naturam\\'. deinde nostrae responsioni\nsuam referens \\'sed ut non potest\\', inquit, \\'sine sexibus esse\nfetus, ita nec sine uoluntate delictum\\'. ita uero, ita est; sic\nenim per unum hominem peccatum intrauit in mundum\net per peccatum mors, et ita in omnes homines pertransiit,\nin quo omnes peccauerunt. per unius illius\nuoluntatem malam omnes in eo peccauerunt, quando omnes\n\n\n\n\n\n\nille unus fuerunt, de quo propterea singuli peccatum originale\ntraxerunt. \\'dicis enim\\', inquit, 'ideo illos esse sub diabolo, quia\nde sexus utriusque commixtione nascuntur\\'. dico plane propter\ndelictum eos esse sub diabolo; ideo autem expertes non esse\ndelicti, quia de illa commixtione sunt nati, quae sine pudenda\nlibidine non potest etiam quod honestum est operari. dixit\nhoc etiam beatissimae memoriae Ambrosius ecclesiae Mediolanensis\nepiscopus, cum Christi carnalem natiuitatem ideo\ndiceret expertem esse delicti, quia conceptus eius utriusque\nsexus commixtionis est expers; nullum autem hominum esse\nsine delicto qui de illa commixtione conceptus sit. nam eius\nuerba ista sunt: \\'ideo\\', inquit, \\'et quasi homo per uniuersa\ntemptatus est et in similitudine hominum cuncta sustinuit, sed\nquia de spiritu natus, abstinuit a peccato. omnis enim homo\nmendax et nemo sine peccato nisi unus deus. seruatum est\nigitur\\\\ inquit, \\'ut ex uiro et muliere, id est per illam corporum\ncommixtionem nemo uideatur expers esse delicti. qui autem\nexpers delicti, expers etiam huius modi conceptionis\\'. numquid\netiam istum, o Pelagiani et Caelestiani, audebitis dicere\nManicheum? quod eum dicebat esse Iouinianus haereticus,\ncontra cuius inpietatem uir ille sanctus etiam post partum\npermanentem uirginitatem sanctae Mariae defendebat. si ergo\nillum Manicheum dicere non audetis, nos, cum in eadem\ncausa eadem sententia fidem catholicam defendamus, cur dicitis\nManicheos? aut si et illum fidelissimum uirum hoc\n\n\n\n\n\n\nsecundum Manicheos sapuisse iactatis, iactate, iactate, ut\nmensuram Iouiniani perfectius inpleatis; nos cum illo homine\ndei patienter uestra maledicta et conuicia sustinemus. et tamen\nhaeresiarches uester Pelagius fidem et purissimum in scripturis\nsensum sic laudat Ambrosii, ut dicat ne inimicum quidem\nausum esse reprehendere. quo ergo progressi fueritis adtendite\net uos ab ausibus Iouiniani tandem aliquando cohibete. quamuis\nille nimis laudando nuptias sanctae illas uirginitati adaequauit\net tamen nuptiarum fructibus ab utero etiam recentibus\nChristum saluatorem et de potestate diaboli redemptorem\nnecessarium non negauit: quod uos negatis et, quia uobis pro\neorum salute, qui nondum pro se loqui possunt, et pro fidei\ncatholicae fundamentis resistimus, Manicheos nos esse iactatis.\nsed iam sequentia uideamus.\nRursus quippe interrogans dicit: \\'quem igitur paruulorum\nconfiteris auctorem? deum uerum?\\' respondeo: deum\nuerum. deinde subiungit: \\'sed malum ille non fecit\\' ac rursus\ninterrogat, utrum diabolum paruulorum confiteamur auctorem,\nrursusque respondet: \\'sed naturam hominis ipse non condidit\\'.\ndeinde quasi concludit atque infert: 'si mala commixtio, deformis\net conditio corporum et ideo corpora quoque malo a te deputantur\nauctori\\'. cui respondeo: malo auctori non deputo corpora,\nsed delicta, quorum causa factum est, ut, cum in corporibus,\nhoc est in dei operibus totum placeret, accideret tamen\nmasculo et feminae quod puderet, ut non esset commixtio\nqualis esse potuit in corpore uitae illius, sed qualem uidemus\nerubescentes in corpore mortis huius. \\'deus uero\\', inquit, \\'diuisit\n\n\n\n\n\n\nin sexu. quod in operatione coniungeret. ab ipso igitur commixtio\ncorporum, a quo est origo corporum\\'. iam supra respondimus\nhoc ex deo esse, sed non delictum, non membrorum\ninoboedientiam per carnis concupiscentiam, quae non est a\npatre. deinde dicit: \\'tot ergo rerum bonarum, id est corporum,\nsexuum, coniunctionum malos fructus esse non posse nec homines\nob hoc a deo fieri, ut a diabolo, sicut dicis\\', inquit, \\'legitimo\niure teneantur\\'. iam dictum est non eos ideo teneri, quia\nhomines sunt, quod naturae nomen est, cuius auctor diabolus\nnon est, sed quia peccatores sunt, quod culpae nomen est,\ncuius diabolus auctor est.\nSed inter tot nomina bonarum rerum, id est corporum,\nsexuum, coniunctionum, libidinem uel concupiscentiam\ncarnis iste non nominat. tacet, quia pudet, et mira — si dici\npotest — pudoris inpudentia, quod nominare pudet, laudare\nnon pudet. denique uide, quemadmodum magis eam circumloquendo\nmaluerit significare quam dicere. \\'postquam autem\nuir\\\\ inquit, \\'naturali adpetitu cognouit uxorem>. ecce iterum\ndicere noluit: carnis concupiscentia cognouit uxorem, sed,\n(naturali), inquit, \\'adpetitu\\', ubi adhuc possumus intellegere ipsam\nuoluntatem iustam et honestam, qua uoluit filios procreare,\nnon illam libidinem, de qua iste sic erubescit, ut ambiguo\nnobis loqui malit quam perspicue quod sentit exprimere. quid\nest \\'naturali adpetitu\\'? annon et uelle esse saluum et uelle\n\nipsos suscipere, nutrire, erudire filios naturalis est adpetitus\nidemque rationis est, non libidinis? sed quia huius nouimus\n\n\n\n\n\n\nintentionem, ideo non eum putamus his uerbis nisi libidinem\nmembrorum genitalium significare uoluisse. nonne tibi uidentur\nhaec uerba folia esse ficulneae, sub quibus latet quid aliud\nquam id quod pudet? ita quippe iste sibi circumlocutionis\nhuius obstacula sicut illi succinctoria consuerunt. contexat et\ndicat: \\'postquam autem uir naturali adpetitu cognouit uxorem,\ndicit scriptura diuina, concepit Eua et peperit filium,\net uocauit nomen eius Cain. sed quid\\\\ inquit, 'dicit Adam\naudiamus: adquisiui hominem per deum. unde constat\nopus dei esse, quem per deum adquisitum scriptura diuina\ntestatur.\\' quis hinc dubitet? quis hoc neget, maxime catholicus\nchristianus? opus dei est homo; sed carnis concupiscentia,\nsine qua, si peccatum non praecessisset, tranquillae uoluntati\noboedientibus sicut cetera membra genitalibus seminaretur\nhomo, non est a patre, sed ex mundo est.\nVerum nunc, obsecro te, paulo adtentius intuere, quod\nnomen inuenerit, quo rursus operiret quod erubescit aperire.\n\"genuerat enim eum\", inquit, Adam potentia membrorum, non\ndiuersitate meritorum\\'. quid dixerit \\'diuersitate meritorum\\',\nfateor, non intellego; sed potentia membrorum, credo, illud\nuoluit dicere, quod pudet euidenter dicere. maluit enim dicere\nmembrorum potentiam quam carnis concupiscentiam. plane,\netiamsi non cogitauit, significauit aliquid, quod ad rem pertinere\nuideatur. quid enim potentius membris hominis, quando\n\n\n\n\n\n\nnon seruiunt uoluntati hominis? quae tamen etsi frenentur\ntemperantia uel continentia, usus eorum aliquantum, motus\ntamen eorum non est in hominis potestate. genuit ergo Adam\nfilios hac, ut iste dicit, membrorum suorum potentia, de qua\npriusquam illos gigneret, erubuit post peccatum. si autem non\npeccasset, non eos genuisset membrorum potentia, sed membrorum\noboedientia. ipse quippe esset potens, ut eis subiectis\nuoluntate imperaret, si potentiori et ipse subiectus eadem\nuoluntate seruiret.\nPost aliquanta iterum: \\'dicit scriptura diuina\\',\ninquit, \\'cognouit Adam Euam uxorem suam et concepit\net peperit filium. et uocauit nomen eius Seth dicens:\nsuscitauit mihi dominus semen aliud pro Abel, quem\noccidit Cain\\\\ deinde addit et dicit: \\'ad documentum instituti\ncoitus ipsum semen diuinitas dicitur excitasse\\'. non intellexit\nhomo iste quod scriptum est; putauit enim ad hoc esse\ndictum: suscitauit mihi dominus semen aliud pro Abel,\nut crederetur deus illi excitasse libidinem coeundi, cuius motu\nexcitaretur semen, ut gremio feminae possit infundi. nescit\n\nnon esse dictum Cexcitauit mihi semen\\' nisi \\'dedit mihi filium>.\ndenique hoc Adam non dixit post coitum suum, quo semen\nemisit, sed post coniugis partum, quo filium deo donante\nsuscepit. nam quae gratulatio est nisi forte libidinosorum et\nsuum uas in morbo concupiscentiae, quod uetat apostolus,\npossidentium, si semen extrema coeundi uoluptate fundatur\nnec sequatur conceptus aut partus, ubi nuptiarum uerus est\nfructus?\nNeque hoc ideo dixerim, quod alius putandus sit praeter\nsummum et uerum deum uel humani seminis uel ipsius hominis\ncreator ex semine; sed hoc tranquilla de homine oboedientia\nmembrorum ad nutum uoluntatis exisset, si peccatum non\npraecessisset. neque nunc agitur de natura hominis, sed de\nuitio. illa quippe habet auctorem deum; ex isto autem trahitur\noriginale peccatum. nam si semen ipsum nullum habet uitium,\nquid est quod scriptum est in libro Sapientiae: non ignorans\nquoniam n equam est natio illorum et naturalis malitia\nipsorum, et quoniam non poterat mutari cogitatio\nillorum in perpetuum; semen enim illorum erat maledictum\nab initio? nempe de quibuscumque dicat ista, de\nhominibus dicit. quomodo est ergo cuiuslibet hominis malitia\nnaturalis et semen maledictum ab initio, nisi ad illud respiciatur,\nquod per unum hominem peccatum intrauit in\nmundum et per peccatum mors, et ita in omnes homines\npertransiit, in quo omnes peccauerunt? cuius autem\nhominis mala cogitatio non potest mutari in perpetuum, nisi\nquia per se ipsam non potest, sed si gratia diuina subueniat?\nqua non subueniente quid sunt homines nisi, quod ait apostolus\nPetrus, uelut muta animalia procreata naturaliter\nin captiuitate et interitu? unde uno loco Paulus apostolus\nutrumque commemorans, et iram dei, cum qua nascimur, et\ngratiam, qua liberamur, et nos omnes, inquit, aliquando\n\n\n\n\n\n\nconuersati sumus in desideriis carnis nostrae, facientes\nuoluntatem carnis et affectionum, et eramus\nnatura filii irae sicut et ceteri; deus autem,..qui diues\nest in misericordia, propter multam dilectionem, qua\ndilexit nos et, cum essemus mortui peccatis, conuiuificauit\nnos Christo, cuius gratia sumus salui facti.\nquid est ergo malitia naturalis hominis et semen maledictum\nab initio et procreati naturaliter in captiuitate et interitu et\nnatura filii irae? numquid in Adam natura ista sic condita\nest? absit; sed quia in illo uitiata. sic per omnes iam naturaliter\ncucurrit et currit, ut ab hac perditione non liberet nisi gratia\ndei per Iesum Christum dominum nostrum.\nQuid est ergo quod iste adiungit et dicit de\nNoe et filiis eius, quod \\'similiter benedicti sint ut Adam et\nEua dicente deo: crescite et multiplicamini et replete\nterram et dominamini eius\\'? quibus dei uerbis addit sua\ndicens: \\'uoluptas ergo ista, quam tu diabolicam uis uideri,\niam in supradictis coniugibus habebatur, quae ut institutione\nbona ita etiam benedictione permansit. non enim dubitatur\nde hac ad Noe et filios eius corporum commixtione dictum,\ncuius iam usus inoleuerat: crescite et multiplicamini\net replete terram\\'. non opus est eadem multis uerbis repetere.\nde uitio hic agitur, quo est deprauata natura bona,\ncuius uitii auctor est diabolus, non de naturae ipsius bonitate,\ncuius auctor est deus, qui neque ab ipsa uitiata deprauataque\n\n\n\n\n\n\n\n\n\n\nnatura suam abstinuit bonitatem, ut auferret hominum fecunditatem,\nuiuacitatem, sanitatem ipsamque substantiam animi\net corporis, sensus atque rationem, alimenta, nutrimenta, incrementa,\nqui etiam facit oriri solem suum super bonos\net malos et pluit super iustos et iniustos et quidquid\nboni est naturae humanae a deo bono etiam in illis hominibus\nqui non liberabuntur a malo.\nVoluptatem tamen iste et hic dixit, quia potest uoluptas\net honesta esse, non dixit carnis concupiscentiam uel libidinem,\nquae pudenda est. sed in consequentibus aperuit uerecundiam\nsuam nec dissimulare potuit ab eo, quod uiolenter ipsa natura\npraescripsit. 'et illud\\', inquit, \\'propter hoc relinquet homo\npatrem et matrem et adhaerebit uxori suae, et erunt\nduo in carne una, et post haec dei uerba sua ipse subiungens,\nut exprimeret', in quit, (fidem operum, propheta prope\npericulum pudoris accessit\\'.s o aperta prorsus et ui ueritatis\nextorta confessio! propheta ergo, ut exprimeret fidem operum,\nprope periculum pudoris accessit, quia dixit: erunt duo in\ncarne una, ubi commixtionem maris et feminae intellegi\nuoluit. dicatur causa, cur in exprimendis operibus dei propheta\nprope periculum pudoris accesserit. itane uero humana opera\npudenda esse non debent, sed plane glorianda, et diuina pudenda\nsunt? itane uero in eloquendis et exprimendis operibus dei\nnon honoratur prophetae uel amor uel labor, sed periclitatur\npudor? quid enim deus potuit facere, quod eius praedicatorem\n\n\n\n\n\n\npudeat dicere et, quod est grauius, pudeat hominem alicuius\noperis, quod non homo, sed deus fecit in homine, cum omnes\nopifices quanto possunt labore et industria id agant, ne de\nsuis operibus erubescant? sed profecto illud nos pudet, quod\npuduit primos illos homines, quando pudenda texerunt. illa\nest poena peccati, illa plaga uestigiumque peccati, illa inlecebra\nfomesque peccati, illa lex in membris repugnans legi\nmentis, illa ex nobis ipsis aduersus nos ipsos inoboedientia\niustissimo reciprocatu inoboedientibus reddita. huius nos pudet\net merito pudet. nam si hoc non esset, quid nobis esset ingratius,\nquid inreligiosius, si in membris nostris non de uitio\nuel de poena nostra, sed de dei confunderemur operibus?\nDicit etiam iste multa frustra de Abraham et Sarra,\nquomodo ex repromissione acceperint filium, et tandem\n\npiscentiam nominat, non tamen addit carnis, quia ipsa pudenda\nest. in concupiscentiae autem nomine aliquando gloriandum\nest, quia est et concupiscentia spiritus aduersus carnem, est\net concupiscentia sapientiae. ait ergo: \\'certe hanc concupiscentiam,\nsine qua nulla fecunditas est, malam naturaliter definisti.\nunde ergo per donum caeleste in senibus excitatur? adstrue\niam hoc, si potes, ad opus diaboli pertinere, quod deum uides\nconferre pro munere\\'. ita hoc dicit, quasi concupiscentia carnis\nillis ante defuerit et hanc eis donauerit deus, quae procul\ndubio inerat in corpore mortis huius; sed fecunditas defuit,\ncuius auctor est deus, et ipsa donata est quando uoluit deus.\n\n\n\n\n\n\n\n\nabsit autem, ut dicamus, quod nos putauit esse dicturos, Isaac\n- sine concubitus calore generatum.\nSed ipse iam dicat, quare interiret anima eius de\ngenere suo, si circumcisus die non esset octauo, quid ipse\npeccasset, quid offendisset deum, ut de aliena in se neglegentia\ntam seuera sententia puniretur, si nullum esset originale peccatum.\nde circumcidendis enim deus sic mandauit infantibus:\nmasculus qui non circumcidetur carnem praeputii sui\noctauo die, disperiet anima eius de genere suo, quia\ntestamentum meum dissipauit. dicat iste, si potest,\nquomodo puer ille testamentum dei dissipauit octo dierum,\nquantum ad ipsum proprie adtinet, innocens infans, et tamen\nnullo modo deus uel sancta scriptura id mendaciter diceret.\ntunc ergo dissipauit testamentum dei, non hoc de imperata\ncircumcisione, sed illud de ligni prohibitione, quando per\nunum hominem peccatum intrauit in mundum et per\npeccatum mors, et ita in omnes homines pertransiit,\nin quo omnes peccauerunt. et hoc in illo significabatur\nexpiari circumcisione octaui diei, hoc est sacramento mediatoris\nin carne uenturi, quia per eandem fidem uenturi in carne\nChristi et morituri pro nobis et tertio die, qui post septimum\nsabbati fuerat futurus octauus, resurrecturi etiam iusti saluabantur\nantiqui. traditus e st enim propter delicta nostra et\nresurrexit propter iustificationem nostram. ex quo enim\ninstituta est circumcisio in populo dei, quod erat tunc signaculum\n\n\n\n\n\n\niustitiae fidei, ad significationem purgationis ualebat et\nparuulis originalis ueterisque peccati, sicut et baptismus ex\nillo ualere coepit ad innouationem hominis, ex quo est institutus,\nnon quod ante circumcisionem iustitia fidei nulla\nerat — nam cum adhuc esset in praeputio, ex fide iustificatus\nest ipse Abraham, pater gentium, quae fidem ipsius fuerant\nsectaturae — sed superioribus temporibus omni modo latuit\nsacramentum iustificationis ex fide. eadem tamen fides mediatoris\nsaluos iustos faciebat antiquos, pusillos cum magnis, non\nuetus testamentum quod in seruitutem generat, non lex\nquae non sic est data, quae posset uiuificare, sed gratia\ndei per Iesum Christum dominum nostrum, quia sicut\ncredimus nos Christum in carne uenisse, sic illi uenturum,\nsicut nos mortuum, ita illi moriturum, sicut nos resurrexisse,\nita illi resurrecturum, et nos uero et illi ad iudicium mortuorum\nuiuorumque uenturum. non ergo iste humanam male\ndefendendo inpediat a salute naturam, quia omnes sub peccato\nnascimur et per unum solum, qui sine peccato natus est,\nliberamur.\n\\'Ista\\', inquit, 'corporum commixtio cum calore, cum\nuoluptate, cum semine a deo facta et pro suo modo laudabilis\nadprobatur, quae aliquando etiam amplum efficitur munus\npiorum\\\\ dixit \\'cum calore\\', dixit \\'cum uoluptate\\', dixit \\'cum\nsemine\\', non tamen dicere ausus est \\'cum libidine\\'. quare,\nnisi quia nominare erubescit, quam laudare non erubescit?\n\n\n\n\n\n\nmunus autem piorum propagatio est fecunda filiorum, non\ncommotio pudenda membrorum, quam non haberet in generandis\nfiliis natura sana, nunc autem habet eam natura uitiata. ac\nper hoc et qui inde nascitur indiget renasci, ut sit membrum\nChristi, et de quo nascitur, si iam renatus est, indiget liberari\nab ea quae in corpore mortis huius est lege peccati. quae cum\nita sint, quomodo adiungit et dicit: \\'confitearis ergo necesse\nest originale quod finxeras interisse peccatum?\\' non ego finxi\noriginale peccatum, quod catholica fides credit antiquitus; sed\ntu, qui hoc negas, sine dubio es nouus haereticus. sub diabolo\nautem sunt iudicio dei omnes cum peccato generati, si non\nfuerint in Christo regenerati.\nSed quia de Abraham loquebatur et Sarra, subiunxit\natque ait: \\'quodsi dixeris: usus in eis uigebat et fetus\nnon erat, respondebo: quem conditor promisit, conditor dedit,\nnon concubitus, sed dei est opus qui nascitur. qui enim\nprimum hominem fecit ex puluere, omnes fabricatur ex semine,\nsicut ergo tunc limus qui adsumptus est materia non auctor\nhominis fuit, ita nunc uis illa uoluptatis. confectrix commixtrixque\nseminum, non explet operationis uicem, sed de thesauris\nnaturae offert deo, unde ille hominem dignetur operari' ? .\nhaec omnia, quae dixit, excepto quod ait a uoluptate semina\nconfici atque misceri, recte diceret, si in eis catholicum sensum\ndefendere niteretur; quia uero scimus quid ex his moliatur\nefficere, profecto dicit etiam recta peruerse. illud itaque, quo\nexcepto cetera uera esse non abnuo, ideo non est uerum, quia\n\n\n\n\n\n\nuoluptas illa concupiscentiae carnalis non conficit semina, sed\nea quae iam sunt in corporibus a uero deo condita. a quo\nipsa conduntur et corpora, non fiunt uoluptate, sed excitantur\net emittuntur cum uoluptate. utrum autem utriusque sexus\nsemina in muliebri utero cum uoluptate misceantur, uiderint\nfeminae quid in secretis uisceribus sentiant; nos non decet\ninaniter usque ad ista esse curiosos. libido tamen illa erubescenda\n— unde pudenda ipsa appellata sunt membra — non\nfuit in corpore uitae illius, quae in paradiso fuit ante peccatum,\n\nsed coepit esse in corpore mortis huius retributa inoboedientia\ninoboedientiae post peccatum. sine qua libidine poterat. opus\nfieri coniugum in generatione filiorum, sicut multa opera fiunt\noboedientia ceterorum sine illo ardore membrorum, quae uoluntatis\nnutu mouentur, non aestu libidinis concitantur..\nAdtende cetera: \\'hoc etiam\\', inquit, \\'apostoli confirmat\nauctoritas; cum enim beatus Paulus de mortuorum resurrectione\nloqueretur, ait: insipiens, tu quod seminas non\nuiuificatur, et infra: deus autem dat illi corpus prout\nuult et unicuique seminum proprium corpus. si ergo\ndeus\\', inquit, \\'humano semini, quod nemo negat uel prudentium\nuel piorum, proprium sicut omnibus rebus corpus adtribuit,\nunde quemquam reum natum probabis? tandem oro respicias,\nquibus laqueis peccati naturalis suffocetur adsertio. uerum age\\',\ninquit, \\'tecum, precor, mitius. mihi crede, etiam te deus fecit,\n\nsed, quod fatendum est. grauis error infecit. quid enim potest\nprofanius dici. quam quod deus hominem aut non fecerit aut,\n\n\n\n\n\n\nut dicis, diabolo fecerit aut certe diabolus dei sit imaginem,\nhoc est hominem fabricatus, quod non minus stultum dinoscitur\nesse quam inpium? ergo tam inops\\', inquit, \\'tam inuerecundus\ndeus est, ut non habuerit quod in praemium sanctis hominibus\ndaret, nisi quod deceptis diabolus infudit in uitio? uis autem\nscire, quod etiam in his, qui sancti non sunt, hanc generationum\npotentiam deus tribuisse probetur? eo igitur tempore, cum\nAbraham metu percussus gentis barbarae Sarram, quae uxor\nerat, sororem suam dixit, refertur Abimelech rex illius prouinciae\nadduxisse eam in noctis usum. sed deus, cui curae\nerat honor sanctae mulieris, in somnis Abimelech ueniens\nregiam frenauit audaciam comminatus interitum, si pergeret\nuiolare coniugium. tunc Abimelech ait: numquid, domine,\ngentem ignorantem et iustam perdes? nonne ipsi\ndixerunt se germanitate coniunctos? surrexit ergo mane\nAbimelech et accepit mille didragma argenti et oues et uitulos\net pueros et ancillas et dedit Abrahae atque a se mulierem\nremisit intactam. orauit uero deum Abraham pro Abimelech;\net sanauit deus Abimelech et uxorem et ancillas eius\\'. cur\nautem haec tanta prolixitate narrauerit, accipe breuiter. in his enim\nquae secutus adiunxit \\'deus\\', inquit, \\'orante Abraham curauit\npotentia dispensationis secretae, quae nota est uerecundis\n\n\n\n\n\n\nuilium feminarum, quia clauserat deus aforis omnem uuluamin\ndomo Abimelech. uide ergo\\', inquit, \\'utrum naturaliter\nmalum dici debet, quod interdum aufert exasperatus deus\nredditque placatus. ipse\\', inquit, facit et piorum filios et inpiorum,\nquoniam quod fiunt parentes, ad naturam pertinet,\nquae deo gaudet auctore, quod autem inpii sunt, ad studiorum\nprauitatem, quae unicuique de libera uoluntate contingit*.\nHis omnibus, quae tam multa dixit, respondemus\nnihil diuinis testimoniis, quae interposuit, esse dictum de\npudenda libidine, quam dicimus non fuisse in corpore beatorum,\nquando nudi erant et non confundebantur. nam primum illud\napostoli de seminibus dictum est frumentorum, quae prius\nmoriuntur, ut uiuificentur. quam sententiam scilicet apostolicam\nquo consilio nescio noluit iste conplere; nam eam huc usque\ncommemorauit: insipiens, tu quod seminas non uiuificatur.\napostolus autem addit: nisi moriatur. sed iste,\nquantum existimo, quod de frumentis dictum est, de humano\nsemine accipi uoluit ab eis, qui haec legunt et scripturas\nsanctas uel nesciunt uel non recordantur. denique non solum\n\nistam sententiam decurtauit, ut non adderet: nisi moriatur,\nuerum etiam sequentia praetermisit, ubi aperuit apostolus de\nquibus seminibus loqueretur. ait enim apostolus: et quod\nseminas, non corpus quod futurum est seminas, sed\nnudum granum fere tritici aut alicuius ceterorum.\nhis praetermissis iste contexuit quod deinde dicit apostolus:\ndeus autem illi dat corpus prout uult et unicuique\n\n\n\n\n\n\nseminum proprium corpus, tamquam de concumbente\nhomine dixerit apostolus: insipiens, tu quod seminas non\nuiuificatur, ut intellegeremus non ab homine concubitu filios\nseminante, sed a deo uiuificari semen humanum. sic enim\nfuerat praelocutus, quia \\'uoluptas illa non explet operationis\nuicem, sed de thesauris naturae offert deo, unde ille hominem\ndignetur operari\\', et subiunxit testimonium, quasi hoc dixerit\napostolus: insipiens, tu quod seminas non uiuificatur,\nhoc est non a te uiuificatur, sed hominem de tuo semine\ndeus operatur, tamquam ab apostolo media illa, quae praetermisit\niste, non dicta sint atque ita se habeat eius sententia.\nuelut de humano semine loqueretur: insipiens, tu quod\nseminas non uiuificatur; deus autem illi dat corpus\nprout uult et unicuique seminum proprium corpus.\ndenique post haec apostoli uerba sic infert sua: \\'si ergo deus\\',\ninquit, \\'humano semini, quod nemo negat uel prudentium uel\npiorum, proprium sicut omnibus rebus corpus adtribuit\\', quasi\napostolus de humano semine in illo testimonio sit locutus.\nDe qua fraude quid adiuuaretur eius intentio, cum\naliquanto adtentius cogitarem, nihil potui reperire, nisi quia\ntestem uoluit adhibere apostolum, quo probaret deum, quod\net nos dicimus, de humanis seminibus hominem operari. et\ncum ei testimonium nullum occurreret, isto abusus est\nfraudulenter. timens utique, ne forte, si adpareret apostolum\nnon de humanis seminibus, sed de frumentis illa dixisse, hinc\nadmoneremur, unde refutaretur non religiosae uoluntatis, sed\nlibidinosae uoluptatis pudens nominator et inpudens praedicator.\n\n\n\n\n\n\nde ipsis quippe seminibus quae in agris agricolae seminant,\npotest iste redargui. cur enim non credamus deum potuisse\nin paradiso concedere homini beato de suo semine, quod concessum\nuidemus agricolis de tritici semine, ut eo modo illud\nsereretur sine ulla pudenda libidine ad uoluntatis nutum\nmembris obsequentibus genitalibus. sicut hoc seritur sine ulla\npudenda libidine ad uoluntatis nutum agricolarum obsequentibus\nmanibus, honestiore in parentibus gignendorum desiderio filiorum,\nquam est inplendorum in arantibus horreorum, ac deinde\n\ncreator omnipotens iijcontaminabili ubique praesentia et crea:trice\npotentia de seminibus hominum prout uellet,. quod et\nnunc facit, operaretur in femina, sicut de seminibus frumentorum\nprout uult operatur in terra, beatis matribus sine\nlibidinosa uoluptate concipientibus, sine aerumnoso gemitu\nparientibus, quandoquidem in illa felicitate et in corpore nondum\nmortis huius, sed uitae illius non esset feminis in excipiendis\nseminibus quod puderet, sicut non esset in edendis\nfetibus quod doleret? quisquis non credit uel credi non uulthominibus\nante omne peccatum in illa paradisi felicitate uersantibus\nhoc potuisse dei uoluntate et benignitate concedi, non\noptandae fecunditatis laudator, sed pudendae uoluptatis. amator\nest.\nItem aliud ex libro diuino testimonium, quod posuit\nde Abimelech et deo uolente clausa omni uulua in domo\nM eius, ne mulieres eius parerent atque aperta rursus ut parerent.\n\n\n\n\n\n\nquid ad rem pertinet? quid habet de illa pudenda libidine, de\n. qua nunc quaestio est? numquid ipsam deus detraxit illis\nfeminis reddiditque cum uoluit? sed poena fuit, ut parere non\npossent, beneficium uero, ut parere possent more huius corruptibilis\ncarnis. non enim tale beneficium deus conferret corpori\nmortis huius, quale non haberet nisi corpus uitae illius in\nparadiso ante peccatum, ut et conceptus proueniret sine libidine\npruriente et partus sine dolore cruciante. cur autem non intellegamus,\nquoniam quidem dicit scriptura aforis omnem\nuuluam fuisse conclusam, aliquo dolore factum esse, ut non\npossent feminae concubitum perpeti, qui dolor deo suscitante\nfuisset inflictus, miserante detractus? nam si ad inpedimentum\nserendae prolis esset libido detrahenda, uiris esset detrahenda,\nnon feminis. femina enim posset uoluntate concumbere etiam\ndesistente libidine, qua stimularetur, si uiro non deesset, qua\nexcitaretur. nisi forte, quia scriptum est, et ipsum Abimelech\nfuisse sanatum, uirilem dicturus est ei libidinem redditam.\nquam profecto si amiseiat, quid opus fuit eum diuinitus\nadmoneri, ut Abrahae non misceretur uxori? sed -sanatum\ndicit, quia domus eius ab illa peste sanata est.\nIam nunc illa tria uideamus, quorum trium quodlibet\ndixerimus, nihil ait dici posse profanius: quod hominem\ndeus aut non fecerit aut diabolo fecerit aut certe\ndiabolus dei sit imaginem, hoc est hominem fabricatus.\nhorum trium primum et nouissimum non dici a nobis etiam\nipse, si non sit excors aut nimium peruicax, confitetur. de illo\n\n\n\n\n\n\nquaestio est, quod secundo medioque loco posuit, ubi sic fallitur,\nut a nobis hoc existimet dici, quod diabolo deus hominem\nfecerit, tamquam in hominibus quos deus ex hominibus parentibus\ncreat, hoc intendat, hoc curet, hoc sui operis ratione\nprouideat, ut habeat diabolus seruos, quos ipse sibi facere\nnon potest. absit, ut hoc qualiscumque uel puerilis pietas\nsuspicetur. bonitate sua deus fecit homines, et primos sine\npeccato et ceteros sub peccato, in usus profundarum cogitationum\nsuarum. sicut enim de ipsius diaboli malitia nouit\nille quid agat et quod agit iustum est et bonum, quamuis\nsit de quo agit iniustus et malus, nec eum propterea creare\nnoluit, quia malum futurum esse praesciuit: ita de uniuerso\ngenere humano, quamuis nullus hominum sine peccati sorde\nnascatur; bonum ille qui summe bonus est operatur, alios\n16 faciens tamquam uasa misericordiae, quos gratia discernat ab\neis, qui uasa sunt irae, alios tamquam uasa irae, ut notas\nfaciat diuitias gloriae suae in uasa misericordiae.\neat iste nunc et aduersus apostolum, cuius ista sententia est,\nargumentetur, immo aduersus ipsum figulum, cui respondere\nprohibet apostolus dicens: o homo, tu quis es, qui respondeas\ndeo? numquid dicit figmentum ei qui se\nfinxit: quare me sic fecisti? annon habet potestatem\nfigulus luti ex eadem massa facere aliud uas in\nhonorem, aliud in contumeliam? numquid ergo uasa irae\nnegat esse iste sub diabolo? aut quia sub diabolo sunt, alius\n\n\n\n\n\n\nea quam ille facit, qui uasa misericordiae facit? aut aliunde\net non ex eadem massa facit? hic itaque dicat: ergo deus\nuasa diabolo facit, quasi nesciat deus sic eis uti ad opera\nsua msta et bona, sicut ipso utitur diabolo.\nAn uero filios perditionis haedos sinistrae partis\ndiabolo pascit et diabolo nutrit et uestit, quia facit solem\nsuum oriri super bonos et malos et pluit super iustos\net iniustos? sic itaque creat malos, quomodo pascit et nutrit\nmalos, quia quod eis creando tribuit ad naturae pertinet bonitatem\net quod eis pascendo et nutriendo dat incrementum\nnon utique malitiae illorum, sed eidem bonae naturae quam\ncreauit bonus bonum tribuit adiumentum. in quantum enim\nhomines sunt, bonum est naturae, cuius auctor est deus;\nin quantum autem cum peccato nascuntur, perituri, si non\nrenascuntur, ad semen pertinent male dictum ab initio\n\n\nillius antiquae inoboedientiae uitio. quo tamen bene utitur\nfactor etiam uasorum irae, ut notas faciat diuitias gloriae\nsuae in uasa misericordiae, ne meritis suis tribuat, si ad\neandem massam quisque pertinens gratia liberetur, sed qui\ngloriatur, in domino glorietur.\nAb hac fide apostolica atque catholica ueracissima\net fundatissima cum Pelagianis iste discedens non\nuult nascentes esse sub diabolo, ne paruuli portentur ad\nChristum, ut eruantur a potestate tenebrarum et in regnum\nipsius transferantur. ac sic accusat ecclesiam toto orbe diffusam,\n\n\n\n\n\n\nin qua ubique omnes baptizandi infantuli non ob aliud exsufflantur,\nnisi ut ab eis princeps mundi mittatur foras,\na quo necesse est uasa irae possideantur, cum ex Adam nascuntur,\nsi in Christo non renascantur et in eius regnum per\ngratiam facta uasa misericordiae transferantur. contra istam\nfundatissimam ueniens ueritatem, ne uniuersam Christi ecclesiam\nobpugnare uideatur, quasi me unum alloquitur et uelut\ncorripiens atque admonens dicit: \\'etiam te deus fecit, sed,\nquod est fatendum, grauis error infecit\\'. sane quod me deus fecerit\nagnosco et gratias ago, qui tamen cum irae uasis perissem,\nsi tantum ex Adam me fecisset et in Christo non refecisset.\nquod cum possessus Pelagiana inpietate non credit, si in tanto\nmalo in finem usque perdurat, non ipse, sed catholici uideant,\nqualis et quantus eum error non infecerit, sed plaue interfecerit.\nAdtende sequentia: \\'quod autem\\', inquit, <filii ex coniugio suscepti naturaliter boni sunt, apostolo dicente discamus,\nqui ait de inprobis: relicto naturali usu feminae\nexarserunt in desideria sua inuicem masculi in masculos\nturpitudinem operantes. ostendit ergo\\'. inquit, \\'usum\nfeminae et naturalem esse et pro suo modo laudabilem, flagitium\nautem ex uoluntate propria exerceri contra institutionis\npudorem. merito itaque\\', inquit, \\'et in bene utentibus genus\nconcupiscentiae modusque laudatur et in turpibus excessus\neius punitur. denique eodem tempore deus Abrahae et Sarrae\nmarcentia aeuo membra uegetauit, quo in Sodomis ipsa igneo\n\n\n\n\n\n\nimbre puniuit. si igitur putas\\\\ inquit, \\'accusandum membrorum\nuigorem, quoniam per ipsum Sodomitae flagitiis obliti sunt,\naccusabis etiam creaturam panis et uini, quoniam hinc quoque\neos peccasse scriptura diuina significauit; dicit enim dominus\nper Ezechiel prophetam: uerumtamen hae iniquitates Sodomae\nsororis tuae superbia; in saturitate panum\net abundantia uini fluebant ipsa et filiae eius; et\nmanum pauperis et egentis non adiuuabant. elige iam\\',\ninquit, \\'utrum mauis: aut reputa diuino operi commixtionem\ncorporum aut creaturam panis et uini similiter malam esse\ndefini. quod si feceris, aperte Manicheus esse conuinceris.\nconcupiscentiae autem naturalis qui modum tenet, bono bene\nutitur; qui modum non tenet, bono male utitur. quid dicis\nergo\\', inquit, \\'ita nuptiarum bonum malo originali, quod inde\ntrahitur, non potest accusari, sicut adulteriorum malum bono\nnaturali, quod inde nascitur, non potest excusari?\\' his sermonibus\\',\ninquit, \\'quod negaueras concessisti, quod concesseras\nsustulisti et nihil magis laboras, quam ut parum intellegaris.\nostende sine commixtione nuptias corporales; aut unum aliquod\nhuic operi nomen inponito et uel bonum uel malum coniugium\nnuncupato. spopondisti utique bona te definire coniugia: si coniugium\nbonum, si homo fructus coniugii bonus, si hic fructus\nopus dei malus esse non potest, qui per bonum ex bono\n\n\n\n\n\n\nnascitur, ubi igitur originale malum, quod tot praeiudiciis interemptum\nest?\\'\nAd haec respondeo non solum filios ex coniugio\nuerum etiam ex adulterio bonum aliquod esse secundum opus\ndei quo creati sunt, secundum autem originale peccatum in\ndamnatione nasci ex Adam primo non solum si de adulterio\nuerum etiam si de coniugio generentur, nisi in Adam secundo,\nqui est Christus, regenerentur. quod autem ait apostolus de\ninprobis: relicto naturali usu feminae exarserunt in\ndesideria sua in inuicem, masculi in masculos turpitudinem\noperantes, non dixit usum coniugalem, sed naturalem,\neum uolens intellegi, qui fit membris ad hoc creatis, ut per\nea possit ad generandum sexus uterque misceri. ac per hoc\ncum eisdem membris etiam meretrici quisque miscetur, naturalis\nest usus, nec tamen laudabilis, sed culpabilis. ab ea uero\nparte corporis, quae non ad generandum est instituta, si et\nconiuge quisque utatur, contra naturam est et flagitiosum.\ndenique prius idem apostolus de feminis dixit: nam feminae\neorum inmutauerunt naturalem usum in eum usum\nqui est contra naturam, dein de masculis in masculos\nturpitudinem operantibus relicto usu femineo naturali. non\nergo isto nomine, id est usu naturali coniugalis est laudata\ncommixtio, sed inmundiora et sceleratiora flagitia denotata\nsunt, quam si inlicite et feminis, sed tamen naturaliter uterentur.\nPanem uero et uinum sic non reprehendimus propte.\nluxuriosos et ebriosos quomodo nec aurum propter cupidos et\nauaros. quocirca commixtionem quoque honestam coniugum\nnon reprehendimus propter pudendam libidinem corporum. illa\nenim posset esse nulla praecedente perpetratione peccati, de\nqua non erubescerent coniugati; haec autem exorta est post\npeccatum, quam coacti sunt uelare confusi. unde remansit\nposterioribus coniugatis quamuis hoc malo bene et licite utentibus\nin eius modi opere humanum uitare conspectum atque\nita confiteri quod pudendum est, cum debeat neminem pudere\nquod bonum est. sic insinuantur haec duo, et bonum laudandae\nconiunctionis, unde filii generentur, et malum pudendae libidinis,\nunde qui generantur regenerandi sunt, ne damnentur.\nproinde pudenda libidine qui licite concumbit. malo bene\nutitur, qui autem inlicite, malo male utitur. rectius enim\naccipit nomen mali quam boni, quod erubescunt et mali et\nboni, meliusque credimus ei qui dicit: scio quia non habitat\nin me, hoc est in carne mea bonum, quam huic qui hoc\ndicit bonum, unde si confunditur, confitetur malum; si autem\nnon confunditur, addit inpudentiam, peius malum. recte igitur diximus:\n\\'ita nuptiarum bonum malo originali, quod inde trahitur,\nnon potest accusari, sicut adulteriorum malum bono naturali,\nquod inde nascitur, non potest excusari\\', quoniam natura humana,\nquae nascitur uel de coniugio uel de adulterio, dei\nopus est. quae si malum esset, non esset generanda; si malum\n\n\n\n\n\n\nnon haberet, non esset regeneranda. atque ut ad unum uerbum\nutrumque concludam: natura humana si malum esset, saluanda\nnon esset; si ei mali nihil inesset, saluanda non esset. qui\nergo dicit eam bonum non esse, bonum negat conditae creatorem;\nqui uero negat ei malum inesse, misericordem uitiatae\ninuidet saluatorem. quapropter in hominibus nascentibus neque\nexcusanda sunt adulteria per bonum, quod inde a conditore\nbono creatum est, nec accusanda coniugia per malum, quod\nibi a misericorde saluatore sanandum est.\n\\'Ostende\\', inquit, 'sine commixtione nuptias corporales\\\\\nnon ostendo ego nuptias corporales sine commixtione,\nsed nec ipse ostendit eandem commixtionem sine confusione.\nin paradiso autem si peccatum non praecessisset, non esset\nquidem sine utriusque sexus commixtione generatio, sed esset\nsine confusione commixtio; esset quippe in coeundo tranquilla\nmembrorum oboedientia, non pudenda carnis concupiscentia.\nproinde coniugium bonum est, unde ordinate seminatus nascitur\nhomo, et fructus coniugii bonus, quod est ipse qui ita nascitur\nhomo; sed peccatum malum est, cum quo nascitur omnis\nhomo. deus quippe fecit et facit hominem, sed per unum\nhominem peccatum intrauit in mundum et per peccatum\nmors, et ita in omnes homines pertransiit, in quo\nomnes peccauerunt.\n\\'Nouo\\', inquit, \\'genere disserendi et catholicum\nprofiteris et Manicheo patrocinaris, dicendo nuptias et magnum\nbonum et magnum malum\\'. prorsus quid loquatur, ignorat\n\n\n\n\n\n\n\n\nsiue ignorare se simulat. aut enim non intellegit aut non uult\nintellegi quid dicamus. sed si non intellegit, praeoccupatione\ninpeditur erroris; si autem non uult quid dicamus intellegi,\nperuicaciae uitium est, quo suum defendit errorem. etlouinianus,\nqui paucos ante annos nouellam conatus est haeresim condere,\nManicheis patrocinari dicebat catholicos, quod aduersus eum\nsanctam uirginitatem nuptiis praeferebant. sed responsurus\nest iste non se quod Iouinianus de indifferentia nuptiarum\nuirginumque sentire. nec ego id dico, quod isti hoc sentiant;\nuerumtamen per Iouinianum catholicis Manicheos obicientem\nnon esse hoc nouum noui haeretici recognoscant. nos itaque\nnuptias bonum dicimus esse, non malum. sed sicuti Arriani\nSabellianos nos esse criminantur, quamuis non dicamus unum\neundemque esse patrem et filium et spiritum sanctum, quod\nSabelliani dicunt, sed dicamus unam eandemque esse naturam\npatris et filii et spiritus sancti, quod catholici dicunt: ita\nPelagiani nobis Manicheos obiciunt, quamuis non dicamus\nesse malum nuptias, quod dicunt Manichei, sed dicamus\nmalum primum hominum primis coniugibus accidisse et inde\nin omnes homines pertransisse, quod dicunt catholici. sed\nsicut Arriani, dum Sabellianos fugiunt, in peius aliquid\ninciderunt, quia trinitatis ausi sunt non personas discernere,\nsed naturas, ita Pelagiani dum Manicheorum pestem in\n\n\n\n\n\n\nperuersum uitare conantur, de nuptiarum fructu ipsis Manicheis\nconuincuntur perniciosiora sentire credendo paruulos\nChristo medico non egere.\n\\'Definis\\', inquit, \\'hominem, si de fornicatione\nnascatur, reum non esse, si de coniugio, innocentem non esse.\nhuc enim peruenit quod dixisti bonum naturale de adulteriis\nposse subsistere, malum originale etiam de coniugio trahi\\\\\nfrustra omnino conatur apud intellegentem lectorem quae\nsunt recta peruertere. absit enim, ut dicamus hominem, si de\nfornicatione nascatur, reum non esse, sed dicimus hominem,\nsiue de coniugio siue de fornicatione nascatur, bonum aliquid\nesse propter auctorem naturae deum, malum aliquid trahere\npropter originale peccatum. quod ergo dicimus bonum naturale\netiam de adulteriis posse subsistere, malum autem originale\netiam de coniugio trahi non huc peruenit, quo ille conatur\nadducere, non nasci reum de adulteriis nec innocentem de\nnuptiis, sed ex utroque reum generatione factum propter\noriginale delictum et utrumque regeneratione absoluendum\npropter naturae bonum.\n\\'Vnum ex his\\\\ inquit, \\'uerum est, alterum falsum\\'.\nhuic eadem breuitate respondeo: immo utrumque uerum est,\nneutrum falsum. \\'uerum est\\', inquit, \\'quod adulteriorum culpam\nhomo, qui inde nascitur, non potest excusare, quia quod\nadulteri fecerunt, ad uitium pertinet uoluntatis, quod autem\ngenuerunt, ad laudem spectat fecunditatis, quia, si quis furtiuum\ntriticum serat, non nascitur messis obnoxia. uitupero itaque\\',\n\n\n\n\ninquit, \\'furem, sed laudo segetem. innocentem pronuntio qui\nnascitur ex generositate seminum dicente apostolo: deus illi\ndat corpus prout uult et unicuique seminum proprium\ncorpus, condemno uero flagitiosum, qui ex propositi peruersitate\npeccauit\\'.\nAd haec adiungit et dicit: \\'prorsus autem si\nmalum de nuptiis trahitur, accusari possunt, excusari non\npossunt, et in diaboli iure opus earum fructumque constituis,\nquia omnis causa mali expers boni est. homo autem\\', inquit,\n\\'qui de nuptiis nascitur, non criminibus, sed seminibus inputatur.\nseminum uero causa in conditione corporum est, quibus corporibus\nqui male utitur boni meritum, non genus sauciat.\nliquido igitur\\', inquit, \\'claret bonum non esse causam mali. si\nergo\\\\ inquit, \\'trahitur et de nuptiis originale malum, causa\nmali conuentio nuptiarum et necesse est malum esse, per\nquod et ex quo malus fructus adparuit dicente domino in\neuangelio: ex fructibus suis arbor agnoscitur. quomodo\\',\ninquit, (tu audiendus putaris, qui dicis bonum esse coniugium,\nde quo nihil aliud quam malum prodire definis? constat igitur\nrea esse coniugia, si peccatum inde originale deducitur, nec\nposse defendi, nisi fructus eorum innocens adprobetur. defenduntur\nautem et bona pronuntiantur; fructus igitur adprobatur\ninnocuus\\'.\nAd haec responsurus prius uolo intentum esse-lectorem\nnihil agere istos, nisi ut saluator non sit paruulis necessarius,\n\n\n\n\n\n\nquos peccata prorsus a quibus saluentur negant habere. haec\ntanta peruersitas et tantae inimica gratiae dei, quae data est\nper Iesum Christum dominum nostrum, qui uenit quaerere\net saluare quod perierat, insinuare se nititur cordibus parum\nintellegentium laude operum diuinorum, hoc est laude\nnaturae humanae, laude seminis, laude nuptiarum, laude utriusque\nsexus commixtionis, laude fecunditatis, quae omnia bona\nsunt. nolo enim dicere: laude libidinis, quia eam et ipse\nnominare confunditur, ut aliud aliquid, non ipsam laudare\nuideatur. ac per hoc mala, quae acciderunt naturae, non discernendo\nab ipsius bonitate naturae non eam, quia falsum est,\nostendit sanam, sed sanari non permittit aegrotam. et ideo\nillud quod diximus, \\'quod adulteriorum culpam bonum quod\ninde nascitur, id est homo non potest excusare\\', uerum esse\nconcedit et hoc, unde nulla inter nos quaestio est, etiam\nsimilitudine furis furtiuum triticum seminantis, de quo bona\nutique messis nascitur, adstruit et confirmat, ut potest. illud\nautem alterum quod diximus: \\'nuptiarum bonum malo originali,\nquod inde trahitur, non potest accusari\\', non uult consentire\nquod uerum sit, quia si consenserit, non Pelagianus haereticus,\nsed catholicus catholicus erit. prorsus'>, inquit, \\'si malum de\nnuptiis trahitur, accusari possunt, excusari non possunt, et in\ndiaboli iure opus earum fructumque constituis, quia omnis\ncausa mali expers boni est\\\\ et ad hoc cetera adtexit, ut probet\ncausam mali bonum esse non posse et ideo nuptias, quia\nbonum sunt, causam mali non esse ac per hoc de illis peccatorem,\nqui necessarium habeat saluatorem, nasci omnino non\n\n\n\n\n\n\nposse, quasi nos nuptias causam dicamus esse peccati. quamuis\nhomo, qui ex illis nascitur, non nascatur sine peccato,\nnuptiae institutae sunt causa generandi, non peccandi. propter\nquod illa est a domino benedictio nuptiarum: crescite et\nmultiplicamini et replete terram. peccatum autem, quod\ninde a nascentibus trahitur, non ad nuptias pertinet, sed ad\nmalum quod accidit hominibus, quorum coniunctione sunt\nnuptiae. nam malum pudendae libidinis et potest esse sine\nnuptiis et potuerunt esse nuptiae sine illo; ad conditionem autem\npertinet corporis non uitae illius, sed mortis huius, ut nunc\nnon possint esse nuptiae sine illo, quamuis ipsum possit esse\nsine illis. nam utique sine nuptiis est pudenda carnis concupiscentia,\nquando adulteria et quaeque stupra atque inmunda\ncommittit, longe contraria pudicitiae nuptiarum, aut quando\nnulla ista committit, quia homo nulla consensione permittit, et\ntamen surgit et mouetur et mouet et plerumque in somnis\nad ipsius operis similitudinem et suae motionis peruenit finem.\nhoc ergo malum nec in ipsis nuptiis malum est nuptiarum,\nsed habent illud in corpore mortis huius paratum, etiamsi\nnolunt, sine quo non possunt inplere quod uolunt. non igitur\nab earum institutione, quae benedicta est, ad eas uenit, sed\nab eo quod ex uno homine peccatum intrauit in mundum\net per peccatum mors, et ita in omnes homines pertransiit,\nin quo omnes peccauerunt.\nQuid est ergo quod ait: \\'ex fructibus suis arbor agno- 25\nscitur\\', quia hoc in euangelio dixisse dominum legimus?\n\n\n\n\n\n\nnumquid inde dominus loquebatur et non potius de duabus uoluntatibus\nhominum, bona scilicet et mala, istam bonam, illam\nmalam arborem dicens, quia de bona uoluntate opera bona\nnascuntur et mala de mala nec possunt bona de mala et\nmala de bona? quodsi nuptias tamquam arborem bonam secundum\nistam quam commemorauit euangelicam similitudinem\nposuerimus, profecto e contrario fornicationem posituri sumus\narborem malam. quamobrem si homo ita dicitur fructus\nnuptiarum tamquam bonus ex arbore bona, procul dubio nasci\nhomo de fornicatione non debuit; mala quippe arbor bonos\nfructus non facit. porro si dixerit non illic arboris loco ponendum\nesse adulterium, sed naturam potius humanam, de qua nascitur\nhomo., ita etiam hic non erit arbor conubium, sed natura\nhumana, de qua nascitur homo. nihil proinde ualet ad istam\nquaestionem similitudo illa euangelica, quia non sunt nuptiae\ncausa peccati, quod trahitur a nascente et expiatur in renascente,\nsed uoluntarium peccatum hominis primi originalis\nest causa peccati. \\'dicis iterum\\', inquit, \\'nam sicut peccatum,\nsiue hinc siue inde a paruulis trahatur, opus est diaboli, sic\nhomo, siue hinc siue inde nascatur, opus est dei\\'. et dixi hoc\net uerissime dixi; et si non Pelagianus, sed catholicus esset,\nnihil aliud et ipse in catholica diceret.\nQuid est ergo quod quaerit a nobis: per quid\npeccatum inuenitur in paruulo? utrum per uoluntatem an\nper nuptias an per parentes? sic enim loquitur et tamquam .\nad omnia ista respondet et a peccato quasi cuncta ista\n\n\n\n\n\n\npurgando nihil uult remanere unde peccatum inueniatur in paruulo.\nuerba denique iam ipsa eius adtende: \\'per quid igitur\\', inquit,\n\\'peccatum inuenitur in paruulo? per uoluntatem? nulla in eo\nfuit. per nuptias? sed hae pertinent ad opus parentum, quos\nin hoc actu non peccasse praemiseras, sed, quantum ex consequentibus\nadparet, non hoc uere concesseras. ipsae sunt igitur\nexecrandae\\', inquit, \\'quae causam fecerunt malo? sed illae solae\nopus indicant personarum. parentes igitur qui conuentu suo\ncausam fecere peccato iure damnabiles sunt. ambigi ergo\\',\ninquit, \\'iam non potest, si tuam sequamur sententiam, coniuges\naeterno supplicio mancipari, quorum labore actum est, ut ad\ndominatum exercendum in homines diabolus perueniret. et ubi\nest, quod paulo ante hominem opus dei dixeras? quia, si per\noriginem malum in hominibus, per malum ius diaboli in\nhomines, diabolum esse dicis auctorem hominum, a quo est\norigo nascentium; si autem credis a deo hominem fieri et esse\nconiuges innocentes, uide quam stare non possit trahi ex his\noriginale peccatum\\'.,\nAd omnia ista huic respondet apostolus, qui neque uoluntatem\narguit paruuli, quae propria in illo nondum est ad peccandum,\nneque nuptias, in quantum nuptiae sunt, quae habent\na deo non solum institutionem, uerum etiam benedictionem,\nneque parentes, in quantum parentes sunt inuicem licite atque\nlegitime ad procreandos filios coniugati, sed per unum,\ninquit, hominem peccatum in hunc mundum intrauit\n\n\n\n\net per peccatum mors, et ita in omnes homines pertransiit,\nin quo omnes peccauerunt. quod isti si catholicis\nauribus mentibusque perciperent, aduersus fidem gratiamque\nChristi rebelles animos non haberent neque conarentur inaniter\nad suum proprium et haereticum sensum haec apostolica uerba\ntam dilucida et tam manifesta conuertere, adserentes hoc ideo\ndictum esse, quod Adam peccauerit primum, in quo de cetero\nquisquis peccare uoluit, peccandi inuenit exemplum, ut peccatum\nscilicet non generatione ab illo uno in omnes homines,\nsed illius unius imitatione transiret, cum profecto, si apostolus\nimitationem hic intellegi uoluisset, non per unum hominem,\nsed per diabolum potius in hunc mundum peccatum intrasse\net per omnes homines pertransisse dixisset. de diabolo quippe\n\\'scriptum est: imitantur autem eum, qui sunt ex parte\nipsius. sed ideo per unum hominem dixit, a quo generatio\n. utique hominum coepit, ut per generationem doceret isse per\n> omnes originale peccatum.\nQuid autem aliud indicant etiam sequentia uerba\napostolica? cum enim hoc dixisset, adiunxit: usque enim ad\nlegem peccatum in mundo fuit, id est, quia nec lex potuit\nauferre peccatum. peccatum autem, inquit, non deputabatur,\ncum lex non esset. erat ergo, sed non deputabatur,\n( quia non ostendebatur, quod deputaretur. sicut enim alibi\ndicit: per legem cognitio peccati, sed regnauit, inquit,\nmors ab Adam usque ad Moysen — hoc est, quod supra\ndixerat: usque ad legem — non ut a Moyse deinceps non\n\n\n\n\n\n\nesset peccatum, sed quia nec per Moyseu lex data regnum\npotuit mortis auferre, quae non regnat utique nisi per peccatum.\nregnum porro eius est, ut hominem mortalem in secundam\netiam, quae sempiterna est, praecipitet mortem. regnauit\nautem in quibus? et in his, inquit, qui non peccauerunt\nin similitudinem praeuaricationis Adae, qui est forma\nfuturi. cuius futuri nisi Christi? et qualis forma nisi a\ncontrario? quod alibi etiam breuiter dicit: sicut in Adam\nomnes moriuntur, ita et in Christo omnes uiuificabuntur:\nsicut in illo illud, ita in isto istud. ipsa est forma,\nsed haec forma non omni ex parte conformis est. unde hic\napostolus secutus adiunxit: sed non sicut delictum ita et\ndonatio; si enim ob unius delictum multi mortui\nsunt, multo magis gratia dei et donum in gratia unius\nhominis Iesu Christi in multos abundauit. quid est\n(multo magis abundauit\\', nisi quia omnes, qui per Christum\nliberantur, temporaliter propter Adam moriuntur, propter ipsum\nautem Christum sine fine uicturi sunt? et non, inquit, sicut\nper unum hominem peccantem, ita est et donum. nam\niudicium quidem ex uno in condemnationem, gratia\nautem ex multis delictis in iustificationem. ex uno\nergo quid nisi delicto? quia sequitur: gratia autem ex\nmultis delictis. dicant isti, quomodo ex uno delicto in\n\n\n\n\n\n\ncondemnationem, nisi quia sufficit ad condemnationem etiam\nunum originale peccatum, quod in omnes homines pertransiit.\ngratia uero ideo ex multis delictis in iustificationem, quia non\nsolum illud unum soluit, quod originaliter trahitur, sed etiam\ncetera, quae in unoquoque homine motu propriae uoluntatis\nadduntur; si enim ob unius delictum mors regnauit\nper unum, multo magis qui abundantiam gratiae et\niustitiae accipiunt, in uita regnabunt per unum Iesum\nChristum. itaque sicut per unius delictum in omnes\nhomines ad condemnationem, ita et per unius iustificationem\nin omnes homines ad iustificationem uitae.\nadhuc permaneant in uanitate mentis suae et dicant unum\nhominem non propaginem traiecisse, sed exemplum praebuisse\npeccati. quomodo ergo per unius delictum in omnes\nhomines ad condemnationem et non potius per multa\nsua cuiusque delicta, nisi quia, etiam si illud unum sit\ntantum, idoneum est perducere ad condemnationem etiam nullis\nadditis ceteris, sicut perducit paruulos morientes, qui ex Adam\nnascuntur, nisi in Christo renascantur? quid ergo a nobis\nquaerit iste, quod non uult ab apostolo audire. per quid\npeccatum inueniatur in paruulo: utrum per uoluntatem an\nper nuptias an per parentes? ecce audiat per quid, audiat et\ntaceat, per quid peccatum inueniatur in paruulo: per unius\ndelictum, inquit apostolus, in omnes homines ad condemnationem.\nomnes autem dixit ad condemnationem per\nAdam et omnes ad iustificationem per Christum, cum utique\n\n\n\n\n\n\nnon omnes eos, qui moriuntur in Adam, transferat Christus\nad uitam. sed omnes dixit atque omnes, quia sicut sine Adam\nnullus ad mortem, ita sine Christo nullus ad uitam; sicut\ndicimus de litterarum magistro, si in ciuitate solus est: omnes\niste hic litteras docet, non quia omnes discunt, sed quia nemo\nnisi ab ipso. denique autem quos omnes dixerat, multos postea\ndixit, eosdem ipsos tamen omnes multosque significans: sicut\nenim, inquit, per inoboedientiam unius hominis peccatores\nconstituti sunt multi, ita et per unius oboedientiam\niusti constituentur multi.\nAdhuc quaerat, per quid peccatum inueniatur in paruulo.\nrespondeant ei paginae sanctae: per unum hominem\npeccatum in hunc mundum intrauit et per peccatum\nmors, et ita in omnes homines pertransiit, in quo\nomnes peccauerunt. ob unius delictum multi mortui\nsunt. iudicium ex uno in condemnationem. ob unius\ndelictum mors regnauit per unum. per unius delictum\nin omnes homines ad condemnationem. per unius\ninoboedientiam peccatores constituti sunt multi. ecce\nper quid delictum inuenitur in paruulo! iam credat originale\npeccatum, sinat uenire paruulos, ut saluentur, ad Christum.\n\nQuid est quod dicit: \\'non peccat iste qui nascitur,\nnon peccat ille qui genuit, non peccat iste qui condidit: per\nquas rimas inter tot praesidia innocentiae peccatum fingis\ningressum?\\' quid quaerit latentem rimam, cum habeat apertissimam\nianuam? per unum hominem, ait apostolus; per\nunius delictum, ait apostolus; per inoboedientiam unius\n\n\n\n\n\n\nhominis, ait apostolus. quid quaerit amplius? quid quaerit\napertius? quid quaerit inculcatius?\n(Si peccatum\\', inquit, 'ex uoluntate est, mala uoluntas,\nquae peccatum facit; si ex natura, mala natura\\'. cito respondeo:\nex uoluntate peccatum est. quaerit forte, utrum et originale\npeccatum. respondeo: prorsus et originale peccatum, quia et\nhoc ex uoluntate primi hominis seminatum est, ut et in illo\nesset et in omnes transiret. sed quod secutus adiunxit: \\'si ex\nnatura, mala natura\\', quaero ab illo, ut, si potest, respondeat,\nsicut manifestum est ex uoluntate mala tamquam ex arbore\nmala fructus eius fieri omnia opera mala, sic ipsam uoluntatem\nmalam, id est ipsam fructuum malorum arborem malam\nunde dicat exortam. si ex angelo, quid erat ipse angelus nisi\nbonum opus dei? si ex homine, quid erat ipse homo nisi\nbonum opus dei? immo quia uoluntas mala angeli ex angelo,\nex homine homini orta est, quid erant haec duo, antequam\nin eis ista mala orirentur, nisi bonum opus dei et bona atque\nlaudanda natura? ecce ergo ex bono oritur malum nec fuit\nomnino unde oriri posset, nisi ex bono, ipsam dico uoluntatem\nmalam, quam nullum praecessit malum, non opera mala, quae\nnon sunt nisi ex uoluntate mala tamquam ex arbore mala. nec\nideo tamen ex bono potuit oriri uoluntas mala, quia bonum\nfactum est a bono deo, sed quia de nihilo factum est, non\nde deo. quid ergo est quod dicit: \\'si natura opus est dei, per\nopus dei opus diaboli transire non sinitur'? nonne opus diaboli,\n\n\n\n\n\n\nquando primum in angelo, qui diabolus factus est, ortum est,\nin opere dei ortum est? quapropter si malum, quod omnino\nnusquam erat, in dei opere oriri potuit, cur malum, quod alicubi\niam erat, per opus dei transire non potuit, praesertim cum ipso\nuerbo utatur apostolus dicens: et ita in omnes homines\npertransiit? numquid homines non sunt opus dei? pertransiit\nergo peccatum per homines, hoc est opus diaboli per opus\ndei, atque ut alio modo id ipsum dicam, quia diaboli opus,\nid est peccatum per ipsum diabolum exortum, qui factura\nuel opus est dei, per aliud opus dei, id est hominem pertransiit,\nopus operis dei per opus dei. et ideo deus est solus\ninmutabilis et potentissimae bonitatis, quia et antequam esset\nullum malum, bona opera fecit omnia et de malis, quae in\nbonis ab eo factis orta sunt, bene operatur per omnia.\n\\'In uno\\', inquit, \\'homine iure uituperatur intentio\net origo laudatur, quia duo sunt, quae contrariis adplicentur;\nin paruulo autem unum est, natura tantum, quia uoluntas\nnon est. illud ergo unum\\', inquit, \\'aut deo adscribetur aut\ndaemoni. si natura\\', inquit, \\'per deum est, non potest in ea\nesse originale malum; si a diabolo, nihil erit, per quod homo\ndiuino operi uindicetur. perfecte itaque Manicheus est, qui\nmalum originale defendit\\'. audiat potius aduersum ista quod\nuerum est. in uno homine iure uituperatur intentio et natura\nlaudatur, quia duo sunt, quae contrariis adplicentur; sed etiam\nin paruulo non unum est tantum, id est natura, in qua creatus\nest homo a deo bono; habet enim et uitium, quod per unum\n\n\n\n\n\n\nin omnes homines pertransiit, sicut sapit apostolus, non sicut\ndesipit Pelagius uel Caelestius uel eorum quicumque discipulus.\nhorum itaque duorum, quae in paruulo esse diximus, unum\nadscribitur deo, alterum diabolo. et quod utrumque propter\nunum horum, id est propter uitium subicitur potestati diaboli,\nideo non est incongruum, quia non fit ipsius diaboli potestate,\nsed dei; subicitur autem uitium uitio, natura naturae, quia et\nin diabolo utrumque est, ut, cum dilecti et electi de potestate\ntenebrarum eruuntur, cui iure subduntur, adpareat quid donetur\niustificatis bonis a deo bona bene operante de malis.\nQuod autem iste sibi quasi religiose dicere uisus est: (si\nnatura per deum est, non potest in ea esse originale malum\\',\nnonne religiosius sibi alius uidetur dicere: si natura per deum\nest, non potest in ea oriri ullum malum? et tamen falsum\nest; hoc enim Manichei adserere uoluerunt et non creaturam\ndei factam de nihilo, sed ipsam naturam dei malis omnibus\ninplere conati sunt. non enim ortum est malum nisi in bono\nnec tamen summo et inmutabili, quod est natura dei, sed\nfacto de nihilo per sapientiam dei. est itaque per quod homo\ndiuino operi uindicetur, quia non esset homo, nisi diuino\nopere crearetur. malum autem non esset in paruulis, nisi\nuoluntate primi hominis peccaretur et origine uitiata peccatum\noriginale traheretur. non ergo sicut iste ait: \\'perfecte Manicheus\nest, qui malum originale defendit\\', sed perfecte Pelagianus est,\n\n\n\n\n\n\n\n\nqui malum originale non credit. neque enim ex quo esse coepit\nManichei pestilentiosa doctrina, ex illo coeperunt in ecclesia\ndei paruuli baptizandi exorcizari et exsufflari, ut ipsis mysteriis\nostenderetur non eos in regnum Christi nisi erutos a tenebrarum\npotestate transferri, aut in libris Manichei legitur,\nquod uenerit filius hominis quaerere et saluare quod\nperierat, aut quod per unum hominem peccatum in\nhunc mundum intrauit et cetera ad eandem sententiam\npertinentia, quae supra commemorauimus, aut quod reddit\ndeus peccata patrum in filios, aut quod in psalmo scriptum\nest: ego in iniquitatibus conceptus sum, et in peccatis\nmater mea in utero me aluit, aut: homo uanitati\nsimilis factus est, dies eius uelut umbra praetereunt,\naut: ecce ueteres posuisti dies meos, et substantia\nmea quasi nihil ante te; uerumtamen uniuersa uanitas,\nomnis homo uiuens, aut quod apostolus dicit: omnis\ncreatura uanitati subiecta est, aut in libro Ecclesiaste:\nuanitas uanitatum et omnia uanitas. quae abundantia\nest homini in omni labore suo quem ipse laborat sub\nsole? aut in libro Ecclesiastico: iugum graue super filios\nAdam a die exitus de uentre matris eorum usque in\ndiem sepulturae in matrem omnium, aut quod dicit\napostolus: in Adam omnes moriuntur, aut quod dicit\n\n\n\n\n\n\nsanctus Iob, ubi de peccatis suis loquitur: homo enim natus\nex muliere breuis uitae et plenus iracundiae sicut\nflos feni decidit; fugit autem sicut umbra et non\nstabit. nonne et huius curam fecisti et hunc fecisti\nintrare in conspectu tuo in iudicium? quis enim erit\nmundus a sordibus? ne unus quidem, etiamsi unius\ndiei fuerit uita eius super terram. quas enim dixerit\nsordes, quia peccata intellegi uoluit, ipsa lectio indicat, ubi\nprorsus unde loquatur adparet. unde est et illud apud prophetam\nZachariam, ubi aufertur a sacerdote uestis sordida et dicitur\nei: ecce abstuli peccata tua. puto, quod ista omnia et\ncetera huius modi, quae indicant omnem hominem sub peccato\net maledicto nasci, non leguntur in tenebris Manicheorum, sed\nin luce catholicorum.\nQuid autem dicam de ipsis diuinarum scripturarum\ntractatoribus, qui in catholica ecclesia floruerunt, quomodo\nhaec non in alios sensus conati sunt uertere, quoniam stabiles\nerant in antiquissima et robustissima fide, non autem nouitio\nmouebantur errore? quos si colligere et eorum testimoniis uti\nuelim, et nimis longum erit et de canonicis auctoritatibus, a\nquibus non debemus auerti, minus fortasse uidebor praesumpsisse\nquam debui. uerumtamen, ut omittam beatissimum\nAmbrosium, cui Pelagius, sicut iam commemoraui, tam\nmagnum integritatis in fide perhibuit testimonium — qui tamen\nAmbrosius nihil aliud defendit in paruulis, ut haberent necessarium\nmedicum Christum, nisi originale peccatum — numquid\n\n\n\n\n\n\n\n\net gloriosissimae coronae Cyprianus dicetur ab aliquo non\nsolum fuisse, sed uel esse potuisse Manicheus, cum prius\niste sit passus, quam illa in orbe Romano pestis adparuit?\net tamen in libro de baptismate paruulorum ita defendit originale\npeccatum, ut propterea dicat et ante octauum diem, si\nnecesse sit, paruulum baptizari oportere, ne pereat anima eius.\nquem tanto uult intellegi ad indulgentiam baptismi facilius\nperuenire, quanto magis ei dimittuntur non propria, sed aliena\npeccata. hos iste audeat dicere Manicheos et antiquissimam\necclesiae traditionem isto nefario crimine aspergat, qua exorcizantur,\nut dixi, et exsufflantur paruuli, ut in regnum Christi\na potestate tenebrarum, hoc est diaboli et angelorum eius,\neruti transferantur. nos autem paratiores sumus cum istis uiris\net cum ecclesia Christi in huius fidei antiquitate firmata quaelibet\nmaledicta et contumelias perpeti quam cum Pelagianis\ncuiuslibet eloquii praedicatione laudari.\n\\'Ais iterum\\', inquit, \\'et dicis: nulla esset concupiscentia,\nnisi homo ante peccasset, nuptiae uero essent, etiamsi\nnemo peccasset\\'; non dixi: nulla esset concupiscentia, quia est\net glorianda concupiscentia spiritalis, qua concupiscitur sapientia,\nsed dixi: \\'nulla esset pudenda concupiscentia\\'. relegantur\nuerba mea, quae etiam ipse posuit, ut quanta ab illo fraude\ncommemorentur adpareat. sed quo uoluerit eam nomine appellet,\n\n\n\n\n\n\nilla dixi quod non esset, nisi homo ante peccasset, de qua\nerubuerunt in paradiso, qui pudenda texerunt, quam nemo\nnegat, quoniam peccatum inoboedientiae praecesserat, ideo\nsubsecutam. qui autem uult intellegere quid senserint, debet\nconsiderare quid texerint. succinctoria quippe sibi de foliis\nficulneis, non uestimenta fecerunt, quae succinctoria graece\n7teptCto{j.aTa nuncupantur. quid autem cooperiant perizomata,\nomnibus notum est, quae nonnulli latini campestria sunt\ninterpretati. quis autem ignorat qui campestrantur quas partes\ncorporis contegant? has enim tegebant Romani iuuenes, quando\nnudi exercebantur in campo, unde hoc genus tegminis tale\nnomen accepit.\n(Illae ergo nuptiae\\', inquit, \\'quae sine concupiscentia,\nsine motu corporum, sine necessitate sexuum, ut dicis,\nesse potuerunt, a te pronuntiantur laudabiles; ista uero coniugia,\nquae nunc aguntur, a diabolo inuenta definis. illa itaque\\',\ninquit, \\'quae institui potuisse somnias, bona deliberas, ista\nuero, de quibus dicit scriptura diuina: relinquet homo\npatrem et matrem et adhaerebit uxori suae, et erunt\nduo in carne una, profiteris mala diabolica, morbum postremo\ndebere, non coniugium nuncupari\\'. non est mirum, si Pelagiani\ndicta nostra in sensus quos uolunt detorquere conantur, quando\net de scripturis sanctis, non ubi obscure aliquid dictum est,\nsed ubi clara et aperta sunt testimonia, id facere consueuerunt\nmore quidem haereticorum etiam ceterorum. quis enim diceret\nsine motu corporum, sine necessitate sexuum nuptias esse\n\n\n\n\n\n\npotuisse? deus enim fecit sexus, quia masculum et feminam\nfecit eos, sicut scriptum est. unde autem fieri posset, ut qui\nfuerant coniungendi et ipsa coniunctione generaturi sua corpora\nnon mouerent, quandoquidem nullus fit hominis ad hominem\ncorporalis accessus, si desit corporis motus? non ergo hic\nquaestio est de motu corporum, sine quo non possent omnino\nmisceri, sed de pudendo motu genitalium, qui profecto non\nesset et tamen seminatrix commixtio non deesset, si genitalia\nnon libidini, sed uoluntati sicut cetera membra seruirent. an non\netiam nunc in corpore mortis huius imperatur pedi, brachio,\ndigito, labro, linguae, et ad nutum nostrum continuo porriguntur?\nhumori denique, quod est mirabilius, in uesica intus\nposito qui, et quando eius copia non urgemur, imperatur ut\nprofluat et obtemperat? immo ipsis abditis uisceribus et\nneruis, quibus idem humor continetur, imperatur, ut eum\n\n\npropellant, exprimant, eiciant, et, si sanitas adest, sine difficultate\nseruiunt uoluntati. quanto ergo facilius atque tranquillius\noboedientibus genitalibus corporis partibus et ipsum membrum\nporrigeretur et homo seminaretur, nisi hominibus illis inoboedientibus\nmembrorum istorum inoboedientia iusto supplicio\nredderetur? quod supplicium casti sentiunt, qui procul dubio\nmallent, si possent, iubente uoluntate quam pruriente uoluptate\nfilios seminare. inmundi autem, qui propter istum morbum.\nnon solum meretrices, uerum etiam coniuges amant, de hoc\nsupplicio carnis grauiore supplicio mentis exultant.\nAbsit ergo, ut dicamus, quod nos dicere iste\nconfingit. ista coniugia, quae nunc aguntur, a diabolo inuenta\nprorsus ipsae sunt nuptiae, quas ab initio deus instituit. hoc\nenim bonum suum ad hominum generationem institutum etiam\ndamnatis hominibus non detraxit, quibus non detraxit etiam\nsensus carnis et membra, procul dubio munera sua, quamuis\niam debita damnatione moritura. istae, inquam, sunt nuptiae,\nde quibus dictum est — excepto, quod hic figuratum est,\nmagno illo Christi et ecclesiae sacramento —: propterea\nrelinquet homo patrem et matrem et adhaerebit uxori\nsuae, et erunt duo in carne una. hoc enim ante peccatum\ndictum est et, si nemo peccasset, sine pudenda libidine posset\nfieri. et nunc quamuis sine illa non fiat in corpore mortis\nhuius, ipsum est tamen quod non cessat fieri, ut adhaereat\n\nhomo uxori suae et sint duo in carne una. quamobrem etsi\ndicitur nunc alias esse nuptias, alias uero, si nemo peccasset,\nesse potuisse, non secundum earum naturam, sed secundum\nquandam in deterius mutatam dicitur qualitatem. sicut alius\ndicitur, quamuis idem ipse sit homo, qui mutauerit uitam\nsiue in melius siue in deterius — aliud est enim iustus, aliud\npeccator, quamuis idem ipse sit homo — sic aliae nuptiae\nsine pudenda libidine, aliae cum pudenda libidine, cum tamen\nsecundum constitutionem suam, qua legitime coniungitur\nmulier uiro et fides carnalis debiti ab adulteriorum peccato seruatur inmunis et hoc more legitimo filii seminantur, eaedem\nipsae sunt nuptiae, quas deus instituit, quamuis diabolus non\nipsas, sed homines, ex quibus nuptiae fiunt, antiqua peccati\n\n\n\n\n\n\npersuasione sauciauerit inoboedientiae persuadendo peccatum,\ncui per diuinum iudicium inoboedientia membrorum reciproca\nredderetur, in qua coniugati. quamuis erubuerint nuditatem\nsuam, nuptiarum tamen a deo institutam non omnimodo\npotuerunt amittere bonitatem.\nHinc iste pergit ab eis, qui coniunguntur, ad\neos, qui gignuntur, propter quos in hac quaestione tantis\naduersus nouos haereticos disputationibus laboramus, et occulto\ndei conpulsus instinctu dicit aliquid, ubi totum istum nodum\nsua confessione dissoluit. uolens enim nobis maiorem inuidiam\ncommouere, quia dicimus etiam de legitimis nuptiis sub\npeccato paruulos nasci, \\'illos ergo\\', inquit, \\'qui numquam nati\nsunt, bonos potuisse esse dicis, istos uero, qui mundum inpleuerunt,\npro quibus Christus mortuus est, diaboli opus et\nde morbo natos et ab exordio reos definis. probaui itaque\\',\ninquit, \\'nihil te aliud agere, quam ut deum neges horum, qui\nsunt, hominum conditorem\\'. ego quidem conditorem hominum\nomnium, quamuis omnes sub peccato nascantur et pereant,\nnisi renascantur, non dico nisi deum; uitium quippe inseminatum\nest persuasione diaboli, per quod sub peccato nati\nsunt, non natura condita qua homines sunt. libido autem\npudenda non moueat membra, nisi quando uolumus, et non\nest morbus; non de illa erubescat etiam licitus et honestus\nconiugatorum concubitus uitando conspectum et adpetendo\nsecretum, et non est morbus; non prohibeat apostolus in hoc\nmorbo possideri uxores, et non est morbus. quod enim graecus\nhabet: νπά rcadst IrciitojiAac, alii latine interpretati sunt: in\n\n\n\n\n\n\nmorbo desideriiuel concupiscentiae, aliiuero: in passione\nconcupiscentiae, uel si quo alio modo in aliis atque aliis\ncodicibus inuenitur. sed passio in latina lingua, maxime usu\nloquendi ecclesiastico, non ad uituperationem consueuit intellegi.\nQuodlibet autem de pudenda concupiscentia carnis iste.\nsentiat, de paruulis, pro quibus laboramus, ut saluatore indigere\ncredantur, ne sine salute moriantur, adtende quid dixerit.\nuerba eius repeto: 'illos ergo\\\\ inquit, \\'qui numquam nati sunt,\nbonos potuisse esse dicis, istos uero, qui mundum inpleuerunt,\npro quibus Christus mortuus est, diaboli opus et de morbo\nnatos et ab exordio reos definis). o si nodum soluat etiam\ncontentionis, quomodo nodum soluit istius quaestionis! numquid\nenim se modo de maioribus ista locutum esse dicturus est?\nde paruulis agitur, de nascentibus agitur, de his nobis, quia\nrei ab exordio definiuntur a nobis, ab illo inuidia commouetur,\nquia eos dicimus reos, pro quibus Christus mortuus est. cur\nergo pro illis Christus mortuus est, si non sunt rei? inde\nprorsus, inde obtinebimus causam, unde excitandam putauit\n\ninuidiam. ipse dicit: \\'quomodo sunt rei paruuli pro quibus\nChristus mortuus est?\\' nos respondemus: immo paruuli quomodo\nrei non sunt, pro quibus Christus mortuus est? ista\ncontrouersia iudicem quaerat. iudicet ergo Christus et, cui rei\nmors eius profecerit, ipse dicat. hic est, inquit, sanguis\nmeus, qui pro multis effundetur in remissionem peccatorum.\niudicet cum illo et apostolus, quia et in apostolo\nipse loquitur Christus. clamat et dicit de deo patre, quia\n\n\n\n\n\n\nproprio filio non pepercit, sed pro nobis omnibus\ntradidit eum. puto, quod ita dicat Christum traditum pro\nomnibus nobis, ut in hac causa paruuli non separenter a nobis.\nsed quid opus est hinc satagere, unde iam nec iste contendit,\nquandoquidem non solum confitetur mortuum fuisse etiam pro\nparuulis Christum, uerum etiam inde nos arguit, quod eosdem\nparuulos reos dicimus, pro quibus mortuus est Christus? iam\nitaque apostolus, qui dixit pro nobis omnibus traditum Christum,\ndicat etiam quare sit pro nobis traditus Christus. traditus\nest, inquit, propter delicta nostra et resurrexit propter\niustificationem nostram. si igitur, sicut iste et confitetur\net profitetur et dicit et obicit, in eis sunt et paruuli, pro\nquibus traditus est Christus, et propter delicta nostra est\ntraditus Christus, habent profecto et paruuli delicta originalia, pro\nquibus est traditus Christus, habet quod in\\' eis sanet, qui,\nsicut ipse ait, non est opus sanis medicus, sed male\nhabentibus; habet cur eos saluos faciat, qui uenit in\nmundum, sicut dicit apostolus Paulus, peccatores saluos\nfacere; habet quod in eis remittat, qui sanguinem se fudisse\ntestatur in remissionem peccatorum; habet propter quod\neos quaerat, qui uenit, ut dicit, quaerere et saluum facere\nquod perierat; habet quod in eis soluat filius dei, qui\npropterea uenit, sicut dicit apostolus Iohannes, ut soluat\nopera diaboli. huic ergo paruulorum saluti inimicus est,\n\n\n\n\n\n\nqui eorum sic adserit innocentiam, ut sauciatis et uulneratis\nneget necessariam medicinam.\nIam quod sequitur et adiungit, adtende. \\'si\nante peccatum\\', inquit, 'per deum creatum est unde homines\nnascerentur, per diabolum autem unde parentes commouerentur,\nadscribetur sine dubio sanctitas nascentibus et culpa generantibus.\nquod quia manifestissime nuptias damnat, amoueto\nhunc sensum, precor, de ecclesiarum medio et uere credito\nquia per Iesum Christum facta sunt omnia et sine ipso factum\nest nihil\\'. ita hoc dicit, quasi nos dicamus per diabolum\naliquid substantiae creatum in hominibus. persuasit malum\ndiabolus tamquam peccatum, non creauit tamquam naturam.\nsed plane naturae persuasit, quia homo natura est, et ideo\neam persuadendo uitiauit. qui enim uulnerat, non creat\nmembra, sed uexat. sed uulnera, quae corporibus infliguntur,\nmembra faciunt claudicare uel aegre moueri, non eam uirtutem\nqua iustus est homo; uulnus autem, quod peccatum uocatur,\nipsam uitam uulnerat, qua recte uiuebatur. hoc autem ualde\ntunc maius atque altius diabolus inflixit. quam sunt ista\nhominibus nota peccata. unde illo magno primi hominis\npeccato natura ibi nostra in deterius commutata non solum\nest facta peccatrix, uerum etiam genuit peccatores. et tamen\nipse languor, quo bene uiuendi uirtus periit, non est utique\nnatura, sed uitium, sicut certe mala in corpore ualitudo non\nest ulla substantia uel natura, sed uitium, et licet non semper,\n\n\n\n\n\n\ntamen plerumque malae ualitudines parentum ingenerantur\nquodam modo et adparent in corporibus filiorum.\nHoc autem peccatum, quod ipsum hominem in paradiso\nmutauit in peius, quia multo est grandius quam iudicare\nnos possumus, ab omni nascente trahitur nec nisi in renascente\nremittitur, ita ut etiam de parentibus iam renatis, in quibus\nremissum atque tectum est, trahatur in reatum nascentium\nfiliorum, nisi et ipsos, quos prima carnalis natiuitas obligauit,\nsecunda spiritalis absoluat, cuius rei mirabilis mirabile creator\nin oliua et oleastro produxit exemplum, ubi non solum ex\noleastri, uerum etiam ex oliuae semine nonnisi oleaster exoritur.\nquapropter quamuis et in hominibus natura generatis, gratia\nregeneratis sit ista carnalis concupiscentia repugnans legi\nmentis, tamen, quia remissa est in remissione peccatorum,\nnon iam illis in peccatum reputatur nec nocet aliquid, nisi\neius motibus ad inlicita consentiatur. proles uero eorum, quia\nnon per spiritalem, sed per carnalem concupiscentiam seminatur,\nuelut ex illa oliua quidam nostri generis oleaster sic inde\nreatum nascendo trahit, ut nisi renascendo liberari ab illa\npeste non possit. quomodo ergo adfirmat iste nos adscribere\nsanctitatem nascentibus et culpam generantibus, cum potius\nueritas monstrat, etsi fuerit sanctitas in generantibus, originalem\nculpam inesse nascentibus, quae non aboleatur nisi\nrenascentibus?\nQuae cum ita sint, de ista carnis concupiscentia\net de libidine imperiosa inpudicis, domanda pudicis, pudenda\n\n\n\n\n\n\ntamen et pudicis et inpudicis, sentiat iste quodlibet, quia ei,\nsicut uideo, multum placet; non eam laudare cunctetur, quam\nnominare confunditur; appellet eam, sicut appellauit, membrorum\nuigorem nec castarum aurium reuereatur horrorem;\nappellet membrorum potentiam nec caueat inpudentiam; dicat,\nsi non erubescit, in paradiso si nemo peccasset, hunc ibi\nuigorem uelut florem uirere potuisse nec opus fuisse, ut\ntegeretur, quod ita moueretur, ut inde nemo confunderetur,\nsed parata coniuge semper exerceretur, numquam reprimeretur,\nne aliquando uoluntas tantae felicitati negaretur. absit enim,\nut illa beatitudo posset aut in loco illo non habere quod\nuellet aut in suo corpore uel animo sentire quod nollet ac\nper hoc si motus libidinis uoluntatem hominum praeueniret,\nuoluntas continuo sequeretur, uxor, quae propter hoc numquam\nabsens esse debebat, siue conceptura siue iam grauida, ilico\nadmoueretur et aut proles seminaretur aut uoluptas naturalis\net laudabilis expleretur et periret semen hominis, ne adpetitus\ntam bonae concupiscentiae fraudaretur: tantum non se\nconuerterent coniuges in eum usum, qui est contra naturam,\nsed quotiens delectaret, membris ad hoc creatis et genitalibus\nuterentur. uerumtamen quid si et ille usus contra naturam\nforsitan delectaret, quid si et in hanc uoluptatem laudabilis\nilla libido adhinniret? utrum sequerentur eam, quoniam suauis\nesset, an repugnarent, quoniam turpis esset? si sequerentur,\nubi est cogitatio qualiscumque honestatis? si repugnarent,\n\n\n\n\nubi est pax tantae felicitatis? hinc si forte erubuerit et dixerit\ntantam pacem felicitatis illius tantumque ordinem in his rebus\nesse potuisse, ut numquam carnis concupiscentia uoluntatem\nillorum hominum praeueniret, sed, cum ipsi uellent, tunc illa\nconsurgeret, tunc autem uellent, quando ad seminandos filios\nopus esset, ita ut nullus seminis esset inritus iactus, nullus\nfieret concubitus, quem non sequeretur conceptus et partus\nad nutum seruiente carne, ad nutum seruiente libidine: hoc\nsi dicit, saltem consideret nunc in hominibus non esse quod\ndicit. et si non uult concedere uitium esse libidinem, dicat\nsaltem per illorum hominum inoboedientiam etiam ipsam\nuitiatam esse carnis concupiscentiam, ut illa, quae oboedienter\net ordinate moueretur, nunc inoboedienter inordinateque moueatur,\nita ut ipsis quoque pudicis ad nutum non obtemperet\nconiugatis, sed et quando non est necessaria moueatur et,\nquando necessaria est, aliquando citius, aliquando tardius, eorum\nsequatur nutus, sed suos exerat motus. hanc ergo eius\ninoboedientiam inoboedientes illi tunc homines receperunt et\nin nos propagine transfuderunt. neque enim ad eorum nutum,\nsed utique inordinate mouebatur, quando membra prius glorianda,\ntunc iam pudenda texerunt.\nSed, ut dixi, sentiat de ista libidine iste quodlibet,\npraedicet utlibet, laudet quantumlibet — sicut enim multis\nlocis significat, multum libet — ut eius si non usibus, saltem\nlaudibus Pelagiani oblectentur, quicumque eorum proposito\ncontinentiae carne coniugum non fruuntur, tantum paruulis\n\n\n\n\nparcat, ut non eos laudet inutiliter defendatque crudeliter,\nsaluos esse non dicat, non ad laudatorem Pelagium, sed ad\nsaluatorem Christum uenire permittat. nam ut iam liber iste\nclaudatur, quoniam ita sermo illius terminatus est, qui in\nchartula quam misisti scriptus est, ut diceret: \\'uere credito\nquia per Iesum facta sunt omnia, et sine ipso factum est\nnihi' ? , concedat Iesum etiam paruulis esse Iesum et, ut per\neum facta omnia fatetur per id quod est uerbum deus, ita\netiam paruulos ab eo saluos fieri fateatur per id quod est\nIesus, si uult catholicus esse christianus. sic enim scriptum\nest in euangelio: et uocabunt nomen eius Iesum; ipse\nenim saluum faciet populum suum a peccatis eorum.\nideo ergo Iesum, quoniam Iesus latine saluator est; ipse\nenim saluum faciet populum suum, in quo populo sunt\nutique et paruuli, saluum faciet autem a peccatis eorum.\nsunt ergo et in paruulis peccata originalia, propter quae Iesus,\nid est saluator possit esse et ipsorum.\n"};
