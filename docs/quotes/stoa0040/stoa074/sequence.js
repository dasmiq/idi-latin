var sequence = {"name":"Augustine. Quaestiones in Heptateuchum","data":"Cum scripturas sanctas quae appellantur canonicae legendo\net cum aliis codicibus secundum Septuaginta interpretationes\nconferendo percurreremus, placuit eas quaestiones, quae in\nmentem uenirent, siue breuiter commemorando uel etiam\npertractando tantummodo proponerentur siue etiam qualitercumque\ntamquam a festinantibus soluerentur, stilo alligare.\nne de memoria fugerent: non ut eas satis explicaremus, sed\nut, cum opus esset, possemus inspicere, siue ut admoneremur\nquid adhuc esset requirendum, siue ut ex eo quod iam uidebatur\ninuentum, ut poteramus, essemus et ad cogitandum\ninstructi et ad respondendum parati. si quis igitur haec legere\npropter incultum in nostra festinatione sermonem non fastidierit,\nquas quaestiones propositas inuenerit nec solutas, non\nideo sibi nihil conlatum putet; nonnulla enim pars inuentionis\nest nosse quid quaeras. quarum autem solutio placuerit, non\nibi uile contemnat eloquium, sed de aliqua participatione\ndoctrinae potius gratuletur; non enim disputatio ueritate sed\nueritas disputatione requiritur. exceptis ergo his quae a prin- cipio,\nubi deus caelum et terram fecisse narratur, usque ad\n\n\n\n\n\n\ndimissionem duorum primorum hominum de paradiso tractari\nmultipliciter possunt, de quibus alias, quantum potuimus,\ndisseruimus, haec sunt quae legentibus nobis occurrentia\nuoluimus litteris adtinere.\nQVAEST. I. Quomodo Cain potuerit condere ciuitatem, cum\nciuitas alicui utique constituatur hominum multitudini, illi\nautem duo parentes et duo filii fuisse referantur, quorum\nfiliorum ab altero alter occisus est, in cuius occisi locum alius\nnatus esse narratur. an ideo quaestio est, quoniam qui legunt\nputant solos tunc fuisse homines quos diuina scriptura commemorat\nnec aduertunt eos qui prius sunt conditi duos uel\neos etiam quos genuerunt tam diu uixisse, ut multos gignerent?\nnon enim et Adam ipse eos solos genuit, quorum nomina\nleguntur, cum de illo scriptura loquens ita concludat, quod\ngenuerit filios et filias. proinde cum multo pluribus illi uixerint\nannis quam Israhelitae in Aegypto fuerunt, quis non uideat\nquam multi homines nasci potuerunt, unde illa ciuitas inpleretur,\nsi Hebraei multo minore tempore ita multiplicari potuerunt\n?\nQuaeri solet quomodo Mathusalam secundum annorum\nconputationem uiuere post diluuium potuerit, cum omnes\npraeter eos qui in arcam ingressi sunt perisse dicantur. sed\nhanc quaestionem plurium codicum mendositas peperit. non\nsolum quippe in hebraeis aliter inuenitur uerum etiam in\nSeptuaginta interpretatione Mathusalam in codicibus paucioribus\nsed ueracioribus sex annos ante diluuium reperitur\nfuisse defunctus.\nItem quaeritur quemadmodum potuerint angeli cum\nfiliabus hominum concumbere, unde gigantes nati esse perhibentur;\nquamuis nonnulli et latini et graeci codices non\nangelos habeant sed filios dei. quos quidam ad soluendam\nistam quaestionem iustos homines fuisse crediderunt, qui\npotuerunt etiam angelorum nomine nuncupari. nam de homine\nIohanne scriptum est: ecce mitto angelum meum ante\nfaciem tuam, qui praeparabit uiam tuam. sed hoc\nmouet, quomodo uel ex hominum concubitu nati sint gigantes\nuel feminis miscere se potuerint, si non homines sed angeli\nfuerunt. sed de gigantibus, id est nimium grandibus atque\nfortibus, puto non esse mirandum, quod ex hominibus nasci\npotuerunt, quia et post diluuium quidam tales fuisse reperiuntur\net quaedam corpora hominum in incredibilem modum ingentia\nnostris quoque temporibus extiterunt non solum uirorum\nuerum etiam feminarum. unde credibilius est homines iustos\nappellatos uel angelos uel filios dei concupiscentia lapsos\npeccasse cum feminis quam angelos carnem non habentes\nusque ad illud peccatum descendere potuisse; quamuis de\nquibusdam daemonibus, qui sint inprobi mulieribus, a multis\ntam multa dicantur, ut non facile sit de hac re definienda\nsententia.\nDe arca Noe quaeri solet, utrum tanta capacitate\nquanta describitur animalia omnia quae in eam ingressa dicuntur\net escas eorum ferre potuerit. quam quaestionem cubito\ngeometrico soluit Origenes adserens non frustra scripturam\ndixisse, quod Moyses omni sapientia Aegyptiorum\nfuerit eruditus, qui geometricam dilexerunt. cubitum autem\n\n\n\n\n\n\ngeometricum dicit tantum ualere quantum nostra cubita sex\nualent. si ergo tam magna cubita intellegamus, nulla quaestio\nest tantae capacitatis arcam fuisse, ut posset illa omnia\ncontinere.\nItem quaeritur utrum arca tam magna centum annis\npotuerit fabricari a quattuor hominibus, id est Noe et tribus\nfiliis eius. sed si non potuit, non erat magnum fabros alios\nadhibere, quamuis operis sui mercede accepta non curauerint\nutrum eam Noe sapienter an uero inaniter fabricaretur et ideo\nnon in eam intrauerint, quia non crediderunt quod ille crediderat.\nQuid ait, cum de arcae fabricatione loqueretur: inferiora\nbicamerata et tricamerata facies eam? non\nenim inferiora futura erant bicamerata et tricamerata. sed in\nhac distinctione totam structuram eius intellegi uoluit, ut\nhaberet inferiora, haberet et superiora inferiorum, quae appellauit\nbicamerata, haberet et superiora superiorum, quae appellauit\ntricamerata. in prima quippe habitatione, id est in inferioribus\nsemel camerata erat arca; in secunda uero habitatione\nsupra inferiorem iam bicamerata erat ac per hoc in tertia\nsupra secundam sine dubio tricamerata erat.\nQuoniam non solum uiuere sed etiam pasci in arca\nanimalia deus dixit et iussit, ut Noe ab omnibus escis sumeret\nsibi et illis, quae ad illum fuerant ingressura, quaeritur quomodo\nibi leones uel aquilae, quae consuerunt carnibus uiuere,\n\n\n\n\n\n\npasci potuerint: utrum et animalia praeter illum numerum\npropter aliorum escam fuerint intromissa an aliqua praeter\ncarnes — quod magis credendum est — a uiro sapiente uel\ndeo demonstrante prouisa sint. quae talium quoque animantium\nescis conuenirent.\nQuod scriptum est: et a uolatilibus mundis et\na uolatilibus inmundis et a pecoribus mundis et a\npecoribus inmundis et ab omnibus serpentibus in\nterra — quod deinde non additur, subauditur \"mundis et\ninmundis\" — et adiungitur: duo duo intrauerunt ad\nNoe in arcam, masculus et femina, quaeritur quomodo\nsuperius distinxerit duo duo ab inmundis, nunc autem siue\na mundis siue ab inmundis duo duo dicat intrasse. sed hoc\nrefertur non ad numerum mundorum uel inmundorum animalium\nsed ad masculum et feminam, quia in omnibus siue\nmundis siue inmundis duo sunt, masculus et femina.\nNotandum, quod scriptum est: in quo est spiritus\nuitae, non solum de hominibus sed etiam de pecoribus dictum\npropter illud, quod quidam de spiritu sancto uolunt intellegere,\nubi scriptum est: et insufflauit deus in faciem eius\nspiritum uitae, quod melius quidam codices habent: flatum\nuitae.\nDe montium altitudine, quam omnem scriptum est transcendisse\naquam cubitis quindecim propter Olympi montis\nhistoriam. si enim terra inuadere potuit spatium tranquilli\n\n\n\n\n\n\nillius aeris, ubi dicitur nec nubes uideri nec uentos sentiri,\ncur non et aqua crescendo?\nQuod scriptum est: et exaltata est aqua super\nterram centum quinquaginta dies, quaeritur utrum\nusque ad hunc diem creuerit an per tot dies in altitudine\nqua creuerat manserit, quoniam alii interpretes planius uidentur\nhoc dicere. nam Aquila dixit \"ob tinuit\", Symmachus ,\"praeualuerunt\",\nid est aquae.\nQuod scriptum est post centum quinquaginta dies\nadductum esse spiritum super terram et desisse aquam et\nconclusos fontes abyssi et cataractas caeli et detentam pluuiam\nde caelo, quaeritur utrum post centum quinquaginta\ndies haec facta sint an per recapitulationem omnia commemorata\nsunt, quae post quadraginta dies pluuiae fieri coeperunt,\nut hoc solum ad centum quinquaginta dies pertineat,\nquod usque ad ipsos aqua exaltata est aut de fontibus abyssi\ncessante iam pluuia aut quia mansit in altitudine sua, dum\nnullo spiritu siccaretur; cetera uero, quae dicta sunt, non\npost centum quinquaginta dies omnia facta sunt sed commemorata\nsunt omnia, quae ex fine quadraginta dierum fieri\ncoeperunt.\nQuod scriptum est dimissum esse coruum nec redisse\net dimissam post eum columbam et ipsam redisse, quod non\ninuenisset requiem pedibus suis, quaestio solet oboriri, utrum\ncoruus mortuus sit an aliquo modo uiuere potuerit. quia,\nutique, si fuit terra ubi requiesceret, etiam columba requiem\n\n\n\n\n\n\npotuit inuenire pedibus suis. unde conicitur a multis, quod\ncadaueri potuit coruus insidere, quod columba naturaliter refugit.\nItem quaestio est quomodo columba non inuenerit\nubi resideret, si iam, sicut narrationis ordo contexitur, nudata\nfuerant cacumina montium. quae uidetur quaestio aut per\nrecapitulationem posse dissolui, ut ea posterius narrata intellegantur\nquae prius facta sunt, aut potius, quia nondum\nsiccata fuerant.\nQuid sibi uult quod dominus dicit: non adiciam\nadhuc maledicere super terram propter opera hominum,\nquia adposita est mens hominis ad maligna\na iuuentute. non adiciam ergo adhuc percutere\nomnem carnem uiuam, quemadmodum feci, et deinde\nadiungit quae secundum largitatem bonitatis suae donat hominibus\nindignis? utrum hic testamenti noui indulgentia figurata\nsit et praeterita ultio ad uetus pertineat testamentum,\nhoc est illud ad legis seueritatem, hoc ad gratiae bonitatem.\nQuid est: et de manu hominis fratris exquiram\nanimam hominis? an omnem hominem fratrem omnis\nhominis intellegi uoluit secundum cognationem ex uno ductam?\nQuaeritur quare peccans Cham in patris offensa non\nin se ipso sed in filio suo Chanaan maledicitur. nisi quia\nprophetatum est quodam modo terram Chanaan eiectis inde\nChananaeis et debellatis accepturos fuisse filios Israhel, qui\nuenirent de semine Sem.\nQuaeritur, quomodo dictum sit de Nebroth: hic\ncoepit esse gigas super terram, cum gigantes et antea\nnatos scriptura commemoret. an forte quia post diluuium\nnouitas generis humani reparandi denuo commemoratur, in\nqua nouitate hic coepit esse gigas super terram? \\'5\nQuaeritur quid sit: et Heber nati sunt filii duo;\nnomen unius Phalec, quia in diebus eius diuisa\nest terra, nisi forte in diebus eius linguarum illa diuersitas\nextiterit, per quam factum est, ut gentes diuiderentur.\nEt erat omnis terra labium unum. quomodo\nhoc potest intellegi, quando superius dictum est, quod filii\nNoe uel filiorum eius distributi essent per terram secundum\ntribus et secundum gentes et secundum linguas suas, nisi\nquia per recapitulationem postea commemorat quod prius erat?\nsed obscuritatem facit, quod eo genere locutionis ista contexit,\nquasi narratio de his quae postea facta sunt consequatur.\nVenite aedificemus nobis ciuitatem et\nturrem cuius caput erit usque in caelum. si hoc se\nposse crediderunt, nimium stulta audacia et inpietas deprehenditur.\net quia ob hoc dei uindicta secuta est, ut eorum linguae\ndiuiderentur, non absurde hoc cogitasse creduntur.\nVenite descendamus et confundamus ibi\nlinguam eorum, ne audiat unusquisque uocem proximi.\nutrum ad angelos dominus hoc dixisse intellegitur ?\nan secundum illud accipiendum est quod in exordio libri\nlegitur: faciamus hominem ad imaginem et\n\n\n\n\n\n\nsimilitudinem nostram? nam et quod postea dicitur singulari\nnumero: quia ibi confudit dominus labia terrae, sic\net illic cum dictum esset: faciamus hominem ad imaginem\nnostram, in consequentibus tamen non dictum est\n5 fecerunt Ii sed: fecit deus.\nQuod scriptum est: et erat Arphaxat annorum\ncentum triginta quinque, cum genuit Cainan. et\nuixit Arphaxat postquam genuit Cainan annos\nquadringentos, uel, sicut in graeco inuenimus, annos\ntrecentos, quaeritur quomodo dixerit deus ad Noe: et\nerunt anni uitae eorum centum uiginti; nondum enim\nnatus erat Arphaxat, quando dixit hoc deus, nec fuit in arca\ncum parentibus suis. quomodo ergo intelleguntur deinceps\nanni uitae humanae praedicti centum uiginti, cum inueniatur\nhomo uixisse amplius quadringentis annis? nisi quia intellegitur\nante uiginti annos quam inciperet arca fieri, quae centum\nannis facta reperitur, hoc deum dixisse ad Noe, cum iam\npraenuntiaret facturum se esse diluuium, nec uitae humanae\ndeinceps futurae in his qui post diluuium nascerentur spatium\npraedixisse sed uitae hominum quos fuerat diluuio deleturus.\nQuaeritur, quare scriptum est: Sem erat\npater omnium filiorum Heber, cum inueniatur Heber\nquintus a Sem filio Noe . utrum quia ex illo Hebraei dicuntur\nappellati? per illum enim generatio transit ad Abraham. quid\n\n\n\n\n\n\nergo probabilius sit ab Heber Hebraeos tamquam Heberaeos\ndictos an ab Abraham tamquam Abrahaeos merito quaeritur.\nQuomodo accipiendum sit, quod, cum esset Tharra\npater Abrae annorum septuaginta, genuit Abram et postea\ncum suis omnibus mansit in Charran et uixit annos ducentos\nquinque in Charran et mortuus est, et dixit dominus ad\nAbram, ut exiret de Charran, et exiit inde, cum esset idem\nAbram septuaginta quinque annorum? nisi quia per recapitulationem\nostenditur uiuo Tharra locutum esse dominum et\nAbram uiuo patre suo secundum praeceptum domini exisse\nde Charran, cum esset septuaginta quinque annorum, centesimo\net quadragesimo quinto anno uitae patris sui, si dies\nuitae patris eius anni ducenti quinque fuerunt, ut ideo scriptum\nsit: fuerunt anni uitae Tharrae ducenti quinque\nin Charran. quia ibi compleuit omnes annos totius uitae\nsuae. soluitur ergo quaestio per recapitulationem, quae indissolubilis\nremaneret. si post mortem Tharrae acciperemus\nlocutum esse dominum ad Abram, ut exiret de Charran, quia\nnon poterat adhuc esse annorum septuaginta quinque, cum\npater eius iam mortuus esset, qui eum septuagesimo aetatis\nsuae anno genuerat, ut Abram post mortem patris sui annorum\nesset centum triginta quinque. si omnes anni patris eius\n\n\n\n\n\n\nducenti quinque fuerunt. recapitulatio itaque ista, si aduertatur\nin scripturis, multas quaestiones soluit, quae indissolubiles\npossunt uideri secundum etiam superiorum quaestionum\nexpositionem per eandem recapitulationem factam.\n\nQuamquam et aliter ista quaestio a quibusdam soluatur: ex\nillo conputari annos aetatis Abrae, ex quo liberatus est de\nigne Chaldaeorum, in quem missus ut arderet, quia eundem\nignem superstitione Chaldaeorum colere noluit, liberatus inde\netsi in scripturis non legitur, iudaica tamen narratione traditur.\npotest et sic solui, quoniam scriptura, quae dixit: cum\nesset Tharra annorum septuaginta, genuit Abram\net Nachor et Arran, non utique hoc intellegi uoluit, quia\neodem anno septuagesimo aetatis suae omnes tres genuit, sed\nex quo anno generare coepit, eum annum commemorauit scriptura.\nfieri autem potest, ut posterior sit generatus Abram,\nsed merito excellentiae, qua in scripturis ualde commendatur,\nprior fuerit nominatus, sicut propheta priorem nominauit\nminorem: Iacob dilexi, Esau autem odio habui, et in\nParalipomenon cum sit quartus nascendi ordine ludas, prior\nest commemoratus, a quo Iudaicae genti nomen est, propter\ntribum regiam. commodius autem plures exitus inueniuntur,\nquibus quaestiones difficiles dissoluantur.\n\nConsideranda est sane narratio Stephani de hac re, cui\nmagis harum expositionum non repugnet. et illud quidem\ncogit, ut non, sicut narrari uidetur in Genesi, post mortem\nTharrae locutus sit deus Abrae, ut exiret de cognatione\nsua et de domo patris sui; sed cum esset in\n\n\n\n\n\n\nMesopotamia priusquam habitaret in Charran iam utique egressus de\nterra Chaldaeorum, ut in illo itinere intellegatur ei locutus\ndeus. sed quod Stephanus postea sic narrat: tunc Abram\negressus de terra Chaldaeorum habitauit in Charran.\net inde postquam mortuus est pater eius conlocauit\neum in terra hac. non paruas adfert angustias\nhuic expositioni, quae fit per recapitulationem. uidetur enim\nhabuisse imperium domini, quod ei fuerat locutus in itinere\nMesopotamiae egresso de terra Chaldaeorum et eunti in Charran,\net hoc imperium post mortem patris sui oboedienter inplesse,\ncum dicitur: et habitauit in Charran. et inde\npostquam mortuus est pater eius conlocauit illum\nin terra hac. ac per hoc manet quaestio, si septuaginta\nquinque annorum — sicut euidenter scriptura Geneseos loquitur\n— fuit, quando egressus est de Charran, quomodo possit\nesse hoc uerum; nisi forte quod ait Stephanus: tunc Abram\negressus est de terra Chaldaeorum et habitauit\nin Charran, non sic accipiatur: tunc egressus est, posteaquam\nei locutus est dominus — iam enim erat in Mesopotamia.\nsicut supra dictum est, quando illud audiuit a domino —\nsed ipsa regula recapitulationis contexere uoluit Stephanus\net simul dicere, unde egressus ubi habitauerit, cum ait: tunc\nAbram egressus est de terra Chaldaeorum et habitauit\nin Charran. in medio autem, id est inter egressum\nde terra Chaldaeorum et habitationem in Charran, ei locutus\nest deus. postea uero quod adiungit Stephanus: et inde\npostquam mortuus est patereius, conlocauit illum\n\n\n\n\n\n\nin terra hac, intuendum est, quia non dixit: et postquam\nmortuus est pater eius, egressus est de Charran, sed: inde\nconlocauit eum deus in terra hac, ut post habitationem\nin Charran conlocaretur in terra Chanaan, non post mortem\npatris egressus, sed post mortem patris conlocatus in terra\nChanaan, ut ordo uerborum sit: \"habitauit in Charran; et\ninde conlocauit illum in terra hac, postquam mortuus est\npater eius\", ut tunc intellegamus conlocatum uel constitutum\nAbram in terra Chanaan, quando illic eum nepotem suscepit,\ncuius uniuersum semen illic fuerat regnaturum ex promisso\ndei hereditate donata. nam ex ipso Abram natus est Ismahel\nde Agar, nati et alii ex Cettura, ad quos illius terrae non\npertineret hereditas. et ex Isaac natus est Esau, qui similiter\nab illa hereditate alienatus est. ex Iacob autem filio Isaac\nquotquot filii nati sunt, id est uniuersum semen eius ad illam\nhereditatem pertinuit. sic ergo conlocatus et constitutus in\nilla terra Abram, quoniam uixit usque ad natiuitatem Iacob,\nsi recte intellegitur, soluta quaestio est secundum recapitulationem,\nquamuis et aliae solutiones non sint contemnendae.\nErit ergo cum te uiderint Aegyptii, dicent\nquia uxor illius haec. factum est autem, statim ut\nintrauit Abram in Aegyptum, uidentes Aegyptii\nmulierem quia speciosa erat ualde. quomodo accipiatur\nquod Abram ueniens in Aegyptum celare uoluit uxorem suam\nesse Sarram secundum omnia, quae de hac re scripta sunt?\nutrum hoc conuenerit tam sancto uiro an subdefectio fidei\neius intellegatur, sicut nonnulli arbitrati sunt? iam quidem et\ncontra Faustum de hac re disputaui et diligentius a\n\n\n\n\n\n\npresbytero Hieronymo expositum est, quare non sit consequens, ut.\ncum aliquot dies apud regem Aegypti Sarra fecerit, etiam\neius concubitu credatur esse polluta, quoniam mos erat regius\nuicibus ad se admittere mulieres suas et nisi lomentis et\nunguentis diu prius accurato corpore nulla intrabat ad regem.\nquae dum fierent, adflictus est Pharao manu dei, ut uiro\nredhiberet intactam, quam ipsi deo maritus commiserat tacens\nquod uxor esset, sed non mentiens quod soror esset, ut caueret\nquod poterat, quantum homo poterat, et deo commendaret\nquod cauere non poterat, ne, si et illa quae cauere poterat\ndeo tantum dimitteret, non in deum credere sed deum tentare\npotius inueniretur.\nQuod terra Sodomorum et Gomorrhae, antequam\ndeleretur, comparatur paradiso dei, eo quod erat inrigua, et\nterrae Aegypti, quam Nilus inrigat, satis, ut opinor, ostenditur\nquomodo intellegi debeat ille paradisus, quem plantauit deus,\nubi constituit Adam. quis enim alius intellegatur paradisus\ndei, non uideo. et utique si arbores fructiferae in paradiso\nuirtutes animi accipiendae essent, sicut nonnulli existimant,\nnullo corporali in terra paradiso ueris lignorum generibus instituto,\nnon diceretur de ista terra: sicut paradisus dei.\nRespiciens oculis tuis uide a loco in\nquo nunc tu es ad aquilonem et africum et orientem\net mare, quia omnem terram quam tu uides tibi\ndabo eam et semini tuo usque in saeculum. quaeritur\nhic quomodo intellegatur tantum terrae promissum esse\nAbrae et semini eius, quantum poterat oculis circumspicere\n\n\n\n\n\n\nper quattuor cardines mundi. quantum est enim, quod ad\nterram conspiciendam acies corporalis uisus possit adtingere?\nsed nulla est quaestio, si aduertamus non hoc solum esse\npromissum; non enim dictum est: tantum terrae tibi dabo\nquantum uides, sed: tibi dabo terram quam uides. cum enim\net ulterior undique dabatur, profecto haec praecipue quae\nuidebatur dabatur. deinde adtendendum est quod sequitur,\nquoniam, ne putaret etiam ipse Abram hoc solum promitti\nterrae quod aspicere uel circumspicere posset, surge, inquit,\net perambula terram in longitudine eius et latitudine,\nquia tibi dabo eam, ut perambulando perueniret\nad eam, quam oculis uno loco stans uidere non posset. significatur\nautem ea terra, quam primus populus accepit Israhel\nsemen Abrae secundum carnem, non illud latius semen secundum\nfidem, quod ne taceretur dictum est ei futurum sicut\narenam maris secundum hyperbolen quidem, sed tamen tantum\nquod numerare nullus posset.\nNuntiauit Abram transfluuiali. transfluuialem\nAbram appellatum etiam graeca exemplaria satis indicant;\nsed cur ita appellatus sit, haec uidetur causa, quod\nex Mesopotamia ueniens transito flumine Euphrate sedes constituit\nin terra Chanaan et transfluuialis appellatus est ex ea\nregione unde uenerat. unde Iesus Naue dicit Israhelitis: quid?\nuultis seruire diis patrum uestrorum qui sunt\ntrans flumen?\nDe eo quod scriptum est: circa solis autem\noccasum pauor inruit super Abram, et ecce timor\nmagnus incidit ei . tractanda est ista quaestio propter\neos, qui contendunt perturbationes istas non cadere in animum\nsapientis: utrum tale aliquid sit, quale A. Gellius commemorat\nin libris Noctium Atticarum, quendam philosophum in magna\nmaris tempestate turbatum, cum esset in naue, animaduersum\na quodam luxurioso adulescente. qui cum ei post transactum\npericulum insultaret, quod philosophus cito perturbatus esset,\n< cum ipse neque timuerit neque palluerit), respondit ideo\nillum non perturbatum, quia nequissimae animae suae nihil\ntimere deberet, quod nec digna esset pro qua aliquid timeretur.\nceteris autem studiosis, qui in naui fuerant, expectantibus\nprotulit librum quendam Epicteti Stoici, ubi legebatur non\nita placuisse Stoicis nullam talem perturbationem cadere in\nanimum sapientis, quasi nihil tale in eorum adpareret adfectibus,\nsed perturbationem ab eis definiri, cum ratio talibus\nmotibus cederet; cum autem non cederet, non dicendam perturbationem.\nsed considerandum est quemadmodum hoc dicat\nA. Gellius et diligenter inserendum.\n<Et>dabo tibi et semini tuo post te terram,\nin qua habitas, omnem terram cultam in possessionem\naeternam. quaestio est quomodo dixerit aeternam,\ncum Israhelitis temporaliter data sit: utrum secundum hoc\nsaeculum dicta sit aeterna, ut ab eo quod est a!<i>v graece,\n\n\n\n\n\n+\nquod et saeculum significat, dictum sit alwvtov, tamquam si\nlatine posset dici \"saeculare\", an ex hoc aliquid secundum\nspiritalem promissionem hic intellegere cogamur, ut aeternum\nideo dictum sit, quia hinc aeternum aliquid significatur. an\npotius locutionis est scripturarum ? ut aeternum appellent,\ncuius rei finis non constituitur aut non ita fit, ut deinceps\nnon sit faciendum, quantum pertinet ad curam uel potestatem\nfacientis. sicut ait Horatius:\nseruiet aeternum qui paruo nesciet uti.\nnon enim potest in aeternum seruire, cuius ipsa uita, qua\nseruit, aeterna esse non potest. quod testimonium non adhiberem,\nnisi locutionis esset; uerborum quippe illi sunt nobis\nauctores, non rerum uel sententiarum. si autem defenduntur\nscripturae secundum locutiones proprias, quae idiomata uocantur,\nquanto magis secundum eas, quas cum aliis linguis\ncommunes habent!\nQuaeritur, quomodo dictum sit ad Abraham de\nfilio eius: et reges gentium ex illo erunt, utrum quia\nnon prouenit secundum regna terrena, secundum ecclesiam\naccipi debeat, an propter Esau etiam ad litteram contigit.\nEt uidens procucurrit in obuiam illis ab\nostio tabernaculi sui et adorauit super terram et\ndixit: domine, si inueni gratiam ante te, ne praetereas\nseruum tuum. quaeritur, cum tres uiri essent qui\nei adparuerant, quomodo singulariter dominum appellet dicens:\ndomine, si inueni gratiam ante te. an intellegebat\nunum ex eis dominum et alios angelos? an potius in angelis\ndominum sentiens domino potius quam angelis loqui elegit,\n\n\n\n\n\n\n\n+\nquia uno ex tribus cum ipso Abraham postea remanente duo\nmittuntur in Sodomam et illis sic loquitur Lot tamquam\ndomino?\nSumatur aqua et lauent pedes uestros\net refrigerate sub arbore. et sumam panem et\nmanducate. quaeritur, si angelos intellegebat, quomodo\npotuit ad hanc humanitatem inuitare, quae refectioni mortalis\ncarnis necessaria est, non inmortalitati angelorum.\nAbraham autem et Sarra seniores progressi\nin diebus; defecerunt autem Sarrae fieri\nmuliebria. seniorum aetas minor est quam senum, quamuis\net senes appellentur seniores. unde, si uera sunt quae a nonnullis\nmedicis adseruntur, quoniam senior uir cum muliere\nseniore filios facere non potest, etiamsi adhuc feminae muliebria\nueniant, secundum hoc admiratum Abraham de promissione\nfilii et miraculum posuisse apostolum accipere possumus\n\"emortuum [quippe] corpus\" Abrahae. emortuum quippe\ncorpus non ita intellegendum est, ac si omnino nullam uim\ngenerandi habere posset, si mulier iuuenalis aetatis esset,\nsed secundum hoc emortuum, ut iam de prouectioris aetatis\nmuliere non posset. nam ideo de Cettura potuit, quia iuuenalem\nillam inuenit aetate. sic enim medici tradunt, quoniam cuius\ncorpus uiri secundum hoc iam defecit, ut cum femina\n\n\n\n\n\n\nQuaestionum aetatis, quamuis menstrua adhuc patiatur, generare\nnon possit, de iuuencula potest: et rursus mulier, quae iam\nprouectae aetatis est, quamuis adhuc menstrua fluant, ut de\nseniore parere non possit, de iuuene potest. illud itaque ideo\nmiraculum fuit, quia secundum id quod diximus emortuo\ncorpore uiri femina quoque tam prouectae aetatis fuit, ut ei\ndestitissent fieri muliebria. nam si quod ait apostolus \"corpus\nemortuum\" uerbo quis premat, quia dixit emortuum, iam\nergo nec animam habuisse, sed cadauer fuisse intellegi debet:\nquod absurdissimae falsitatis est. sic itaque soluitur ista\nquaestio. alioquin merito mouet quomodo, cum esset Abraham\nprope mediae aetatis, secundum quam homines tunc uiuebant,\net postea filios de Cettura fecerit, dicatur ab apostolo corpore\nemortuo et pro miraculo, quia genuit, praedicetur.\nEt dixit dominus ad Abraham: quare\nrisit Sarra in semet ipsa dicens: ergo uere pariam?\nego autem senui. quaeritur quare istam redarguat dominus,\ncum et Abraham riserit. nisi quia illius risus admirationis et\nlaetitiae fuit, Sarrae autem dubitationis, et ab illo hoc diiudicari\npotuit,. qui corda hominum nouit.\nNegauit Sarra dicens: non risi; timuit\nenim. quomodo intellegebant deum esse qui loquebatur, cum\netiam negare ausa sit Sarra quod riserit, tamquam ille hoc\nposset ignorare? nisi forte Sarra homines eos putabat, Abraham\nuero deum intellegebat. sed etiam ipse illa humanitatis officia\npraebendo, de quibus supra dixi, quae necessaria nisi infirmae\ncarni esse non possent, mirum nisi homines prius esse\n\n\n\n\n\n\narbitratus est. sed fortassis, inquies, deum loqui intellexit quibusdam\ndiuinae maiestatis existentibus et adparentibus signis,\nsicut in hominibus dei saepe adparuisse scriptura testatur.\nsed rursus quaeritur, si ita est, unde angelos postea fuisse\ncognouerint, nisi forte cum eis uidentibus in caelum issent.\nSciebam enim quia constituet filiis suis\net domui suae post se, et custodient uias domini\nfacere iustitiam et iudicium, ut adducat dominus\nin Abraham omnia quae locutus est ad illum. ecce\nubi promittit dominus Abrahae non solum praemia, sed etiam\noboedientiam iustitiae filiorum eius, ut circa eos etiam praemia\npromissa compleantur.\nDescendens ergo uidebo, si secundum\nclamorem ipsorum uenientem ad me consummantur;\nsi autem non, ut sciam. uerba haec si non dubitantis,\nquid duorum potius euenturum sit, sed irascentis et\nminantis accipiamus, nulla quaestio est. more quippe humano\ndeus in scripturis ad homines loquitur et eius iram nouerunt\nsine perturbatione eius intellegere qui nouerunt. solemus autem\netiam sic minanter loqui: \"uideamus, si non tibi facio\" aut:\n\"uideamus, si non illi fecero\", et: \"si non potuero tibi facere,\nuel sciam\", id est: hoc ipsum experibor, utrum non possim .\nquod cum minando, non ignorando dicitur, irati adparet adfectus;\nsed perturbatio non cadit in deum. mos autem humanae\nlocutionis et usitatus est et humanae infirmitati congruit, cui\ndeus coaptat locutionem suam.\nQuaeri solet utrum quod de Sodomis dixit deus non\nse perdere locum, si inuenirentur illic uel decem iusti, speciali\nquadam sententia de illa ciuitate an de omnibus intellegendum\nsit generaliter, parcere deum loco, in quocumque uel\ndecem iusti fuerint. in qua quaestione non est quidem necesse\nut hoc de omni loco accipere conpellamur; uerum tamen de\nSodomis potuit et sic dici, quia sciebat deus ibi non esse uel\ndecem. et ideo sic respondebatur Abrahae, ut significaretur\nnec tot ibi posse inueniri, ad exaggerationem iniquitatis illorum.\nnon enim necesse erat deo tam sceleratis hominibus parcere.\nne cum illis perderet iustos, cum posset iustis inde liberatis\nreddere inpiis digna supplicia. sed, ut dixi, ad ostendendam\nmalignitatem multitudinis illius dixit: si decem ibi inuenero,\nparcam uniuersae ciuitati. tamquam si diceret:\n\"certe possum nec pios cum inpiis perdere nec tamen propterea\ninpiis parcere, quia liberatis et separatis inde piis\npossum inpiis digna rependere; et tamen, si ibi inueniantur,\nparco\", hoc est, quia nec tot ibi possent inueniri. tale aliquid\nest apud Hieremiam, ubi ait: circuite uias Hierusalem\net uidete et quaerite in plateis eius et cognoscite:\nsi inuenietis hominem facientem iustitiam et\nquaerentem fidem, et propitius ero peccatis eorum,\nid est: inuenite uel unum, et parco ceteris, ad exaggerandum\net demonstrandum, quod nec unus ibi posset inueniri.\nQuod occurrit Lot angelis et adorauit in faciem,\nuidetur intellexisse quod angeli essent; sed rursus cum eos\nad refectionem corporis inuitat, quae mortalibus necessaria\nest, uidetur putasse quod homines essent . ergo quaestio similiter\nsoluitur, ut soluta est in tribus qui uenerunt ad Abraham,\n\n\n\n\n\n\nut aliquibus signis adpareret eos diuinitus missos, qui tamen\nhomines crederentur. nam hoc et in epistula quae est ad\nHebraeos, cum de hospitalitatis bono scriptura loqueretur,\nait: per hanc enim quidam nescientes hospitio\nreceperunt angelos.\nQuod ait Sodomitis Lot: sunt mihi duae filiae\nquae nondum nouerunt uiros; producam illas ad\nuos, utimini illis quomodo placuerit uobis; tantum\nin uiros istos ne faciatis iniquum. quoniam prostituere\nuolebat filias suas hac conpensatione, ut uiri hospites\neius nihil a Sodomitis tale paterentur, utrum admittenda sit\nconpensatio flagitiorum uel quorumque peccatorum, ut nos\nfaciamus mali aliquid, ne alius grauius malum faciat, an potius\nperturbationi Lot, non consilio tribuendum sit quia hoc dixerit,\nmerito quaeritur. et nimirum periculosissime admittitur\nhaec conpensatio. si autem perturbationi humanae tribuitur et\nmenti tanto malo permotae, nullo modo imitanda est.\nViros uero qui erant ad ostium domus percusserunt\ncaecitate. graeci habent aopao-q, quod magis\nsignificat, si dici posset, \"auidentia\", quae faciat non uideri\nnon omnia, sed quod non opus est. nam merito mouet quomodo\npotuerunt deficere quaerendo ostium, si tali erant caecitate\npercussi, ut omnino nihil uiderent; hoc enim modo sua\ncalamitate turbati ulterius ostium non requirerent. hac aopadq.\net illi percussi sunt, qui quaerebant Helisaeum. hanc et illi\nhabuerunt, qui dominum post resurrectionem cum illo ambulantes\nin uia non cognouerunt, quamuis ibi non sit hoc uerbum\npositum, sed res ipsa intellegatur.\nDixit autem Lot ad illos: oro, domine,\nquia inuenit puer tuus misericordiam ante te et\nmagnificasti iustitiam tuam, quam facis in me, ut\nuiuat anima mea; ego autem non possum saluus *\nfieri in monte, ne forte conprehendant me mala\net moriar. haec perturbatione timoris non credebat ipsi\ndomino, quem in angelis cognoscebat, qua etiam illud de\nfiliabus suis prostituendiÂ» dixerat, ut intellegamus non pro\nauctoritate habendum quod dixit de turpitudine filiarum; non\nenim et hoc pro auctoritate habendum est deo non esse\ncredendum.\nEt recordatus est deus Abraham et emisit\nLot de medio euersionis. commendat scriptura meritis\nmagis Abrahae liberatum esse Lot, ut intellegamus iustum Lot\ndictum secundum quendam modum, maxime quod unum\nuerum deum colebat et propter comparationem scelerum Sodomorum,\ninter quos uiuens ad uitam similem non potuit inclinari.\nAscendit autem Lot de Segor et sedebat\nin monte. mirum nisi ipse mons est, in quem sponte ascendit,\nquo admonente domino ascendere noluit; aut enim nullus est\nalius aut non adparet.\nTimuit enim habitare in Segor. infirmitati\neius dominus et timori concesserat ciuitatem quam Lot ipse\ndelegerat et in ea promiserat ei securitatem, quod propter\nillum parceret ciuitati. tamen etiam ibi esse timuit; ita fides\neius non magni roboris fuit.\nDixit autem Abraham de Sarra uxore sua:\nsoror mea est; timuit enim dicere: uxor mea est,\nne forte occiderent eum uiri ciuitatis propter\nillam. quaeri solet quomodo adhuc in illa aetate pro Sarrae\npulchritudine Abraham periclitari metuebat. sed magis formae\nillius uis miranda est, quae adhuc amari poterat, quam quaestio\ndifficilis putanda.\nQuod ait deus ad Abimelech propter Sarram:\net peperci tibi, ut non peccares in me, quando eum\nadmonuit uxorem Abraham esse quam putabat sororem, aduertendum\nest et notandum in deum peccari, quando talia\ncommittuntur quae putant homines leuiter habenda tamquam .\nin carne peccata. quod autem dixit ei: ecce tu morieris,\netiam hoc notandum est quomodo dicat deus tamquam praedicens\nsine dubio futurum quod admonendo dicit, ut a peccato\nabstinendo caueatur.\nMerito quaeritur cur Abraham nec die quo natus est ei\nfilius nec die quo circumcisus est, sed die quo ablactatus est\nepulum fecerit. quod nisi ad aliquam spiritalem significationem\nreferatur, nulla solutio quaestionis est; tunc scilicet esse debere\nmagnum gaudium spiritalis aetatis, quando fuerit factus homo\nnouus spiritalis, id est non talis qualibus dicit apostolus:\nlac uobis potum dedi, non escam; nondum enim\npoteratis. sed nec adhuc potestis; estis enim adhuc\ncarnales.\nQuaeritur Sarra dicente: eice ancillam et filium\neius; non enim erit heres filius ancillae cum filio\nmeo Isaac, quare contristatus sit Abraham, cum ista fuerit\nprophetia, quam utique magis debuit nosse ipse quam Sarra.\n\n\n\n\n\n\nsed intellegendum est uel ex reuelatione hoc dixisse Sarram,\nquia prius illi fuerat reuelatum, illum uero, quem de hac\npostea dominus instruit, paterno adfectu pro filio fuisse commotum,\nuel ambos prius nescisse quidnam illud . esset et per\nSarram nescientem hoc prophetice dictum esse, cum illa mota\nesset muliebri animo propter ancillae superbiam.\nNotandum quod et Ismahel dictus sit a deo semen\nAbrahae propter illud quod sic accipiendum docet apostolus\nquod dictum est: in Isaac uocabitur tibi semen; id\nest: non filii carnis, sed filii promissionis deputantur\nin semine: ut hoc proprie pertineat ad Isaac, qui\nnon fuit filius carnis, sed filius promissionis, ubi promissio\nfit de omnibus gentibus.\nSurrexit autem Abraham mane et sumsit\npanes et utrem aquae et dedit Agar; et inposuit\nin humeros, et puerum; et dimisit illam. fieri quaestio\nsolet quomodo inposuerit in humeros et puerum tam grandem.\nnam qui fuerat antea quam natus esset Isaac tredecim annorum\ncircumcisus, cum esset Abraham nonaginta nouem, et\nnatus sit Isaac centenario patre, ludebat autem Ismahel cum\nIsaac quando Sarra commota est, utique cum grandiusculo,\nqui iam fuerat ablactatus, profecto annorum fuit Ismahel,\nquando cum matre sua de domo patris expulsus est, amplius\nsedecim. sed ut hoc quod cum paruulo lusit per recapitulationem\ndictum accipiamus, antequam ablactaretur Isaac, profecto\netiam sic amplius quam tredecim annorum puer in\nhumeros matris cum utre et panibus nimis absurdum est, ut\n\n\n\n\n\n\ninpositus esse credatur. quam facile autem soluitur quaestio,\nsi non subaudiamus \"inposuit\", sed \"dedit\". dedit enim\nAbraham. sicut scriptum est, matri eius panes et utrem, quae\nilla inposuit in humeros suos. cum autem adiunctum et dictum\nest \"et puerum\", subaudimus dedit* qui panes et utrem\ndederat, non \"in humeros inposuit\".\nDefecit autem aqua de utre et proiecit\npuerum sub unam abietem; et discessit et sedere\ncoepit contra illum longe quantum arcus mittit;\ndixit enim: non uidebo mortem filii mei. et sedit\ncontra eum. exclamans autem puer plorauit. et\nexaudiuit deus uocem pueri de loco ubi erat. et\nuocauit angelus dei Agar de caelo et dixit ei:\nquid est, Agar? noli timere; exaudiuit enim deus\nuocem filii tui de loco in quo est. surge et accipe\npuerum et tene illum manu tua; in magnam enim\ngentem faciam illum. solet quaeri quomodo, cum puer\nesset annorum amplius quindecim, proiecerit eum mater sub\narborem et ierit longe quantum arcus mittit, ne uideret eum\nmorientem. quasi enim quem portabat proiecerit, ita uidetur\nsonare quod dicitur, maxime quia sequitur: fleuit puer.\nsed intellegendum est proiectum esse non a portante, sed.\nut fit, ab animo tamquam moriturum. neque enim quod scriptum\nest: proiectus sum a facie oculorum tuorum,\nportabatur qui hoc dixit. et est in cotidiano loquendi usu,\ncum proici dicitur aliquis ab aliquo cum quo erat, ne ab illo\nuideatur aut cum illo maneat. intellegendum est autem, quod\nscriptura tacuit, ita discessisse matrem a filio, ut puer\n\n\n\n\n\n\nignoraret quo mater abierit, et eam in siluestribus stirpibus\nlatuisse, ne filium siti deficientem uideret. ille autem etiam\nilla aetate quid mirum, si matre diutius non uisa et tamquam\nperdita eo loco, ubi solus remanserat, fleuit? quod ergo postea\ndicitur: accipe puerum, non ut eum de terra uelut iacentem\ntolleret, dictum est, sed ut ei coniungeretur et eum manu\nteneret deinceps comitem, sicut erat: quod plerumque faciunt\nsimul ambulantes cuiuslibet aetatis.\nFactum est autem in tempore illo et dixit\nAbimelech et cetera. quaeri potest, quando cum isto Abimelech\npactum fecit Abraham et appellatus est puteus quem\nfodit puteus iurationis* , quomodo congruat ueritati.\nAgar enim de Abrahae domo expulsa cum filio iuxta puteum,\nsicut dictum est, iurationis errabat, qui ualde postea dicitur\nfactus ab Abraham; ibi enim Abimelech et Abraham iurauerunt,\nquod nondum utique factum erat, cum de domo\nAbrahae Agar cum filio fuisset expulsa. quomodo ergo errabat\niuxta puteum iurationis? an factum iam fuisse intellegendum\nest et per recapitulationem postea commemoratum quod egit\nAbraham cum Abimelech ? nisi forte qui longe postea librum\nscripsit ex nomine putei iurationis appellauit regionem, in qua\ncum filio mater errabat, tamquam diceret: errabat in illa\nregione, ubi puteus iurationis factus est, quamuis puteus\npostea sit factus, sed longe ante aetatem scriptoris, sic autem\nappellabatur puteus cum liber scriberetur nomen tenens antiquum,\nquod Abraham inposuerat. si autem ipse est puteus,\nquem apertis oculis uidit Agar, nihil restat, nisi ut per\n\n\n\n\n\n\nrecapitulationem quaestio dissoluatur. nec mouere debet quomodo\nputeum, quem foderat Abraham, nesciebat Agar, si ante est\nille fossus quam illa expulsa. ualde enim fieri potuit, ut\npecorum suorum causa longe a domo, in qua cum suis habitabat,\nputeum foderet, quem illa nesciret.\nQuaeri potest quomodo ad puteum iuramenti agrum\nplantauerat Abraham, si in terra illa, quemadmodum Stephanus\ndicit, non acceperat hereditatem nec spatium pedis. sed ea\nest intellegenda hereditas, quam deus munere suo fuerat\ndaturus, non empta pretio. intellegitur autem spatium circa\nputeum ad illud emptionis pactum pertinere, in quo fuerant\nagnae septem datae, quando Abimelech et Abraham sibi etiam\niurauerunt.\nEt tentauit deus Abraham. quaeri solet quomodo\nhoc uerum sit, cum dicat in epistula sua Iacobus quod\ndeus neminem temtat. nisi quia locutione scripturarum solet\ndici \"tentat\" pro eo quod est \"pro bat\". tentatio uero illa, de\nqua Iacobus dicit, non intellegitur nisi qua quisque peccato\ninplicatur. unde apostolus dicit: ne forte tentauerit uos\nis qui tentat. nam et alibi scriptum est: tentat uos\ndominus deus uester, ut sciat si diligitis eum.\netiam hoc genere locutionis \"u t sciat\" dictum est, ac si\ndiceretur: \"ut scire uos faciat\", quoniam uires dilectionis\nsuae hominem latent, nisi diuino experimento etiam eidem\ninnotescant.\nVox angeli de caelo ad Abraham: ne inicias\nmanum in puerum neque facias ei quidquam; modo\nenim cognoui quoniam times deum tu. etiam ista\n\n\n\n\n\n\nquaestio simili locutione soluitur; hoc est enim: nunc cognoui,\nquoniam times deum tu, quod significat: \"nunc\nte feci cognoscere\". in consequentibus autem hoc genus locutionis\neuidenter adparet, ubi dicitur: et uocauitAbraham\nnomen loci illius \"dominus uidit\", ut dicant hodie:\nin monte dominus adparuit. \"uidit\" pro eo quod est\nfadparuit\", hoc est uidit\" pro eo quod est\" uideri fecit\",\nsignificans per efficientem id quod efficitur, sicut frigus pigrum\nquod pigros facit.\nEt non pepercisti filio tuo dilecto propter\nme. numquid Abraham propter angelum non pepercit filio\nsuo et non propter deum? aut ergo angeli nomine dominus\nChristus significatus est, qui sine dubio deus est et manifeste\na propheta dictus \"magni consilii angelus\", aut quod\ndeus erat in angelo et ex persona dei angelus loquebatur,\nsicut in prophetis etiam- solet. nam in consequentibus hoc\nmagis uidetur adparere ubi legitur: et uocauit angelus\ndomini Abraham iterum de caelo dicens: per me\nipsum iuraui, dicit dominus. non facile enim inuenitur\ndominus Christus patrem dominum dicere tamquam suum\ndominum illo praesertim tempore, antequam sumeret carnem.\nnam secundum id, quod formam serui accepit, non incongruenter\nhoc dici uidetur. nam secundum huius rei futurae\nprophetiam illud est in psalmo: dominus dixit ad me:\nfilius meus es tu. nam neque in ipso euangelio facile inuenimus\na Christo deum patrem dominum appellatum, quod\ndominus eius esset; quamuis deum inueniamus illo loco, ubi\nait: uado ad patrem meum et patrem uestrum, deum\nmeum et deum uestrum. quod autem scriptum est: dixit\n\n\n\n\n\n\ndominus domino meo, ad ipsum qui loquebatur refertur, id\nest: dixit dominus domino meo, pater scilicet filio, et\n\"pluit dominus a domino\" qui scribebat dixit, ut dominus\neius a domino eius, id est dominus noster a domino nostro\npluisse intellegatur, filius a patre.\nQuod in his, quos nuntiauerunt Abrahae natos esse\nfilios fratri eius, nominatur et Camuel pater Syrorum, non\nutique illi, qui nuntiauerunt, nuntiare patrem Syrorum potuerunt;\nex origine quippe illius Syrorum genus longe postea\npropagatum est. sed dictum est a persona scribentis, qui post\nomnia illa tempora haec scribendo narrauit, quemadmodum\nsupra diximus de puteo iurationis.\nExsurgensautem Abrahamadorauit populum\nterrae. quaeritur quomodo scriptum est: dominum deum\ntuum adorabis et illi soli seruies, cum Abraham sic\nhonorauerit populum quendam gentium, ut etiam adoraret.\nsed animaduertendum est in eodem praecepto non dictum:\n\"dominum deum tuum solum adorabis\", sicut dictum est:\net illi soli seruies, quod est graece Xatpsoas\\'.?. talis enim\nseruitus nonnisi deo debetur. unde damnantur idolatrae, id\nest eius modi seruitutem exhibentes idolis, quae debetur deo.\nnec moueat quod alio loco in quadam scriptura prohibet\nangelus hominem adorare se et admonet, ut dominus potius\nadoretur; talis enim adparuerat angelus, ut pro deo posset\nadorari. et ideo fuerat corrigendus adorator.\nQuod Abraham iubet puero suo, ut manum suam\nponat sub eius femore, et sic eum adiurat per dominum\ndeum caeli et dominum terrae, solet inperitos mouere\nnon adtendentes magnam istam de Christo extitisse prophetiam,\nquod ipse dominus deus caeli et dominus terrae in ea carne\nuenturus esset, quae de illo femore propagata est.\nQuaerendum quo differant augurationes inlicitae ab\nilla petitione signi, qua petiuit seruus Abrahae, ut ei deus\nostenderet ipsam esse futuram uxorem domini sui Isaac, a\nqua cum petisset, ut biberet, diceretur illi: bibe [et] tu,\net adaquabo camelos tuos quoadusque bibere desinent.\naliud est enim mirum aliquid petere, quod ipso miraculo\nsignum sit, aliud ea obseruare, quae ita fiunt, ut mira non\nsint, sed a coniectoribus superstitiosa uanitate interpretentur.\nsed hoc ipsum etiam quod mirum aliquid postulatur, quo\nsignificetur quod quisque uult nosse, utrum audendum sit\nnon parua quaestio est. eo namque pertinet, quod dicuntur\nqui hoc non recte faciunt tentare dominum. nam ipse dominus,\ncum a diabolo tentaretur, testimonium de scripturis adhibuit:\nnon tentabis dominum deum tuum. suggerebatur enim\ntamquam homini, ut signo aliquo exploraret ipse quantus\nesset, id est quam multum apud deum posset: quod uitiose\nfit, cum fit. ab hoc autem discernitur quod Gedeon fecit\npugnae imminente periculo; consultatio quippe illa magis\nquam tentatio dei fuit. unde et Achaz apud Esaiam timet\n\n\n\n\n\n\n\n\n\n\nsignum petere. ne deum tentare uideatur, cum hoc eum\ndominus admoneat per prophetam, credo, existimans quod ab\nipso propheta exploraretur utrum praecepti memor esset. quo\ntentare deum prohibemur.\nSeruus Abrahae narrans quae sibi mandata fuerant\na domino suo dicit eum sibi dixisse: non sumes uxorem\nfilio meo a filiabus Chananaeorum, inter quos\nego habito in terra eorum, sed in domum patris mei\nibis et in tribum meam et sumes uxorem filio\nmeo inde et cetera. si legantur quemadmodum illi mandata\nsint, sententia eadem reperitur, uerba uero non omnia uel\nipsa uel ita dicta sunt. quod admonendum putaui propter\nstultos et indoctos homines, qui euangelistis hinc calumniantur,\nquod in aliquibus uerbis non omni modo conueniunt, quamuis\nrebus atque sententiis omnino non discrepent. certe enim\nistum librum unus homo scripsit, quia ea quae supra dixit\ncum mandaret Abraham uel relecta sic ponere potuit, si ad\nrem pertinere iudicaret, cum ueritas narrationis exigitur nisi\nut rerum sententiarumque sit, quibus uoluntas, propter quam\nintimandam uerba fiunt, satis adpareat.\nQuod habent latini codices narrante seruo Abrahae\nquae sibi mandauerat dominus eius: tunc innocens eris\na iuramento meo, uel: iuratione mea, graeci habent:\na maledicto meo; opxo? enim dicitur iuratio, apa maledictum:\nunde et xatapotto; maledictus uel aixaTapatoc dicitur.\n\n\n\n\n\n\nproinde oritur quaestio, quomodo illa iuratio maledictum possit\nintellegi, nisi quia maledictus est qui contra iurationem fecerit.\nSi ergo facitis misericordiam et iustitiam\nad dominum meum, renuntiate mihi. duo illa quae\nassidue ponuntur in aliis sanctis scripturis, et maxime in\nPsalmis, misericordia et iustitia — tantundem enim ualet\nmisericordia et ueritas — hinc iam adparere coeperunt.\nEcce Rebecca in conspectu tuo, accipiens\nrecurre; et sit uxor filii domini tui, quemadmodum\nlocutusest dominus. quaeritur quando locutus sit dominus.\nnisi quia uel prophetam esse Abraham nouerant et prophetice\na domino dictum quod per illum dictum fuerat agnoscebant;\naut signum illud quod sibi datum seruus eius narrauit, locutionem\ndomini appellauerunt; hoc enim magis de Rebecca\nexpressum est. nam quod Abraham dixerat, non de Rebecca\ndixerat, sed de aliqua femina ex tribu uel cognatione sua;\net hoc ad utrumque, ut immunis esset a iuramento seruus,\nsi non impetrasset. quod utique non dicitur, cum aliquid\nprophetatur. certam enim decet esse prophetiam.\nQuod Rebeccae dixerunt fratres eius proficiscenti:\nsoror nostra es; esto in milia milium et hereditate\nobtineat semen tuum ciuitates aduersariorum, non\nprophetae fuerunt aut uanitate tam magna optauerunt: sed\neos quae promiserat deus Abrahae latere non potuit.\nQuod scriptum est: et exiit Isaac exerceri\nin campo meridie, qui uerbum de hac re graecum nesciunt,\nexercitationem corporis putant. scriptum est autem graece\n\n\n\n\n\n\n\n\naSoXeaaYjoat; aSoXsayeTv uero ad animi exercitationem pertinet\net saepe uitio deputatur, more tamen scripturarum plerumque\nin bono ponitur. pro isto uerbo quidam interpretes nostri\nexercitationem, quidam garrulitatem quasi uerbositatem, quae\nin bono, quantum ad latinum eloquium pertinet, uix aut\nnumquam inuenitur. sed, ut dixi, in scripturis plerumque in\nbono dicitur et uidetur mihi significare animi adfectum\nstudiosissime aliquid cogitantis cum delectatione cogitationis;\nnisi aliud sentiunt qui haec uerba graeca melius intellegunt.\nAdiciens autem Abraham sumsit uxorem\nnomine Cetturam. quaestio haec esset, si peccatum esset\nmaxime in antiquis dantibus operam propagandae proli. quodlibet\nenim hic quam incontinentia suspicanda est tanti uiri in illa\npraesertim iam aetate. cur autem de hac filios fecerit, qui\ncum miraculo de Sarra fecerat, supra dictum est; quamquam\nnonnulli donum quod accepit Abraham uelut reuiuiscentis\ncorporis ad filios procreandos diu permansisse adserant, ita\nut posset et alios procreare. sed multo est absolutius de\nadulescentula potuisse seniorem, quod senior de seniore non\nposset, nisi deus illic miraculum praestitisset maxime propter\nSarrae non solum aetatem uerum etiam sterilitatem. sane\netiam grandioris aetatis et, sicut scriptura loquitur, plenum\ndierum posse dici seniorem, hoc est rcpsoputrjv hinc intellegi\npotest, quia hoc Abraham appellatus est quando mortuus est.\nproinde omnis senex etiam rcpsopotrj;, non omnis rcpeapuTVj;;\netiam senex, quia plerumque est hoc nomen aetatis quae\n\n\n\n\n\n\ninfra senectutem senectuti uicina est et ex hoc etiam ipsa a\nsenectute nomen accepit in latina lingua, ut rcpsapursenior\nappelletur. apud Graecos autem, maxime sicut scriptura\nloquitur, TCpsaptkepoi et vstorepot dicuntur, etiam si aetates\niuuenum comparentur, quod dicimus nos maiorem atque\niuniorem. uerum tamen hoc factum Abrahae, quod post mortem\nSarrae de Cettura filios procreauit, non sic accipiendum est,\nquasi humana consuetudine et cogitatione tantummodo substituendae\nnumerosioris prolis hoc factum sit. sic enim possent\naccipere homines etiam quod de Agar factum est, nisi apostolus\nadmoneret illa fuisse facta prophetice, ut in utrisque\npersonis mulierum earumque filiorum duo testamenta ad\nfuturorum praenuntiationem allegorica significatio figuraret.\nunde in isto quoque Abrahae facto aliquid tale quaerendum\nest. etsi non facile occurrat, ego interim quod occurrit. munera\nquae acceperunt filii concubinarum uidentur mihi significare\nquaedam dei dona uel in sacramentis uel in quibusque signis\netiam carnali populo Iudaeorum et haereticis data uelut filiis\nconcubinarum, cum hereditatis munus, quod est caritas et\nuita aeterna. nonnisi ad Isaac pertineat, hoc est ad filios\npromissionis.\nQuid sibi uult quod scriptum est: haec sunt\nnomina filiorum Ismahel secundum nominagenerationum\neorum? non enim satis elucet, cur additum sit:\n\n\n\n\n\n\nsecundum nomina generationum eorum, cum hi soli\nnominentur quos ille genuit. non etiam qui ab ipsis geniti\nsunt. nisi forte quia nationes ex illis propagatae eorum\nnominibus appellantur hoc significatum sit, cum dictum est:\nsecundum nomina generationum eorum. quamuis\nhoc modo illae nationes sint potius secundum nomina istorum,\nnon ista nomina secundum illas nationes, quia illae posterius\nextiterunt. unde notanda locutio est, quia et postea de illis\ndicitur: duodecim principes secundum gentes eorum.\nQuod de Rebecca scriptum est, quia uenit interrogare\ndominum, cum gestirent puerperia in utero eius,\nquaeritur quo ierit. non enim erant tunc prophetae aut\nsacerdotes secundum ordinem tabernaculi uel templi domini.\nquo ergo ierit, merito mouet, nisi forte ad locum, ubi aram\nconstituerat Abraham. sed illic quomodo responsa ederentur\nomnino tacet scriptura: utrum per aliquem sacerdotem —\nquod incredibile est, si erat, non fuisse nominatum et nullam\nibi omnino sacerdotum aliquorum factam esse mentionem —\nan forte ibi cum orando allegassent desideria sua, dormiebant\nin loco, ut per somnium monerentur? an adhuc uiuebat\nMelchisedech, cuius tanta fuit excellentia, ut a nonnullis\ndubitetur, utrum homo an angelus fuerit? an erant aliqui\ntales etiam illo tempore homines dei, in quibus posset deus\ninterrogari? quidquid horum est et si quid aliud quod me\nforte, ne commemorarem, praeterierit, mentiri tamen scriptura\nnon potest, quae dixit Rebeccam isse ad interrogandum\ndominum eique dominum respondisse.\nIn eo quod dominus respondit Rebeccae: duae\ngentes in utero tuo sunt et duo populi de uentre\ntuo separabuntur; et populus populum superabit\net maior seruiet minori, spiritali intellegentia carnales\nin populo dei significantur per maiorem filium et spiritales\nper minorem, quia, sicut dicit apostolus, non prius quod\nspiritale sed quod animale, postea spiritale. solet\net sic intellegi hoc quod dictum est, ut in Esau figuratus\nsit maior populus dei, hoc est Israheliticus secundum carnem.\nper Iacob autem figuratus sit ipse Iacob secundum spiritalem\nprogeniem. sed etiam historica proprietate hoc responsum\ninuenitur esse completum, ubi populus Israhel, hoc est Iacob\nminor filius, superauit Idumaeos, hoc est gentem, quam\npropagauit Esau, eosque fecerunt tributarios per Dauid: quod\ndiu fuerunt usque ad regem, sub quo Idumaei rebellauerunt\net iugum Israhelitarum Idumaei a ceruice sua deposuerunt\nsecundum prophetiam ipsius Isaac. quando minorem pro\nmaiore benedixit. hoc enim dixit eidem maiori, cum et ipsum\npostea benediceret.\nIacob autem erat homo simplex habitans\ndomum. quod graece dicitur ἄπλαστος, hoc latini \"simplicem\"\ninterpretati sunt; proprie autem ἄπλαστος \"non fictus\". unde\naliqui latini interpretes \"sine dolo\" interpretati sunt dicentes:\nerat Iacob sine dolo habitans in domo, ut magna\nsit quaestio, quomodo per dolum acceperit benedictionem qui\nerat sine dolo. sed ad significandum magnum aliquid hoc\nscriptura praemisit. hinc enim maxime cogimur ad intellegenda\n\n\n\n\n\n\nillo loco spiritalia, quia sine dolo erat qui dolum fecit. unde\nquid sentiremus, in sermone quodam in populo habito satis\ndiximus.\nIn eo quod scriptum est: facta est autem fames\nsuper terram praeter famem quae ante facta est\nin tempore Abraham; abiit autem Isaac ad Abimelech\nregem Phylistinorum in Gerara, quaeritur hoc\nquando sit factum: utrum posteaquam Esau uendidit primogenita\nsua cibo lenticulae — post illam quippe narrationem\nhoc narrari incipit — an, ut fieri solet, per recapitulationem\nnarrator ad ea reuersus sit. cum progressus de filiis eius ad\neum locum peruenisset, qui de lenticula commemoratus est.\nmouet autem — quia ipse inuenitur Abimelech, qui etiam\nSarram concupiuerat; ipsius enim paranymphus et princeps\nmilitiae, qui ibi commemorati sunt, etiam hic commemorantur\n— utrum uel uiuere potuerunt. quando enim factus est\namicus Abrahae, nondum natus erat Isaac, sed iam promissus.\nponamus ante annum quam nasceretur Isaac illud fuisse\nfactum — deinde Isaac suscepit filios, cum esset annorum\nsexaginta; illi autem iuuenes erant quando uendidit Esau\nprimogentia sua - ponamus etiam ipsos circa uiginti annos\nfuisse, fiunt anni aetatis Isaac usque ad illud factum filiorum\neius circiter octoginta; adulescentem accipiamus fuisse Abimelech,\nquando matrem ipsius concupiuit et Abrahae amicus est\nfactus: potuit ergo iam esse quasi centenarius, si post illud\nfactum filiorum suorum perrexit in illam terram famis necessitate\nIsaac. non ergo ex hoc cogit ulla necessitas per\n\n\n\n\n\n\nrecapitulationem putare narratam profectionem Isaac in Gerara.\nsed quia ibi diuturno tempore fuisse Isaac scribitur et puteos\nfodisse et de his contendisse et ditatum fuisse pecunia, mirum\nnisi recapitulando ista commemorantur, quae ideo fuerant\npraetermissa. ut primum de filiis eius usque ad illum locum\nde lenticula narratio perueniret.\nIn eo quod scriptura est de Isaac: benedixit\nautem eum dominus. et exaltatus est homo et\nprocedens maior fiebat, quoadusque magnus factus\nest ualde, secundum terrenam felicitatem dictum sequentia\ndocent. exsequitur enim narrator easdem eius diuitias, quibus\nmagnus factus est: et hinc motus Abimelech timuit illum\nibi esse, ne potentia eius sibi esset infesta. quamquam ergo\naliquid spiritale ista significant, tamen secundum id quod\ncontigerunt, ideo praemissum est:benedixiteum dominus,\nut sana fide intellegamus etiam ista - temporalia dona nec\ndari posse nec sperari debere etiam cum ab infirmioribus\nadpetuntur nisi ab uno deo: ut qui in minimis fidelis\nest etiam in magnis fidelis sit, et qui in mammona\niniquo fidelis inuentus est. etiam uerum accipere mereatur,\nsicut dominus in euangelio loquitur. talia etiam de Abraham\ndicta sunt, quod ei munera dei prouenerint. unde non parum\naedificat sanam fidem pie intellegentibus ista narratio, etiamsi\nde his rebus allegorica significatio nulla possit exculpi.\nFiat execratio inter nos et inter te, id\nest iuratio quae maledictis obstringit, quae accidant ei qui\npeierauerit. secundum quam considerandum est quod et seruus\n\n\n\n\nAbrahae commemorauit narrans eis a quibus accepit uxorem\ndomino suo Isaac.\nQuid est quod scriptum est, quod cum uenissent\npueri Isaac et dixissent: fodimus puteum et non inuenimus\naquam, appellauit eundem puteum Isaac iuramentum?\nan quamuis factum sit, in aliquam significationem\nsine dubio ducendum est spiritalem, quoniam nihil habet conuenientiae\nsecundum litteram, ut ideo iuramentum appellauerit\nputeum, quod ibi aqua non sit inuenta? quamquam alii interpretes\npueros Isaac inuentam potius aquam nuntiasse dixerunt;\nsed etiam sic quare iuramentum appellatum est, ubi nulla\nfuerat facta iuratio?\nQuoniam tantus patriarcha Isaac, antequam\nmoriatur, quaerit a filio suo uenationem et escam, qualem\namat, pro magno beneficio et promittit benedictionem, nullo\nmodo uacare arbitramur a significatione prophetica: maxime\nquoniam festinat uxor eius, ut illam benedictionem minor\naccipiat, quem ipsa diligebat, et cetera in eadem narratione\nmultum mouent ad maiora intellegenda uel requirenda.\nQuod habent latini codices: expauit autem Isaac\npauore magno ualde, graeci habent: sciTcrj ÕÈ \\'Ioaay.\nστασιν μεγην σφόδρα ubi tanta commotio intellegitur, ut\nquaedam mentis alienatio sequeretur. ipsa enim proprie dicitur\nextasis. et quia solet in magnarum rerum reuelationibus fieri,\nin hac intellegendum est factam esse spiritalem admonitionem,\nut confirmaret benedictionem suam in filio minore, cui potius\n\n\n\n\n\n\nirascendum fuit quod fefellerit patrem. sic et de Adam cum\nprophetatur hoc sacramentum magnum, quod dicit apostolus\nin Christo et in ecclesia: erunt duo in carne una, dicitur\nquod extasis praecesserit.\nQuomodo adnuntiata uel renuntiata sunt uerba\nEsau Rebeccae, quibus comminatus est occidere fratrem suum,\ncum scriptura dicat hoc eum in sua cogitatione dixisse? nisi\nquia hinc nobis datur intellegere, quod diuinitus eis reuelabantur\nomnia. unde ad magnum mysterium pertinet, quod\nfilium suum minorem pro maiore uoluit benedici.\nQuod habent latini codices Isaac dicente filio suo:\nuade in Mesopotamiam in domum Bathuel patris\nmatris tuae et sume tibi inde uxorem, graeci codices\nnon habent \"uade\" sed \"fuge\", hoc est airoBpaO\\'.. unde intellegitur\netiam Isaac cognouisse quid filius eius Esau de\nfratre suo in cogitatione sua dixerit.\nEt surrexit Iacob de somno suo et dixit\nquia est dominus in loco hoc, ego autem nesciebam.\net timuit et dixit: quam terribilis locus hic!\nhoc non est nisi domus dei; et haec porta est caeli.\nhaec uerba ad prophetiam pertinent, quia ibi futurum erat\ntabernaculum, quod constituit dominus in hominibus in primo\npopulo suo. portam caeli autem sic intellegere debemus, tamquam\ninde fiat aditus credentibus ad capessendum regnum\ncaelorum.\nQuod statuit lapidem Iacob, quem sibi ad caput\nposuerat, et constituit eum titulum et perfudit illum\noleo, non aliquid idolatriae simile fecit. non enim uel tunc\nuel postea frequentauit lapidem adorando uel ei sacrificando:\nsed signum fuit in prophetia euidentissima constitutum, quae\npertinet ad unctionem: unde Christi nomen a chrismate est.\nEt uocauit Iacob nomen loci illius \"domus\ndei\"; et Vlammaus erat nomen ciuitati ante. iuxta\nciuitatem dormisse si intellegatur, nulla quaestio est; si autem\nin ciuitate, mirum uidetur quomodo potuerit illum titulum\nconstituere. quod autem uouit uotum, si prosperaretur eundo\net redeundo, et decimas promisit domui dei futurae in loco\nillo, prophetia est domus dei, ubi et ipse rediens deo sacrificauit\nnon illum lapidem deum appellans, sed domum dei, id\nest quia in eo loco futura erat domus dei.\nQuod uenit Rachel cum ouibus patris sui et\ndicit scriptura quod, cum uidisset Iacob Rachel filiam Laban\nfratris matris suae, accessit et reuoluit lapidem ab ore\nputei, magis notandum est aliquid scripturam praetermittere\nquod intellegere debemus quam ulla quaestio commouenda.\nintellegitur enim quod illi, cum quibus primo loquebatur Iacob.\ninterrogati, quae esset quae ueniebat cum ouibus, ipsi dixerunt\nfiliam esse Laban, quam utique Iacob non nouerat; sed illius\ninterrogationem responsionemque illorum scriptura praetermittens\nintellegi uoluit.\nQuod scriptum est: et osculatus est Iacob\nRachel et exclamans uoce sua fleuit. et indicauit\nei quia frater <patris> est eius et quia filius\n\n\n\n\n\n\nRebeccae est, consuetudinis quidem fuit maxime in illa simplicitate\nantiquorum, ut propinqui propinquas oscularentur,\net hoc hodie fit in multis locis. sed quaeri potest, quomodo\nab incognito illa osculum acceperit, si postea indicauit Iacob\npropinquitatem suam. ergo intellegendum est aut illum, qui\niam audierat quae illa esset, fidenter in eius osculum inruisse\naut postea scripturam narrasse per recapitulationem quod primo\nfactum erat, id est ut indicauerit Iacob quis esset. sicut de\nparadiso postea dicitur, quomodo deus eum instituerit, cum\niam dictum esset quod plantauerit deus paradisum et posuerit\nillic hominem quem finxerat, et multa quae per recapitulationem\ndicta intelleguntur.\nQuod scriptum est: et seruiuit Iacob pro\nRachel annis septem; et erant in conspectu eius\nuelut pauci dies eo quod diligebat illam, quaerendum\nquomodo dictum sit, cum magis etiam breue tempus longum\nesse soleat amantibus. dictum est ergo propter laborem seruitutis,\nquem facilem et leuem amor faciebat.\nSi parum aduertatur rei huius narratio, putabitur,\nquod posteaquam Liam Iacob duxit uxorem deinde seruiuit\nalios septem annos pro Rachel et tunc eam duxit. uerum\nautem non ita est, sed Laban ei dixit: consumma itaque\nseptima istius, et dabo tibi et hanc pro opere\nquod operaberis apud me adhuc septem annos\nalius. quod itaque ait: consumma septima istius, ad\nnuptiarum celebrationem pertinet, quae septem diebus celebrari\nsolent. hoc itaque ait: inple dies nuptiarum septem pertinentes\nad istam quam duxisti, et dabo tibi et hanc pro eo quod\n\n\n\n\n\n\noperaberis apud me adhuc septem annos alios. deinde sequitur:\nfecit autem lacob sic, et inpleuit septima eius\n— id est septem dies nuptiarum Liae — et dedit illi\nLaban Rachel filiam suam ipsi uxorem. dedit autem\nLaban Rachel filiae suae Ballam ancillam suam\nei ancillam . et intrauit ad Rachel: dilexit autem\nRachel magis quam Liam; et seruiuit illi septem\nannos alios. utique adparet quia, posteaquam duxit Rachel,\ntunc seruiuit pro ea septem annos alios. nimis enim durum\net ualde iniquum fuit, ut deceptum adhuc differret alios annos\nseptem et tunc eam traderet quam primo debuit. septem\nautem diebus solere nuptias celebrari etiam liber Iudicum\nostendit in Samson, quando fecit potum septem diebus. et\naddidit scriptura, quod sic solerent facere iuuenes; fecit autem\nhoc propter nuptias suas.\nNon facile dinoscitur, quas concubinas appellet scriptura,\nquas uxores, quandoquidem et Agar dicta est uxor, quae\npostea dicitur concubina, et Cettura et ancillae quas dederunt\nRachel et Lia uiro suo. nisi forte omnis concubina uxor, non\nautem omnis uxor concubina more loquendi scripturarum\nappellatur; id est, ut Sarra et Rebecca et Lia et Rachel concubinae\ndici non possint, Agar uero et Cettura et Balla et\nZelfa et uxores et concubinae.\nQuod latini habent, nato filio Liae de Zelfa quod\ndixerit: beata uel felix facta sum, graeci habent: sOtu/r,.\nquod magis bonam fortunam significat. unde uidetur occasio\n\n\n\n\n\n\nnon bene intellegentibus dari, tamquam illi homines fortunam\ncoluerint aut hoc uerbum diuinarum scripturarum auctoritas\nin usu receperit. sed aut fortuna intellegenda est pro his rebus,\nquae fortuito uidentur accidere, non quia numen aliquod sit,\ncum haec ipsa tamen, quae fortuita uidentur, causis occultis\ndiuinitus dentur — unde etiam uerba, quae nemo potest\nauferre a consuetudine loquendi, parata sunt, id est \\'\"forte/ό\net \"fortasse\" et \"forsitan. et \"fortuito\"; unde uidetur et in\ngraeca lingua resonare, quod dicunt tiya, uelut ab eo quod\nest tvyra — aut certe Lia propterea sic locuta est, quod adhuc\ngentilitatis consuetudinem retinebat. non enim hoc Iacob dixit.\nut ex hoc data huic uerbo putetur auctoritas.\nQuod Iacob dicit: et benedixit te dominus in\npede meo, satis aduertendus est et notandus scripturarum\nsensus, ne, cum ita quisque locutus fuerit, quasi augurari\nuideatur. multum enim interest quod adiecit: benedixit te\ndominus in pede meo; in ingressu enim meo uoluit intellegi\ngratias hinc agens deo.\nIn facto Iacob cum uirgas excorticauit detrahens\nuiride, ut album uarie adpareret et sic in conceptu fetus\npecorum uariarentur, cum matres in alueis aquarum biberent\net uisis uirgis illam uarietatem conciperent, multa dicuntur\nsimiliter fieri in animalium fetibus. sed et mulieri accidisse\ntraditur et scriptum reperitur in libris antiquissimi et peritissimi\nmedici Hippocratis, quod suspicione adulterii fuerat\npunienda, cum <puerum> pulcherrimum peperisset utrique\n\n\n\n\n\n\nparenti generique dissimilem, nisi memoratus medicus soluisset\nquaestionem illis admonitis quaerere, ne forte aliqua talis\npictura esset in cubiculo: qua inuenta mulier a suspicione\nliberata est. sed ad hanc rem quam fecit lacob uirgarum ex\ndiuersis arboribus trium copulatio quid contulerit utilitatis,\nquod adtinet ad uarias pecudes multiplicandas, non adparet\nomnino. nec aliquid ad hoc commodum interest, utrum ex\nunius generis ligno uarientur uirgae an plura sint lignorum\ngenera, cum sola quaeratur lignorum uarietas. ac per hoc\ncogit inquiri prophetiam et aliquam figuratam significationem\nres ista, quam sine dubio ut propheta fecit Iacob; et ideo\nnec fraudis arguendus est. non enim tale aliquid nisi reuelatione\nspiritali eum fecisse credendum est. quod autem ad\niustitiam pertinebat, sicut alii interpretes apertius hoc narrant,\nnon ponebat uirgas in secundo conceptu ouium. quod tanto\nobscurius quanto breuius a Septuaginta dictum est: quia\ncum peperissent, non ponebat. quod intellegitur cum\nprimum peperissent, ut iam non solere ponere intellegatur,\ncum secundo pariturae essent, ne ipse auferret omnes fetus,\nquod iniquum fuit.\nQuod Laban dicit: quare furatus es deos meos?\nhinc est illud fortasse, quod et augurari se dixerat et eius\nfilia bonam fortunam nominauerat. et notandum est, quod a\n\n\n\n\n\n\nprincipio libri nunc primum inuenimus deos gentium; superioribus\nquippe scripturae locis deum nominabant.\nQuid est quod dicit Iacob socero suo: et decepisti\nmercedem meam decem agna bus? hoc enim quando et\nquomodo factum sit, scriptura non narrat; sed utique factum\nest quod iste commemorat. nam dixit hoc et uxoribus suis,\n. quando eas uocauit in campum. conquerens enim de patre\nillarum ait inter cetera: et mutauit mercedem meam\ndecem agnorum. intellegitur ergo per singula tempora\npartus ouium, cum uideret Laban tales fetus esse natos, quales\nplacuerat ut ad Iacob pertinerent, pactum fraude mutasse et\ndixisse, ut futuro fetu alios pecudum colores haberet in mercede\nIacob. tunc autem ille uirgas uarias non subponebat et\nnon nascebantur uarii, sed unius coloris, quae Iacob ex nouo\npacto auferebat. quod cum uidisset Laban, rursus pactum\nfraude mutabat, ut ad Iacob uaria pertinerent; tunc illarum\nsubpositione uirgarum uaria nascebantur. ergo quod ait Iacob\nuxoribus suis: mutauit mercedem meam decem agnorum,\net postea ipsi Laban: decepisti mercedem meam\ndecem agnabus, non ita dixit, quasi prouenerit socero eius\nipsa fraus; ut enim non ei proueniret, deum sibi dixit aduersus\nillum adfuisse; decem uero agnos uel decem agnas\npro decem temporibus posuit, quibus oues quas pascebat per\nsexennium pepererunt. bis quippe pariebant in anno. contigerat\nautem, ut primo anno, quo inter se pacti sunt et ad eas\npascendas placito huius mercedis accessit, semel parerent in\nfine anni, quia cum accessit, iam semel pepererant, rursusque\nsexto anno, id est ultimo, cum semel peperissent, exorta necessitate\nprofectionis prius recederet quam iterum parerent.\nac per hoc cum primus annus atque ultimus duos ouium\n\n\n\n\n\n\n\n\n\n\npartus sub illo haberent, hoc est singulos, medii uero quattuor\nanni binos, fiunt omnes decem. nec mirum quod haec\ndecem tempora nomine agnorum appellauit, qui eisdem temporibus\nnascebantur, uelut si quisquam dicat: per tot uindemias\naut tot messes, quibus numerus intellegatur annorum. unde\nait quidam: post aliquot aristas, per aristas uidelicet\nmesses et per messes annos significans. pecudum autem illius\nregionis fecunditas sicut Italarum tanta fertur, ut bis anno\npariant.\nSumsit autem lacob lapidem et constituit\neum titulum. diligenter auimaduertendum est, quomodo\nistos titulos in rei cuiusque testimonio constituebant, non ut\neos pro dis colerent, sed ut eis aliquid significarent.\nQuod aceruum lapidum, quem inter se constituerant\nLaban et Iacob, cum aliquanta diuersitate appellauerunt, ut\neum uocaret Laban \"aceruum testimonii\", lacob \"aceruum\ntestem\", traditur ab eis qui et syram et hebraeam linguam\nnouerunt propter proprietates suae cuiusque linguae factum.\nfieri enim solet, ut alia lingua non dicatur uno uerbo, quod\nalia dicitur, et uicinitate significationis quidque appelletur.\nnam postea dicitur: propter hoc appellatum est nomen\n\"aceruus testatur\". hoc enim medie positum est, quod\nutrique conueniret, et ei qui dixerat ,,aceruus testimonii*\net ei qui dixerat \"aceruus testis\".\nQuid est quod loquendo Laban ad lacob dicit:\ntestatur aceruus hic et testatur titulus hic; propter\nhoc appellatur nomen \"aceruus testatur\", et\nuisio quam dixit \"respiciat deus inter me et t e ?\" nisi\n\n\n\n\n\n\nforte ordo eat: et uisio, quam dixit deus, respiciat inter me\net te; deus quippe illi dixerat in uisione, ne laederet Iacob.\nQuid est quod dicit in consequentibus Laban:\nuide, nemo nobiscum est? nisi forte nemo extraneorum,\naut propter testificationem dei, quem ita habere deberent, tamquam\nnemo cum eis esset, quem testimonio eius adiungerent.\nEt iurauit Iacob per timorem patris sui Isaac.\n\"per timorem\" utique, quo timebat deum, quem timorem\netiam superius commendauit, cum diceret : deus patris mei\nAbrahae et timor patris mei Isaac.\nCastra dei quae uidit Iacob in itinere nulla dubitatio\nest quod angelorum fuerat multitudo; ea quippe in scripturis\nmilitia caeli nominatur.\nNuntiato sibi fratre suo Iacob ueniente obuiam ei cum\nquadringentis <uiris> turbatus est quidem et mente confusus,\nquoniam timuit ualde; et ut uisum est homini perturbato,\ndiuisam multitudinem suam in duo castra disposuit. ubi quaeri\npotest, quomodo habuerit fidem promissis dei, quandoquidem\ndixit: si uenerit ad castra prima frater meus et exciderit\nea, erunt secunda in salutem. sed etiam hoc\nfieri potuit, ut euerteret castra eius Esau et tamen deus post\nillam adflictionem adesset et liberaret eum et quae promisit\ninpleret. et admonendi fuimus hoc exemplo, ut, quamuis credamus\nin deum, faciamus tamen quae facienda sunt ab hominibus\nin praesidium salutis, ne praetermittentes ea deum\ntentare uideamur. denique post haec quae uerba dicat idem\nIacob considerandum est. deus, inquit, patris mei Abraham\net deus patris mei Isaac, domine, qui dixisti mihi:\nrecurre in terram generationis tuae, et bene tibi\n\n\n\n\n\n\nfaciam; idoneus es mihi ab omni iustitia et ab\nomni ueritate quae fecisti puero tuo. in uirga\nenim mea ista transii Iordanen hunc, nunc autem\nfactus sum in duo castra. erue me de manu fratris\nmei, de manu Esau, quia ego timeo illum, ne cum\nuenerit feriat me et matres super filios. tu autem\ndixisti: benefaciam tibi et ponam semen tuumtamquam\narenam maris, quae non dinumerabitur prae\nmultitudine. satis in his uerbis et humana infirmitas et\nfides pietatis adparet.\nQuod latini codices habent de Iacob: dixit enim:\nplacabo uultum eius in muneribus praecedentibus\neum, scriptor libri qui narrans ait de Iacob: dixit enim:\nplacabo uultum eius, huc usque uerba Iacob dixisse intellegitur,\ncetera uero sua intulisse quod ait: in muneribus\npraecedentibus eum, tamquam diceret: in muneribus,\nquae praecedebant Iacob, placabo uultum fratris mei. ordo\nest ergo uerborum Iacob: placabo uultum eius et post\nhoc uidebo faciem eius; forsitan enim suscipiet\nfaciem meam. interposita autem sunt uerba scriptoris:\nin muneribus praecedentibus eum.\nQuod ab illo angelo desiderat benedici Iacob, cui\nluctando praeualuit, magna est de Christo prophetia. nam eo\nipso admonet mysticum aliquid sapere, quia omnis homo a\nmaiore uult benedici. quomodo ergo ab eo iste uoluit, quem :\nluctando superauit? praeualuit enim Iacob Christo uel potius\npraeualere uisus est per eos Israhelitas, a quibus crucifixus\nest Christus; et ab eo tamen benedicitur in eis Israhelitis,\nqui crediderunt in Christum, ex quibus erat qui dicebat:\nnam et ego Israhelita sum ex genere Abraham\n\n\n\n\n\n\ntribu Beniamin. unus ergo atque idem Iacob et claudus\net benedictus: claudus in latitudine femoris tamquam in\nmultitudine generis, de quibus dictum est: et claudicauerunt\na semitis suis; benedictus autem in eis, de quibus\ndictum est: reliquiae per electionem gratiae saluae\nfactae sunt.\nQuid sibi uult quod Iacob ait fratri suo: propter\nhoc uidi faciem tuam, quemadmodum cum uidet\naliquis faciem dei? utrum pauentis et perturbati animi\nuerba usque in hanc adulationem proruperunt? an secundum\naliquem intellectum sine peccato dicta accipi possunt? fortassis\nenim quia dicti sunt et gentium dii, quae sunt daemonia,\nnon praeiudicetur ex his uerbis homini dei. non enim dixit:\n, quemadmodum si uiderem faciem dei, sed: cum uidet\naliquis; ipse autem \"aliquis\" quem significare possit incertum\nest. atque ita fortasse temperata sunt uerba, ut et ipse Esau\nsibi delatum tantum honorem grate acciperet et qui haec\netiam aliter intellegere possunt, eum a quo dicta sunt nullo\ncrimine inpietatis arguerent. quod etsi benigno animo dicta\nhaec uerba fraterna sunt, quoniam et post bonam susceptionem\nmetus ipse transierat, potuit sic dici, quemadmodum et Moyses\nPharaonis deus dictus est, secundum quod dicit apostolus:\netsi sunt qui dicuntur dii siue in caelo siue in\nterra, quemadmodum sunt dii multi et domini\nmulti, maxime quia sine articulo in graeco dictum est: quo\narticulo euidentissime solet ueri dei unius fieri significatio.\nnon enim dixit: 1tpoCI>1to\\'i too ttsoO, sed dixit: irpoctov fteoO;\n\n\n\n\n\n\nfacile autem hoc intellegunt qua distantia dicatur, qui graecum\neloquium audire atque intellegere solent.\nQuaeritur, utrum mendaciter promiserit Iacob fratri\nsuo, quod sequens pedes suorum in itinere propter quos si\ninmoraretur uenturus esset ad eum in Seir; hoc enim, sicut\nscriptura deinde narrat, non fecit, sed eo perrexit itinere quod\ndirigebat ad suos. an forte ueraci animo promiserat, sed aliud\npostea cogitando delegit?\nQuomodo scriptura dicit quod uidit Sychem\nfilius Emmor Chorraeus, princeps terrae, Dinam\nfiliam Iacob, et accepit eam et dormiuit cum ea et\nhumiliauit eam. et intendit animo Dinae filiae\nIacob et adamauit uirginem et locutus est secundum\nsensum uirginis ipsi? quomodo uirgo appellatur,\nsi iam cum illa dormierat eamque humiliauerat? nisi forte\nuirgo nomen aetatis est secundum hebraeum eloquium. an\npotius per recapitulationem postea commemoratur quod primo\nfactum est? prius enim potuit intendere animae ipsius et\namare uirginem et loqui secundum sensum uirginis et deinde\ncum illa dormire eamque humiliare.\nCum paulo ante loquens Iacob cum fratre suo Esau\ninfantes filios suos esse significet, quae graece dicuntur rcatSta,\nquaeri potest quomodo potuerunt facere tantam stragem direptionemque\nciuitatis interfectis quamuis in dolore circumcisionis\nconstitutis pro sorore sua Dina. sed intellegendum est diu\nillic habitasse Iacob, donec et filia eius uirgo fieret et filii\n\n\n\n\n\n\niuuenes. nam ita scriptum est: et uenit Iacob in Salem\n[in] ciuitatem Sicimorum, quae est in terra Chanaan,\ncura aduenit de Mesopotamia Syriae; et applicuit\nad faciem ciuitatis. et emit partem agri, in quo\nstatuit illic tabernaculum suum, ab Emmor patre\nSychem centum agnis; et statuit ibi aram, et\ninuocauit deum Israhel. exiit autem Dina filia\nLiae. quam peperitipsi Iacob, ut condisceret filias\nregionis eius cetera. adparet ergo his uerbis non transeunter,\nsicut uiator solet, illic mansisse Iacob, sed agrum\nemisse. tabernaculum constituisse, aram instruxisse ac per\nhoc diutius habitasse; filiam uero eius cum ad eam uenisset\naetatem, ut amicas habere iam posset, condiscere uoluisse\nfilias ciuium loci; atque ita factam esse pro illa cruentissimam\ncaedem et depraedationem, quae iam, ut puto. quaestionem\nnon habet. multitudo enim non parua erat cum Iacob, qui\nplurimum ditatus fuit; sed filii eius in hoc facto nominantur,\nquia eiusdem facti principes atque auctores fuerunt.\nQuod ait Iacob timens bella finitimorum apud\nciuitatem Salem, quam expugnauerunt filii eius: ego autem\nexiguus sum <in> numero et conuenientes super\nme occident me. propter bella plurium, quae consurgere\npoterant, se dixit numero exiguum, non quod minus multos\nhaberet quam possent sufficere expugnationi illius ciuitatis,\ncum suos in itinere in bina castra diuiserit.\nDixit autem deus ad Iacob: surge et ascende\nin locum Bethel et habita ibi; et fac ibi aram deo\nqui adparuit tibi, cum fugeres a facie Esau fratris\n\n\n\n\n\n\ntui. quid est quod non dixit: et fac ibi aram mihi, qui\nadparui tibi, sed deus dicit: fac ibi aram deo qui adparuit\ntibi? utrum filius ibi adparuit et deus pater hoc dicit? an\nin aliquo genere locutionis adnumerandum?\nQuod Iacob ascensurus Bethel, ubi iussus est aram\nfacere, dicit domui suae et omnibus qui cum illo erant:\ntollite deos alienos qui uobiscum sunt de medio\nuestrum et cetera; deinde dicitur: et dederunt Iacob\ndeos alienos, quierant in manibus eorum, et inaures\nquae erant in auribus eorum. quaeritur quare et inaures\n— quae si ornamenta erant, ad idolatriam non pertinebant —\nnisi quia intellegendum est phylacteria fuisse deorum alienorum.\nnam Rebeccam a seruo Abrahae inaures accepisse\nscriptura testatur; quod non fieret, si eis inaures habere\nornamenti gratia non liceret. ergo illae inaures quae cum\nidolis datae sunt. ut dictum est, idolorum phylacteria fuerUł:t.\nEt factus est timor dei in ciuitatibus quae\ncirca illos erant et non sunt consecuti post filios\nIsrahel. incipiamus animaduertere quemadmodum deus operetur\nin hominum mentibus. a quo enim timor dei factus est\nin illis ciuitatibus nisi ab illo, qui sua promissa in Iacob\nfiliisque tuebatur?\nVenit autem Iacob in Luza, quae est in\nterra Chanaan, quae est Bethel. animaduertendum est\ntria iam nomina huius ciuitatis commemorata: Vlammaus,\nquod dictum est eam prius uocatam, cum illuc prius pergens\nin Mesopotamiam uenisset Iacob. et Bethel, quod nomen\n\n\n\n\n\n\nipse inposuit et interpretatur domus dei, et Luza, quod modo\ncommemoratum est. nec mirum debet uideri; multis enim\nlocis hoc accidit et in ciuitatibus et in fluminibus et in\nquibusque terrarum, ut ex aliis atque aliis causis uel adderentur\nuel mutarentur uocabula sicut etiam ipsis hominibus.\nIterum in Luza adparuit deus Iacob et dixit ei:\nnomen tuum iam non uocabitur Iacob, sed Israhel\nerit nomen tuum. hoc ei dicit ecce iterum deus in benedictione,\nquae repetitio confirmat magnum promissum in hoc\nnomine. nam hoc mirum est, quibus nomen semel dictum\nest. amplius eos non uocari quod uocabantur, sed quod eis\nnouum nomen inponebatur, omnino amplius aliquid non uocatos\nnisi quod eis inpositum sit, istum autem per totam uitam\nsuam et deinceps post uitam suam appellatum esse Iacob,\ncui semel deus dixerat: non iam uocaberis Iacob, sed\nIsrahel erit nomen tuum. nimirum ergo nomen hoc ad\nillam recte intellegitur pertinere promissionem, ubi sic uidebitur\ndeus quomodo non est antea patribus uisus. ibi enim non\nerit nomen uetus. quia nihil remanebit uel in ipso corpore\nuetustatis et dei uisio summum erit praemium.\nIn promissis Iacob dicitur: gentes et congregationes\ngentium erunt ex te. utrum gentes secundum\ncarnem, congregationes autem gentium secundum fidem an\nutrumque propter fidem gentium dictum est, si gentes appellari\nnon possunt una gens Israhel secundum carnem?\nAscendit autem deus ab eo <de> loco ubi\nlocutus est cum eo. et statuit Iacob titulum in\n\n\n\n\n\n\nloco in quo locutus est cum eo, titulum lapideum:\net libauit super eum libamen et infudit super eum\noleum. et uocauit Iacob nomen loci in quo locutus\nest cum eo illic deus \"Bethel\". iterum factum est hoc\nloco, quod factum fuerat? an iterum commemoratum est?\nsed quodlibet horum sit, super lapidem libauit Iacob, non\nlapidi libauit. non ergo sicut idolatrae solent aras ante lapides\nconstituere et tamquam diis libare lapidibus.\nQuod duodecim filii Israhel, qui nati sunt ei,\nconputantur et dicitur: hi sunt filii Israhel, qui nati\nsunt ei in Mesopotamia, cum Beniamin longe postea\nnatus sit, cum iam transiissent Bethel et adpropinquarent\nBethleem, frustra quidam conantes istam soluere quaestionem\ndixerunt non legendum \"nati sunt,\" sicut latini plerique\ncodices habent, sed \"facti sunt\" — graece enim scriptum\nest Sfsvovco — ita uolentes intellegi etiam Beniamin, quamuis\nibi natus non fuerit, ibi factum tamen, quia iam fuerat in\nutero seminatus, ut praegnans inde Rachel exisse credatur.\nhoc autem modo, etiam si \"nati sunt\" legeretur, possent\ndicere: iam in utero natus erat, quia conceptus erat; sicut de\nsancta Maria dictum est ad Iosepli: quod enim in ea\nnatum est, de spiritu sancto est.\n\nSed aliud est quod inpedit hanc solutionem quaestionis\nhuius. quia, si iam ibi Beniamin conceptus erat, qui filii\nIacob grandes inde exierunt, uix annorum duodecim esse\npotuerunt. uiginti namque annos illic expleuit, quorum primis\n\n\n\n\n\n\nseptem sine coniugio fuit, donec seruiendo id adipisceretur.\nut ergo primo anno, quo duxit uxorem, ei filius nasceretur,\nduodecim annorum esse potuit primitiuus, cum inde profectus\nest. proinde si iam conceptus fuerat Beniamin, intra decem\nmenses illa omnis uia peracta est et quidquid in itinere\nscriptum est de Iacob. unde sequitur, ut filii eius tam paruuli\npro sorore sua Dina tantam stragem fecerint, tot homines\ntrucidauerint. ita expugnauerint ciuitatem: in quibus Symeon\net Leui, qui primi gladiis accincti intrauerunt ad illos homines\neosque peremerunt, undecim unus, alius autem decem annorum\nfuisse reperiatur, etiamsi per singulos annos sine intermissione\nilla pepererat. quod utique incredibile est ab illius aetatis\npueris illa omnia fieri potuisse, quando et ipsa Dina uix\nadhuc sex annorum fuit.\n\nProinde aliter soluenda quaestio est, ut ideo intellegatur\ndictum commemoratis duodecim filiis: hi sunt filii Iacob,\nqui facti sunt ei in Mesopotamia Syriae. quia inter\nomnes, qui tam multi erant, unus tantum erat non ibi natus,\nqui tamen inde habuit nascendi causam, quod ibi mater eius\npatri copulata est. sed solutio ista quaestionis aliquo exemplo\nsimilis locutionis firmanda est.\n\nNulla tamen est facilior solutio quaestionis huius, quam\nut per synecdochen accipiatur. ubi enim pars maior est aut\npotior, solet eius nomine etiam illud conprehendi quod ad\nipsum nomen non pertinet. sicut ad duodecim apostolos iam\nnon pertinebat ludas, qui etiam mortuus fuit cum dominus\nresurrexit a mortuis, et tamen ipsius duodenarii numeri nomen\n\n\n\n\n\n\napostolus in epistula sua tenuit, ubi ait eum adparuisse illis\nduodecim. cum articulo enim hoc graeci codices habent,\nut non possint intellegi quicumque duodecim, sed illi in\neo numero insignes. eo modo locutionis puto et illud a\ndomino dictum: nonne ego uos duodecim elegi? et\nunus ex uobis diabolus est, ut non ad electionem\netiam ipse pertinere uideatur. non enim facile inuenitur\nelectorum nomen in malo, nisi quando mali eliguntur a malis.\nquodsi putauerimus et illum electum, ut per eius traditionem\ndomini passio conpleretur, id est malitiam eius ad aliquid\nelectam bene utente deo etiam malis, aliud adtendamus, ubi\nait: non de omnibus uobis dico; ego scio quos elegi:\nubi declarat ad electionem non pertinere nisi bonos. ac per\nhoc illud quod dictum est: ego uos duodecim elegi,\nper synecdochen dictum est, ut nomine maioris meliorisque\npartis etiam illud conplecteretur, quod ad ipsum nomen non\npertinet.\\'\n\nHic modus est in hoc eodem libro, ubi Emmor pro filio\nsuo Sychem, ut acciperet Dinam filiam Iacob, exiit loqui\ncum eodum Iacob et uenerunt etiam filii eius qui absentes\nerant, et ad omnes dicit Emmor: Sychem filius meus\nelegit animo filiam uestram; date ergo illi eam\nuxorem. quia enim potior erat patris persona, per synecdochen\nfiliam uestram dicens etiam fratres tenuit hoc nomine,\nquorum non erat filia. hinc est et illud: curre oues\net accipe mihi inde duos haedos. simul enim pascebantur\noues et haedi; et quia potiores sunt oues, earum\nnomine etiam caprarum pecus conplexus est. sic quia potior\nerat numerus undecim filiorum Iacob, qui nati fuerant in\n\n\n\n\n\n\nMesopotamia, ipsorum commemoratione scriptura conplexa est\netiam Beniamin, qui non erat ibi natus, et dictum est: hi\nsunt filii Iacob. qui facti sunt ei in Mesopotamia\nSyriae.\nQuod post narrationem mortis Isaac narratur quas\nuxores Esau acceperit et quos creauerit, recapitulatio intellegenda\nest: neque enim post mortem Isaac fieri coepit, cum\niam essent Esau et Iacob centum uiginti annorum. nam eos\nsexagenarius suscepit et uixit omnes annos uitae suae centum\noctoginta.\nQuaestio est, quomodo scriptura dicat post\nmortem Isaac patris sui Esau abscessisse de terra Chanaan et\nhabitasse in monte Seir, cum ueniente de Mesopotamia Iacob\nfratre eius legatur, quod iam illic habitabat. proinde quid\nfieri potuerit, ut scriptura falli uel fallere non credatur, in\npromtu est cogitare. quod scilicet Esau, posteaquam in\nMesopotamiam frater eius abscessit, noluit habitare cum\nparentibus suis siue ex illa commotione, qua dolebat se benedictione\nfraudatum, siue aliqua causa uel uxorum suarum,\nquas odiosas uidebat esse parentibus, uel qualibet alia. et\ncoepit habitare in monte Seir. deinde post reditum Iacob\nfratris sui facta inter eos concordia reuersus est et ipse ad\nparentes et, cum mortuum patrem simul sepelissent, quia eos\nin plurimum ditatos terra illa, sicut scriptum est, minime\ncapiebat, abscessit rursus in Seir et ibi propagauit gentem\nIdumaeorum.\nQuod scriptum est: hi principis Chorraei filii\nSeir in terra Edom, secundum tempus quo uiuebat scriptor\n\n\n\n\n\n\ncommemorat. cum autem Seir habitaret qui istos genuit\nnondum ueniente in illam terram Esau, nondum utique\nappellabatur terra Edom. non enim nomen nisi ab ipso Esau\ninditum est terrae, quoniam idem ipse et Esau et Edom\nuocabatur, de quo propagati sunt Idumaei, hoc est gens\nEdom.\nQuod scriptum est: et hi reges qui regnauerunt\nin Edom, antequam regnaret rex in Israhel, non sic\naccipiendum est, tamquam omnes reges nominati sint usque\nad ea tempora, quibus coeperunt reges Israhel, quorum primus\nfuit Saul. multi enim fuerunt in Edom usque ad tempora\nSaul cum temporibus etiam iudicum, quorum tempora fuerunt\nante reges; sed ex his multis eos solos potuit commemorare\nMoyses, qui fuerunt antequam ipse moreretur. nec mirum est\nquod numerantibus ab Abraham per Esau patrem gentis\nEdom atque per Raguel filium Esau et Zara filium Raguel\net Iobab filium Zara, cui Iobab successit in regno Balac, qui\nprimus in terra Edom rex fuisse commemoratur, usque ad\nultimum regem, quem potuit nominare Moyses, plures generationes\ninueniuntur quam numerantur ab Abraham per Iacob\nusque ad Moysen. nam illic inueniuntur fere duodecim, hic\nautem usque ad Moysen ferme septem. fieri enim potuit, ut\nideo ibi plures nominarentur, quia citius moriendo plures alter\nalteri successerunt. sic etiam contigit, ut alium ordinem\nsequens Matthaeus ab Abraham usque ad Ioseph quadraginta\nduas generationes numeraret, Lucas autem in ordine alio\nnumerans generationes non per Salomonem sicut ille, sed per\n\n\n\n\n\n\nNatham ab Abraham usque ad Ioseph quinquaginta quinque\ncommemoret. in illo quippe ordine, ubi plures numerantur,\ncitius mortui sunt quam hic ubi pauciores. ne forte autem\nmoueat aliquem, quod inter reges Edom commemoratur Balac\nfilius Beor et de similitudine nominis existimet illum esse\nBalac. qui restitit Moysi ducenti populum Israhel, sciat illum\nBalac Moabitam fuisse, non Idumaeum, eumque fuisse filium\nSephor, non filium Beor, sed fuisse etiam ibi tunc filium\nBeor Balaam, non Balac, quem Balaam conduxerat idem Balac\nad maledicendum populum Israhel.\nQuomodo potuerit mors Isaac decem et septem\nannorum inuenire Ioseph eius nepotem, sicut uidetur tamquam\nex ordine scriptura narrare, quocumque se quisque conuertat,\ninuenire difficile est. nolo enim dicere non posse inueniri,\nne forte me fugiat quod alium non fugit. si enim post mortem\naui sui Isaac decem et septem annorum fuit Ioseph, quando\neum fratres in Aegyptum uendiderunt, procul dubio et pater\neius Iacob septimo decimo anno filii sui Ioseph centum\nuiginti annorum fuit. genuit enim eos Isaac, cum esset annorum\nsexaginta, sicut scriptum est. uixit ergo Isaac postea\ncentum uiginti, quia centesimo octogesimo mortuus est.\nidcirco dimisit filios centum uiginti annos habentes et Ioseph\ndecem et septem. Ioseph autem quoniam triginta annorum\nfuit, quando adparuit in conspectu Pharaonis, secuti sunt\nautem septem anni ubertatis et duo famis, donec ad eum\npater cum fratribus uenit, triginta nouem profecto annos\nagebat Ioseph, quando Iacob intrauit in Aegyptum. tunc\n\n\n\n\n\n\nautem idem Iacob, quod ore suo Pharaoni dicit, centesimum\net tricesimum annum agebat aetatis, centum autem et uiginti\nIacob, quando erat decem et septem Ioseph: quod uerum\nesse nullo modo potest. si enim septimo decimo anno uitae\nIoseph Iacob centum uiginti ageret, procul dubio tricesimo\net nono anno Ioseph non centum triginta, sed centum quadraginta\net duos annos agere inueniretur Iacob. si autem die\nmortis Isaac nondum erat annorum decem et septem Ioseph,\nsed aliquantulo tempore post mortem aui sui ad septimum\ndecimum peruenit annum, quo anno scriptura testante in\nAegyptum est a fratribus uenditus, plurium etiam quam\ncentum quadraginta duum annorum esse debuit pater eius,\nquando est filium in Aegyptum consecutus. scriptura quippe\nposteaquam narrauit annum uitae ultimum Isaac centesimum\net octogesimum et eius mortem ac sepulturam, deinde\ncommemorauit, quemadmodum digressus esset Esau a fratre\nsuo de terra Chanaan in montem Seir, et contexuit commemorationem\nregum et principum gentis ipsius, in qua se constituit\nuel quam propagauit Esau; post haec narrationem de Ioseph\nsic intulit: habitabat autem Iacob in terra Chanaan.\nhaec autem procreaturae Iacob. Ioseph autem\ndecem et septem annorum erat pascens cum fratribus\n< suis > oues. deinde narratur causa somniorum quemadmodum\nodiosus fratribus sit factus et uenditus. aut ergo\neodem anno septimo decimo aut etiam aliquanto maior uenit\nin Aegyptum. ac per hoc utrolibet modo permanet quaestio.\n\n\n\n\n\n\nsi enim decem et septem annorum fuit post mortem aui sui,\nquando pater eius centum uiginti fuit, profecto anno eius\ntrigesimo et nono, quando Iacob uenit in Aegyptum, centum\nquadraginta duos annos idem Iacob agere debuit; fuit autem\ntunc Iacob centum triginta. ac per hoc, si decem et septem\nannorum Ioseph in Aegyptum est uenditus, ante duodecim\nannos quam moreretur auus eius uenditus inuenitur. decem\nenim et septem annorum esse non potuit nisi ante duodecim\nannos mortis Isaac centesimo et octauo anno uitae patris\nsui Iacob. his enim cum adiecerimus uiginti duos annos,\nquibus Ioseph usque ad aduentum patris sui fuit in Aegypto,\nfient aetatis anni Ioseph triginta nouem et Iacob centum\ntriginta et nulla erit quaestio. sed quoniam scriptura post\nmortem Isaac ista narrauit, putatur Ioseph post eiusdem aui\nsui mortem decem et septem annorum fuisse. quapropter\nintellegamus de uita Isaac tamquam multum decrepiti senis\ntacuisse scripturam, cum iam de Iacob et eius filiis loqueretur;\nuiuo tamen Isaac decem et septem annorum esse coepit\nIoseph.\nQuod dicit Iacob ad Iosepli: quod est somnium\nhoc quod somniasti? numquid uenientes ueniemus\nego et mater tua et fratres tui adorare te super\nterram? nisi in aliquo mysterio dictum accipiatur, quomodo\nintellegitur de matre Ioseph, quae iam erat mortua? unde\nnon in Aegypto, cum sublimaretur, putandum est hoc esse\ncompletum, quia nec pater eum adorauit, quando ad eum uenit\nin Aegyptum, nec mater olim defuncta potuit. in Christi ergo\npersona facile intellegi potest etiam de mortuis secundum\nillud, quod dicit apostolus, quia donauit ei nomen quod\nest super omne nomen, ut in nomine Iesu omne\n\n\n\n\n\n\n\n\n\n\ngenu flectatur caelestium, terrestrium et infernoru\nm.\nQuaeritur quare Ismahelitas scriptura, quibus a\nfratribus uenditus est Ioseph. etiam Madianitas uocet, cum\nIsmahel sit de Agar filius Abrahae, Madianitae uero de\nCettura. an quia scriptura dixerat de Abraham, quod munera\ndederit filiis concubinarum suarum. Agar scilicet et Cetturae,\net dimiserit eos ab Isaac filio suo in terram orientis, unam\ngentem fecisse intellegendi sunt?\nDe Iacob scriptum est. cum lugeret Ioseph:\ncongregati sunt autem omnes filii eius et filiae\net uenerunt consolari eum. quae filiae praeter Dinam?\nan filios et filias dicit connumeratis nepotibus et neptibus?\niam enim maiores filii eius filios habere potuerunt.\nEt noluit consolari dicens quoniam descendam\nad filium meum lugens in infernum. solet esse\nmagna quaestio. quomodo intellegatur infernus: utrum illuc\nmali tantum an etiam boni mortui descendere soleant. si ergo\ntantum mali. quomodo iste ad filium suum se dicit lugentem\nuelle descendere? non enim in poenis inferni eum esse credit.\nan perturbati et dolentis uerba sunt mala sua etiam hinc\nexaggerantis?\nEt uendiderunt Ioseph in Aegyptum Petephrae\nspadoni praeposito coquorum. nolunt quidam\npraepositum coquorum interpretari. qui graece apytitxfetpo;\ndicitur. sed praepositum militiae. cui esset potestas occidendi.\nnam sic appellatus est etiam ille quem Nabuchodonosor misit,\npenes quem potius inuenitur primatus fuisse militiae.\nFactum est autem in tempore illo descendit\nIudas a fratribus suis *•* ad hominem quendam\nOdollamitam, cui nomen Iras. et uidit illic Iudas\nfiliam hominis Chananaei nomine Sauam; et accepit\neam et introiuit ad eam. et concepit et peperit\nfilium et cetera. quaeritur quando ista fieri potuerunt. si\nenim posteaquam Ioseph deuenit in Aegyptum, quomodo\nintra uiginti ferme et duos annos — nam post tantum\ntemporis colligitur eos uenisse ad eundem Ioseph fratrem\nsuum in Aegyptum cum patre suo — fieri potuerit, ut Iudae\nfilii eius aetatis omnes possent ducere uxores? nam Thamar\nnurum suam mortuo primogenito suo alteri filio dedit: quo\netiam mortuo expectauit, ut cresceret tertius; et cum creuisset,\nnec illi eam dedit timens, ne et ipse moreretur. unde factum\nest, ut eidem socero suo se illa subponeret. quomodo ergo\nhaec omnia intra tam paucos annos fieri potuerint, merito\nmonet, nisi, ut forte solet, scriptura per recapitulationem\naliquot annos ante uenditum Ioseph hoc fieri coepisse intellegi\nuelit, quoniam sic positum est, ut diceretur: factum est\nautem in illo tempore. ubi tamen quaeritur, si decem\net septem annorum erat Ioseph, quando uenditus est, quot\nannorum esse ludas potuerit quartus filius Iacob, quandoquidem\nipse primogenitus Ruben ut plurimum fratrem suum\nIoseph quinque aut sex annos potuerit aetate praecedere.\neuidenter autem scriptura dicit triginta annorum fuisse Ioseph,\nquando innotuit Pharaoni. cum ergo ipse anno septimo decimo\naetatis suae uenditus fuisse credatur, tredecim annos peregerat\n\n\n\n\n\n\n\n\nin Aegypto ignotus Pharaoni; ad hos autem tredecim annos\naccesserunt septem anni ubertatis et facti sunt anni uiginti;\nhis adduntur duo, quia secundo anno famis intrauit Iacob\nin Aegyptum cum filiis suis; et inueniuntur uiginti duo anni,\nquibus afuit Ioseph a patre et a fratribus suis. quo medio\ntempore quomodo fieri potuerunt de uxore et filiis et uuru\nIudae omnia quae narrantur, indagare difficile est; nisi forte\nut credamus — et hoc enim fieri potuit — mox ut adulescere\nludas coepit eum incidisse in amorem eius quam duxit uxorem\nnondum uendito Ioseph in Aegyptum.\nEt depositis uestimentis uiduitatis\nsuae a se. hinc insinuatur et temporibus patriarcharum\ncerta et sua fuisse uestimenta uiduarum, non utique talia\nqualia coniugatarum.\nQuod iterum dicitur: Ioseph autem depositus\nest in Aegyptum; et possedit eum Petephres spado\nPharaonis, ad ordinem redit scriptura unde recesserat, ut\nilla narraret quae supra digesta sunt.\nQuod aliqui codices latini habent: tria canistra\nalicae, cum graeci habeant χονδριτῶν, quod interpretantur\nqui usum eiusdem linguae habent panes esse cibarios. sed\nillud mouet, quomodo panem cibarium potuerit Pharao habere\nin escis. dicit enim in superiore canistro fuisse omnia ex\nquibus edebat Pharao opus pistorum. sed intellegendum est\netiam ipsum canistrum habuisse panes cibarios, quia dictum\nest: tria canistra χονδριτῶν, et desuper fuisse illa ex omni\ngenere operis pistoris in eodem canistro superiore.\nQuod putabat se starePharao super flumen.\nquemadmodum seruus Abrahae dixit: ecce ego sto super\nfontem aquae; nam et ibi graecus έπί τῆς πηγῆς dixit\nquemadmodum hic ἐπὶ τοὐ ποταμοῦ. haec locutio si intellegatur\nin psalmo, ubi scriptum est: qui fundauit terram super\naquam, non coguntur homines putare sicut nauem natare\nterram super aquam. secundum hanc enim locutionem recte\nintellegitur quod altior sit terra quam aqua; altius quippe\nab aquis sustollitur, ubi habitent terrena animalia.\nQuod scriptum est: et obliuiscentur\nubertatis futurae in tota terra Aegypti, non futurae\nillis qui famen patientur, tamquam postea ueniat illis ubertas;\nsed futura erat tunc quando loquebatur. tamquam diceret:\nubertatis huius, quam futuram significarunt boues bonae et\nspicae bonae, obliuiscentur homines in ea fame, quam significauerunt\nboues et spicae malae.\nNumquid inueniemus hominem talem,\nqui habet spiritum dei in se? ecce iam, nisi fallor,\ntertio insinuatur nobis in hoc libro spiritus dei, id est spiritus\nsanctus. primo ubi dictum est: et spiritus dei <superferebatur)\nsuper aquam; secundo ubi dixit deus: non\npermanebit spiritus meus in hominibus istis,\npropter quod carnes sunt; et tertio nunc, quod Pharao\n\n\n\n\n\n\ndicit de Ioseph esse in illo spiritum dei. nondum tameu\nlegimus spiritum sanctum.\nEt inposuit Pharao nomen Ioseph Psonthomplanech.\nhoc nomen interpretari dicitur \"occulta\nreuelauit\", ex illo utique quod somnia regi aperuit; aegyptia\nuero lingua\" saluatorem mundi\" perhibent appellatum isto\nnomine.\nEt dedit ei Aseneth filiam Petephrae\nsacerdotis Solis ciuitatis ipsi uxorem. quaeri solet\ncuius Petephrae, utrum illius, cuius seruus fuit, an alterius :\nsed credibilius existimatur alterius. nam de illo quomodo\ncredatur, multa sunt quae moueant. primum, quia scriptura\nnon commemorauit, cum uideatur hoc non potuisse praeterire,\nquod ad illius iuuenis non paruam gloriam pertinebat, ut\neius filiam duceret, cuius famulus fuit. deinde quomodo spado\nfiliam habere potuerit? sed respondetur: quomodo uxorem?\npostea quippe creditur abscisus uel casu uulneris uel propria\nuoluntate. et quod honor eius non ipse commemoratur qui\nsolet, id est quod άρχιμάγειρος fuerit, quem principem coquorum\nlatini interpretes posuerunt, principem autem militiae\nquidam intellegi uolunt. sed etiam hic respondetur duos illum\nhonores habuisse, et sacerdotium Solis et militiae principatum :\ncongruenter autem alibi ille honor eius commemoratus est,\nqui talibus actibus congruebat; hic uero, posteaquam in Ioseph\nadparuit non parua diuinitas, ipse honor debuit nominari\nsoceri eius, qui pertineret ad diuinitatem non paruam secundum\nopinionem Aegyptiorum in sacerdotio Solis. uerum in his\nomnibus, quia et praepositus fuit custodiarum carceris. nimis\n\n\n\n\n\n\nincredibile est huic praepositum officio sacerdotem. deinde\nnon simpliciter dictum est, quod sacerdos Solis esset, sed\nciuitatis Solis, quae uocatur Heliopolis; abesse autem dicitur\namplius quam uiginti milibus a ciuitate Memphi, ubi Pharaones,\nid est reges maxime commanebant. quomodo ergo deserto\nofficio sacerdotii sui potuit strenue regi seruire in militiae\nprincipatu ? accedit etiam, quod Aegyptii sacerdotes perhibentur\nnon seruisse semper nisi templis deorum suorum nec aliud\naliquid officii gessisse. sed si forte tunc aliter fuit, credat\nquisque quod placet; non est tamen quaestio, cuius exitus\nclausus sit, siue unus fuerit Petephres siue duo. quodlibet\nenim horum quisque existimet, non est fidei periculosum nec\ncontrarium ueritati scripturarum dei.\nEt congregauit Ioseph triticum sicut\narenam maris multum ualde, quoadusque non\npotuit numerari; non enim erat numerus. pro eo\ndictum est: non enim erat numerus, quod nomen numeri\nomnis usitati excederet illa copia et quomodo appellaretur .\nnon inueniebatur. nam unde fieri potest, ut quamlibet magnae\nfinitae tamen multitudinis numerus non sit? quamuis hoc\npotuerit etiam secundum hyperbolen dici.\nEt commemoratus est Ioseph somniorum\nsuorum, quae uidit ipse; adorauerant enim eum\nfratres sui. sed aliquid in illis somniis excelsius inquirendum\nest. non enim potest eo modo de patre eius ac matre compleri,\nquae iam mortua fuerat, quod de sole et luna cum uidisset,\na patre increpante audierat, qui uiuebat.\nQuid est quod Ioseph uir tam sapiens atque\nita non solum hominum inter quos uiuebat testimonio, sed\nipsa etiam scriptura teste laudatus ita iurat per salutem\nPharaonis non exituros de Aegypto fratres suos, nisi frater\neorum iunior ueniret? an etiam bono et fideli uilis fuerat\nPharaonis salus, cui fidem sicut primitus domino suo seruabat\nin omnibus? quanto enim magis ipsi, qui eum in tanto honore\nlocauerat, si illi seruauit, qui eum seruum emticium possidebat!\nquodsi non curabat Pharaonis salutem, numquid et\nperiurium pro cuiuslibet hominis salute uitare non debuit?\nan non est periurium? tenuit enim unum eorum, donec ueniret\nBeniamin, et uerum factum est quod dixerat: non exibitis\nhinc, nisi uenerit frater uester. ad omnes enim non\npotuit pertinere quod dictum est; nam quomodo et ille\nuenturus esset, nisi ad eum adducendum aliqui redissent?\nsed quod sequitur magis urget quaestionem, ubi iterum iurauit\ndicens: mittite ex uobis unum et adducite fratrem\n. uestrum; uos autem abducemini, quoadusque manifesta\nsint uerba uestra, si uera dicitis an non;\nsin autem, per salutem Pharaonis <nisi> exploratores\nestis; id est: si non uera dicitis, exploratores estis.\nhuic sententiae interposuit iurationem, quia, si uera non\ndixissent, exploratores essent, id est exploratorum poena digni\nessent, quos tamen uera dicere sciebat. neque enim periurus\n\n\n\n\n\n\nest quisque, si ei quem castissimum nouit dicat: \"si hoc\nadulterium de quo argueris commisisti, damnat te deus\", et\nhis uerbis adhibeat iurationem, uerum omnino iurat. ibi est\nenim condicio, qua dixit: si fecisti, quem tamen non fecisse\ncertum habet. sed ait aliquis: uerum est, quia, si fecit adulterium,\ndamnat illum deus; hoc autem quomodo uerum est:\nsi non uerum dicitis, exploratores estis, cum, etiamsi mentiantur,\nnon sint exploratores ? sed hoc est, quod dixi, ita\ndictum esse \"exploratores estis,\" tamquam si dictum\nesset: exploratorum poena digni estis, hoc est exploratores\ndeputabimini merito mendacii uestri. \"estis\" autem potuisse\ndici pro habebimini et deputabimini innumerae similes locutiones)\ndocent. unde est illa Heliae: quicumque exaudierit in\nigne, ipse erit deus. non enim tunc erit, sed tunc habebitur.\nQuid est quod cum inter se paenitentes filii Israhel\nloquerentur de fratre suo Ioseph, quod cum illo male egerint\net hoc eis diuino iudicio redderetur, quod se periclitari uidebant,\nadiungit scriptura et dicit: ipsi ignorabant quia\naudiebat Ioseph; interpres enim inter illos erat.\nhoc scilicet intellegendum est ideo eos putasse quia ille non\naudiret, quod uidebant interpretem, qui inter illos erat,\nnihil ei dicere eorum quae loquebantur nec ob aliud adhibitum\nputabant interpretem, nisi quod eorum linguam ille nesciret.\nnec cura erat interpretis ea dicere illi, a quo positus fuerat,\nquae non ad illum, sed inter se loquebantur.\nEt iterum accessit ad eos et dixit illis.\nnec adiungit quid illis dixerit. unde intellegitur haec eadem\ndixisse quae dixerat.\nEt deducetis senectam meam cum tristitia\nad infernum. utrum ideo ad infernum, quia cum tristitia?\nan etiamsi abesset tristitia, tamquam ad infernum moriendo\ndescensurus haec loquitur? de inferno enim magna quaestio\nest et quid inde scriptura sentiat locis omnibus, ubi forte\nhoc commemoratum fuerit, obseruandum est.\nQuod a praeposito domus audiunt: deus uester\net deus patrum uestrorum dedit uobis thesauros\nin saccis uestris; argentum autem uestrum probatum\nhabeo, mendacium uidetur, sed aliquid significare\ncredendum est. argentum enim quod et datur et non minuitur,\nquia et probatum appellatum est, nimirum illud intellegitur\nde quo alibi legimus: eloquia domini eloquia casta,\nargentum igne examinatum, probatum terrae, purgatum\nseptuplum, id est perfecte.\nBiberunt autem et inebriati sunt cum eo.\nsolent hinc ebriosi adhibere testimonii patrocinium non propter\nillos filios Israhel sed propter Ioseph, qui ualde sapiens\ncommendatur; sed hoc uerbum et pro satietate solere poni\nin scripturis qui diligenter aduerterit multis in locis inueniet.\nunde est illud: uisitasti terram et inebriasti eam,\nmultiplicasti ditare eam; eo quod in laude benedictionis\nhoc positum est et donum dei commemoratur adparet hac\nebrietate saturitatem significari. nam ita inebriari ut inebriantur\nebriosi nec ipsi terrae utile est, quoniam maiore quam satietati\nsufficit umore corrumpitur sicut uita ebriosorum, qui\nnon satietate se replent, sed mergunt diluuio.\nQuod ait fratribus suis Ioseph: nescitis quia\naugurio auguratur homo qualis ego — de hoc augurio\n\n\n\n\n\n\netiam mandauit eis dicendum per hominem suum — quid\nsibi uelit quaeri solet. an quia non serio sed ioco dictum\nest, ut exitus docuit, non est habendum mendacium? mendacia\nenim a mendacibus serio aguntur, non ioco; cum autem quae\nnon sunt tamquam ioco dicuntur, non deputantur mendacia.\nsed magis mouet quid sibi uelit ista actio Ioseph qua fratres\nsuos, donec eis aperiret quis esset, totiens ludificauit et tanta\nexpectatione suspendit: quod licet tanto sit suauius cum legitur,\nquanto illis fit inopinatius cum quibus agitur, tamen sapientiae\nillius grauitate, nisi magnum aliquid isto quasi ludo significaretur,\nnec ab illo fieret nec ea scriptura contineretur in\nqua est tanta sanctitatis auctoritas et prophetandorum tanta\nintentio futurorum. quam modo exequi exponendo non suscepimus.\nsed admonere tantum uoluimus quid hic oporteat\ninquiri. nam nec illud uacare arbitror, quod non ait: auguror\nego. sed: auguratur homo qualis ego. quod si locutionis\ngenus est, in scripturae corpore simile aliquid reperiendum\nest.\nNon neglegenter considerandum puto, tantam miseriam\nin hac perturbatione fratrum suorum quomodo Ioseph\nquamdiu uoluit tenuit et quanta uoluit mora produxit, non\neos utique faciens calamitosos, quando tantae etiam ipsorum\nfuturae laetitiae exitum cogitabat et totum hoc quod agebat,\nut eorum gaudium differretur, ad hoc agebat, ut eadem dilatione\ncumularetur. tamquam non essent condignae passiones\neorum in toto illo tempore quo turbabantur ad futuram\ngloriam exultationis, quae in eis fuerat reuelanda, fratre cognito,\nquem a se perditum esse arbitrabantur.\nMulta in narratione Iudae aliter dicta sunt quam\ncum illis egerat Ioseph, quamuis apud eum loqueretur, ut\n\n\n\n\n\n\nomnino de illa insimulatione, quod exploratores essent, nihil\ndiceretur. quod utrum consulto tacitum sit an et id fecerit\nperturbationis obliuio non adparet. nam et illud quod dixerunt\nse ab ipso Ioseph interrogatos de patre et fratre suo, se\nautem illa interroganti indicasse, mirum si uel ad sententiam\npotest ista peruenire narratio, ut eam constet esse ueracem.\nquamquam etsi aliqua falsa in ea sunt, falli potius per obliuionem\npotuit quam audere mentiri apud eum praesertim, cui\nnon sicut nescienti, sed etiam illa quae nouerat eum scire\nad flectendam eius misericordiam narrationi inserebat.\nQuid est quod dicit Ioseph: misit enim me\ndeus ante uos remanere uestrum reliquias super\nterram et enutrire uestrum reliquiarium magnum?\nhoc enim non usquequaque consonat, ut reliquias uel reliquiarium\naccipiamus Iacob et filios eius, cum omnes sint incolumes.\nan forte illud significat alto secretoque mysterio quod\nait apostolus: reliquiae per electionem gratiae saluae\nfactae sunt, quia propheta praedixerat: et si fuerit\nnumerus filiorum Israhel sicut arena maris, reliquiae\nsaluae fient? ad hoc enim occisus est Christus a\nIudaeis et traditus gentibus tamquam Ioseph Aegyptiis a\nfratribus, ut et reliquiae Israhel saluae fierent. unde dicit\napostolus: nam et ego Israhelita sum, et: ut plenitudo\ngentium intraret et sic omnis Israhel saluus fieret;\nid est: ex reliquiis Israhel secundum carnem et plenitudine\ngentium quae in fide Christi secundum spiritum sunt Israhel.\naut si et genti illi Israheliticae restat fidei plenitudo, ex qua\nerant reliquiae, in quibus reliquiis tunc et apostoli salui facti\nsunt. hoc significatur ea plenitudine liberationis Israhel. qua\nper Moysen ex Aegypto liberati sunt.\nIntrarunt in Aegyptum Iacob et omne\nsemen eius, filii et filii filiorum eius, filiae et\nfiliae filiarum eius cum eo. quaerendum quomodo dicat\n\"filias et filias filiarum eius cum eo\", cum filiam unam legatur\nhabuisse. superius autem filias eius dixeramus accipi posse\nneptes eius, sicut filii Israhel omnes dicuntur etiam uniuersus\npopulus ab illo propagatus. sed nunc cum dicit \"filias filiarum\"\npropter unam Dinam, pluralis numerus pro singulari positus\nest, sicut etiam pro plurali singularis solet; nisi nurus eius\nquisque adserat filias eius potuisse appellari.\nQuod dicit scriptura tot animas perperisse Liam uel\ntot aut tot animas exisse de femoribus Iacob, uidendum est\nquid hinc respondeatur eis qui hoc testimonio confirmare\nnituntur a parentibus simul animas cum corporibus propagari.\nanimas enim dictas pro hominibus a parte totum significante\nlocutione nullus ambigit. sed quomodo ipsam partem, ex .\nqua totum commemoratum est, hoc est animam, cuius nomine\ntotus homo significatus est, alienemus ab eo quod dictum\nest: exierunt de femoribus eius, ut carnes tantum ex\nillo natas, quamuis solae animae nominentur, accipiamus,\nquaerendi sunt locutionum modi secundum scripturas.\nHi filii Liae, quos peperit ipsi Iacob in Mesopotamis Syriae,\netDinam filiam eius; omnes animae,\nfilii et filiae [eius], triginta tres. numquid istae omnes\ntriginta tres animae ex Lia in Mesopotamia Syriae natae\nsunt? sex utique filii et una filia, ex quibus nepotes\n\n\n\n\n\n\ncommemorati sunt. si ergo de uno Beniamin quaestio nata fuerat,\nquando numeratis duodecim filiis Iacob et nominatim commemoratis\ndictum est: hi filii Iacob qui facti sunt ei in\nMesopotamia Syriae, quanto maior nunc quaestio est,\nquomodo triginta tres animae ex Lia in Mesopotamia Syriae\nnatae sunt. nisi quia illa locutio confirmatur, tamquam ibi\nomnes orti sunt, quorum parentes ibi orti sunt! deinde et\nillud iam non dubium est in una filia filias nominari plurali\nnumero pro singulari posito.\nQuod legitur sexaginta sex animas intrasse cum Iacob\nin Aegyptum exceptis uidelicet filiis Ioseph et deinde illis\nadnumeratis infertur: septuaginta quinque animae erant.\ncumquibusIacobintrauitinAegyptum, sic accipiendum\nest: qui erant in domo Iacob, quando intrauit in Aegyptum.\nnam utique quos ibi inuenit, non cum eis intrauit. sed quoniam\ndiligentius discussa ueritate reperiuntur duo nati iam fuisse,\ncum intrauit, Ephraem et Manasses — quod non solum hoc\nloco hebraei codices habere dicuntur uerum etiam ipsa secundum\nSeptuaginta interpretatio in Exodo declarat — nec Septuaginta\ninterpretes mihi in hoc uidentur errasse. qui propter\naliquam mysticam significationem quadam uelut prophetica\nlibertate hunc numerum complere uoluerunt. si adhuc uiuente\nIacob illi ex duobus filiis Manasse et Ephraem propagati\nsunt, quos eidem numero domus Iacob adgregandos iudicauerunt.\nsed quia inuenitur Iacob decem et septem annos uixisse\nin Aegypto, quomodo potuerunt filii Ioseph illo uiuo etiam\nnepotes habere, non inuenitur. ingressus est enim Aegyptum\nIacob secundo anno famis; nati sunt autem filii Ioseph in\n\n\n\n\n\n\nannis abundantiae. quibuslibet annis ubertatis nati existimentur.\na primo anno ubertatis usque ad secundum annum famis,\nquo ingressus est Iacob in Aegyptum, nouem anni sunt; huc\nadditis decem et septem quibus ibi uixit Iacob, uiginti sex\nanni reperiuntur. quomodo ergo minus quam uiginti et sex\nannorum iuuenes etiam nepotes habere potuerunt? sed neque\nulla hebraeica ueritate ista soluitur quaestio. quemadmodum\nenim inpleri potuit, ut tot nepotes susciperet Iacob, antequam\nintraret in Aegyptum, etiam de Beniamin, qui illa aetate uenit\nad fratrem ? non solum autem scriptura cum filios habuisse\ncommemorat, sed et nepotes et pronepotes, qui omnes adnumerantur\nsexaginta sex hominibus, cum quibus Iacob in Aegyptum\netiam secundum hebraeicam ueritatem perhibetur intrasse.\nuidendum est etiam, quid sibi uelit, quod. cum Ioseph et\nfilii eius non amplius quam octo commemorentur. Beniamin\nuero et eius filii simul undecim reperiantur, non decem et\nnouem omnes sicut sunt octo et undecim, sed decem et octo\nreferantur in summam, et postea Ioseph cum filiis suis non\nanimae octo, sed nouem fuisse dicantur, cum octo inueniantur.\nhaec omnia, quae indissolubilia uidentur, magnam continent\nsine dubitatione rationem; sed nescio utrum possint cuncta\nad litteram conuenire praecipue in numeris, quos in scripturis\nesse sacratissimos et mysteriorum plenissimos, ex quibusdam,\nquos inde nosse potuimus, dignissime credimus.\nCommendatur in patriarchis, quod pecorum nutritores\nerant a pueritia sua et a parentibus suis. et merito :\nnam haec est sine ulla dubitatione iusta seruitus et iusta\ndominatio, cum pecora homini seruiunt et homo pecoribus\ndominatur. sic enim dictum est, cum crearetur: faciamus\n\n\n\n\n\n\nhominem ad imaginem et similitudinem nostram;\net habeat potestatem piscium maris et uolatilium\ncaeli et omnium pecorum quae sunt super terram.\nubi insinuatur rationem debere dominari inrationabili uitae.\nseruum autem hominem homini uel iniquitas uel aduersitas\nfecit: iniquitas quidem, sicut dictum est: maledictus\nChanaan; erit seruus fratribus suis; aduersitas uero,\nsicut accidit ipsi Ioseph, ut uenditus a fratribus seruus\nalienigenae fieret. itaque primos seruos, quibus hoc nomen\nin latina lingua inditum est, bella fecerunt. qui enim homo\nab homine superatus iure belli posset occidi, quia seruatus\nest, seruus est appellatus; inde et mancipia, quia manu capta\nsunt. est etiam ordo naturalis in hominibus, ut seruiant\nfeminae uiris et filii parentibus, quia et illic haec iustitia\nest, ut infirmior ratio seruiat fortiori. haec igitur in dominationibus\net seruitutibus clara iustitia est, ut qui excellunt\nratione, excellant dominatione. quod cum in hoc saeculo per\niniquitatem hominum perturbatur uel per naturarum carnalium\ndiuersitatem, ferunt iusti temporalem peruersitatem in fine\nhabituri ordinatissimam et sempiternam felicitatem.\nAbominatio est enim Aegyptiis omnis\npastor ouium. merito Aegyptiis, in quibus figura est praesentis\nsaeculi, in quo abundat iniquitas, abominatio est omnis pastor\npecorum; abominatio est enim iniquo uir iustus.\nVenerunt autem in Aegyptum ad Iosepli\nIacob et filii eius; et audiuit Pharao rex Aegypti.\net ait Pharao ad Ioseph dicens: pater tuus et fratres\ntui uenerunt ad te: ecce terra Aegypti ante te est.\nin terra optima conloca patrem tuum et fratres\n\n\n\n\n\n\ntuos. haec repetitio non praetermissae rei, ad quam saepe\nobscure per recapitulationem reditur, sed omnino aperta est;\niam enim dixerat scriptura quomodo uenerint ad Pharaonem\nfratres Ioseph et quid eis dixerit uel ab eis audierit. sed hoc\nnunc uelut ab initio repetiuit, ut inde contexeret narrationem\nab his uerbis, quae soli Ioseph Pharao dixit. quorum omnium\nin codicibus graecis, qui a diligentioribus conscripti sunt,\nquaedam obeliscos habent et significant ea quae in hebraeo\nnon inueniuntur et in Septuaginta inueniuntur. quaedam\nasteriscos, quibus ea significantur quae habent hebraei nec\nhabent Septuaginta.\nQuid est quod dixit lacob Pharaoni: dies annorum\nuitae meae, quos incolo? sic enim habent graeci, quod\nlatini habent \"a g 0\" uel \"h a be 0\" uel si quid aliud. utrum\nergo ideo dixit: quos incolo, quia in terra natus est, quam\nnondum populus diuina promissione hereditatis acceperat, et\nibi uitam ducens utique in aliena terra erat, non solum\nquando peregrinabatur. sicut in Mesopotamia, uerum etiam\nquando ibi erat ubi natus est? an potius secundum id accipiendum\nest, quod ait apostolus: quam diusu mus in corpore,\nperegrinamur a domino? secundum hoc et illud in\npsalmo dictum intellegitur: inquilinus ego sum in terra\net peregrinus sicut omnes patres mei. nam iterum\ndicit de ipsis diebus uitae suae: non peruene runt in dies\nannorum uitae patrum meorum, quos dies incoluerunt.\nnon enim hic aliud uoluit intellegi quam id quod\nlatini codices habent ,\"uixerunt \"; ac per hoc significauit\nhanc uitam incolatum esse super terram, id est peregrinationis\nhabitationem. sed credo sanctis hoc conuenire, quibus aliam\npatriam aeternam dominus pollicetur. unde uidendum est\n\n\n\n\n\n\n\n\n\n\nquemadmodum dictum est de inpiis: incolent et abscondent\nipsi, calcaneum meum obseruabunt. de eis enim\nconuenientius accipitur, qui ut abscondant incolunt, id est:\nut insidientur filiis, non manent in domo in aeternum.\nEt dedit eis possessionem in terra optima.\nin terra Ramessem, sicut praeceperat Pharao. quaerendum\nest utrum terra Ramessem ipsa sit <et> Gessem.\nipsam enim petierant et ipsam eis Pharao dari praeceperat.\nEt metiebatur triticum patri suo Ioseph;\net tamen eum pater nec quando uidit adorauit nec quando\nab illo triticum accipiebat. quomodo ergo somnium Ioseph\nmodo inpletum putabimus et non potius maioris rei contineri\nprophetiam?\nEt intulit Ioseph omnem pecuniam in\ndomum Pharaonis. pertinuit ad scripturam in hac etiam\nre commendare fidem famuli dei.\nDixit autem illis Ioseph: adducite pecora\nuestra et dabo uobis panes pro pecoribus uestris.\nsi defecit argentum. quaeri potest, cum Ioseph frumenta\ncollegerit unde homines uiuerent, pecora unde uiuebant, cum\ntanta fames inualesceret, maxime quia fratres Ioseph Pharaoni\ndixerant: non sunt enim pascua pecoribus puerorum\ntuorum; inualuit enim fames in terra Chanaan, et\npropter hanc etiam inopiam pascuorum se uenisse commemorauerant.\nproinde si ea fame pascua defecerant in terra Chanaan,\ncur in Aegypto non defecerant eadem tunc fame ubique\ninualescente? an, sicut perhibetur ab eis qui loca sciunt, in\nmultis Aegypti paludibus poterant pascua 11011 deesse, etiam\n\n\n\n\n\n\ncum fames esset fi-umentomm, quae solent Nili fluminis\ninundatione prouenire? magis enim dicuntur paludes illae\nferacius pascua gignere, quando aqua Nili minus excrescit.\nMoriturus Iacob filio suo Ioseph dicit: si inueni\ngratiam in conspectu tuo, subice manum tuam sub\nfemoremeoetfaciesin me misericordiam et ueritatem.\nea filium iuratione constringit, qua senium constrinxerat\nAbraham: ille mandans unde uxor ducatur filio suo, iste sepulturam\ncommendans corporis sui. in utraque tamen causa\nnominata sunt duo illa, quae magni habenda atque pendenda\nsunt in scripturis omnibus. quacumque dispersim leguntur,\nmisericordia et iustitia uel misericordia et iudicium uel\nmisericordia et ueritas, quandoquidem quodam loco scriptum\nest: uniuersae uiae domini misericordia et ueritas.\nita haec duo multum commendata multum consideranda sunt.\nseruus autem Abrahae dixerat: si facitis in dominum\nmeum misericordiam et iustitiam, sicut et iste filio\nsuo dicit: et facies in me misericordiam et ueritatem.\nquid sibi autem uelit tanto uiro tam sollicita corporis commendatio,\nut non in Aegypto sepeliatur, sed in terra Chanaan\niuxta patres suos. mirum uidetur et quasi absurdum nec\nconueniens tantae excellentiae mentis propheticae, si hoc ex\nhominum consuetudine metiamur. si autem in his omnibus\nsacramenta quaerantur, maioris admirationis gaudium ipsi qui\ninuenerit orietur. cadaueribus quippe mortuorum peccata\nsignificari in lege non dubium est, cum iubentur homines\n\n\n\n\n\n\n\n\npost eorum contrectationem siue qualemcumque contactum\ntamquam ab inmunditia purificari. et hinc illa sententia ducta\nest: qui baptizatur a mortuo et iterum tangit illum,\nquid profecit lauatio eius? sic et qui ieiunat super\npeccata sua et iterum ambulans haec eadem facit.\nsepultura ergo mortuorum remissionem significat peccatorum\neo pertinens quod dictum est: beati quorum remissae\nsunt iniquitates et quorum tecta sunt peccata.\nubi ergo sepelienda erant hoc significantia cadauera patriarcharum\nnisi in ea terra ubi ille cruc-ifixus est, cuius sanguine\nfacta est remissio peccatorum? mortibus enim patriarcharum\npeccata hominum figurata sunt. dicitur autem ab eo loco.\nquod Abrahamium uocatur. ubi sunt ista corpora. abesse\nlocum ubi crucifixus est dominus fere triginta milibus, ut\netiam ipse numerus eum significare intellegatur, qui in baptismo\nadparuit ferme triginta annorum; et si quid aliud de re tanta\nuel hoc modo uel sublimius intellegi potest, dum tamen non\nfrustra arbitremur tales ac tantos homines dei tantam gessisse\ncuram pro sepeliendis corporibus suis, cum sit atque esse\ndebeat fidelium ista securitas. quod ubicumque corpora eorum w\nsepeliantur uel insepulta etiam per inimicorum rabiem relinquantur\naut pro eorum libidine dilacerata absumantur, non\nideo uel minus integram uel minus gloriosam eorum resurrectionem\nfuturam.\nQuod habent latini codices: et adorauit super\ncaput uirgae eius, nonnulli emendantes habent: adorauit\nsuper caput uirgae suae, uel in capite uirgae\n\n\n\n\n\n\nsuae siue in cacumen uel super cacumen. fallit eos\nenim graecum uerbum, quod eisdem litteris scribitur siue\neius siue suae: sed accentus dispares sunt et ah eis qui\nista nouerunt in codicibus non contemnuntur. ualent enim ad\nmagnam discretionem; quamuis et unam plus litteram habere\nposset, si esset suae, ut non esset autoO, sed eaotoO. ac per\nhoc merito quaeritur quid sit quod dictum est. nam facile\nintellegitur senem, qui uirgam ferebat eo more, quo illa\naetas baculum solet, ut se inclinauit ad deum adorandum,\nid utique fecisse super cacumen uirgae suae, quam sic ferebat,\nut super eam caput inclinando adoraret deum. quid est ergo:\nadorauit super cacumen uirgae eius, id est filii sui\nloseph? an forte tulerat ab eo uirgam, quando ei iurabat\nidem filius, et dum eam tenet, post uerba iurantis nondum\nilla reddita mox adorauit deum? non enim pudebat eum\nferre tantisper insigne potestatis filii sui, ubi figura magnae\nrei futurae praesignabatur. quamuis in hebraeo facillima huius\nquaestionis absolutio esse dicatur, ubi scriptum perhibent:\net adorauit Israhel ad caput lecti, in quo utique\nsenex iacebat et sic positum habebat, ut in eo sine labore,\nquando uellet, oraret. nec ideo tamen quod Septuaginta\ninterpretati sunt nullum uel leuem sensum habere putandum\nest.\nEtiam hic cum commemorat Iacob promissiones\ndei erga se factas dicit sibi dictum: faciam te in congregationes\ngentium. quibus uerbis magis fidelium uocationem\nsignificat quam carnalis generis propagationem.\nQuod scriptum est dicente Iacob de Ephraem et\nManasse: nunc ergo filii tui duo qui facti sunt\ntibi in terra Aegypti, priusquam ad te uenirem in\nAegyptum, mei sunt, Ephraem et Manasse; tamquam\nRuben et Symeon erunt mihi â€” natos autem\nsi genueris postea. t i hie run t - in nomine fratrum\nsuorum appellabuntur in sortibus eorum, fallit\nlegentes aliquando, ut existiment ita dictum, tamquam si alios\ngenuisset Ioseph. istorum nominibus eos Iacob appellari praeciperet:\nquod non ita est. uerborum quippe ordo contexitur:\nnunc ergo filii tui duo qui facti sunt tibi in terra\nAegypti, priusquam ad te uenirem in Aegyptum, mei\nsunt, Ephraem et Manasse; tamquam Ruben et Symeon\nerunt mihi, in nomine fratrum suorum appellabuntur\nin sortibus eorum, hoc est: simul hereditatem\ncapient cum fratribus suis, ut simul uocentur filii Israhel.\nduae quippe ipsae tribus adiunctae sunt. ut excepta tribu\nLeui, quae sacerdotalis fuit, duodecim essent quae terram\ndiuiderent et decimas praeberent. illud autem interpositum\nest. quod de aliis filiis Ioseph si nascerentur dixit.\nQuod Iacob filio suo Ioseph tamquam nescienti\nuoluit indicare, ubi et quando sepelierit matrem eius, cum\net ipse simul fuerit cum fratribus suis. sed etsi erat tam\nparuus aetate, ut illud uel curare uel animo retinere non\nposset, quae res conpulit modo dici ? nisi forte ad rem pertinuit\ncommemorare ibi sepultam matrem Ioseph, ubi Christus\nfuerat nasciturus.\nQuod ita benedicit nepotes suos Israhel, ut dexteram\nmanum minori inponat. maiori autem sinistram, et hoc\n\n\n\n\n\n\nfilio suo Ioseph uolenti corrigere quasi errantem atque nescientem\nita respondet: scio, fili, scio; et hic erit in\npopulum, et hic exaltabitur. sed frater eius iunior\nmaior illo erit et semen eius erit in multitudine\ngentium, hactenus de Christo accipiendum est, quatenus\netiam de ipso Iacob et fratre eius dictum est quia maior\nseruiet minori. secundum hoc enim significauit aliquid\nprophetice hoc faciendo Israhel, quod populus posterior per\nChristum futurus generatione spiritali superaturus erat populum\npriorem de carnali patrum generatione gloriantem.\nQuod dicit Iacob Sicimam se praecipuam dare\nfilio suo Ioseph et addit, quod eam possederit in gladio suo\net arcu, quaeri potest quemadmodum ualeat ad litteram conuenire.\nemit enim centum agnis possessionem illam, non cepit\niure uictoriae bellicae. an quia Salem ciuitatem Sicimorum\nfilii eius expugnauerunt et iure belli potuit eius fieri, ut\niustum bellum cum eis gestum uideatur, qui tantam priores\niniuriam fecerunt in eius filia contaminanda? cur non ergo\nillis illam terram dedit, qui hoc perpetrauerunt, hoc est maioribus\nfiliis suis? deinde si modo ex illa uictoria glorians dat\neam terram filio suo Ioseph, cur ei displicuerunt tunc filii\nqui hoc commiserunt? cur denique etiam nunc, cum eos\nbenediceret, exprobrando id commemorauit in factis eorum?\nprocul dubio ergo aliquod hic latet propheticum sacramentum,\nquia et Ioseph quadam praecipua significatione Christum praefigurauit\net ei datur illa terra, ubi disperdiderat obruendo\ndeos alienos Iacob, ut Christus intellegatur possessurus gentes\ndis patrum suorum renuntiantes et credentes in eum.\nVidendum quomodo dicant scripturae, quod assidue\ndicunt de mortuis: et adpositus est ad patres suos, uel:\nadpositus est ad populum suum. ecce enim de Iacob\ndicitur iam quidem mortuo sed nondum sepulto et ad quem\npopulum adponatur non in promtu est uidere. ex illo enim\npopulus prior nascitur, qui dictus est populus Israhel; qui\nuero eum praecesserunt, tam pauci iusti nominantur, ut eos\npopulum appellare cunctemur. nam si dictum esset \"adpositus\nest ad patres suos\", nulla quaestio fieret. an forte populus\nest non solum hominum sanctorum uerum et angelorum\npopulus ciuitatis illius, unde dicitur ad Hebraeos: sed accessistis\nad montem Sion et ad ciuitatem dei Hierusalem\net ad milia angelorum exultantium? huic populo\nadponuntur qui hanc uitam placentes deo finiunt. tunc enim\ndicuntur adponi. quando nulla iam remanet sollicitudo tentationum\net periculum peccatorum. quod intuens ait scriptura:\nante mortem ne laudes hominem quemquam.\nQuadraginta dies sepulturae, quos commemorat\nscriptura, forte significant aliquid paenitentiae, qua peccata\nsepeliuntur. non enim frustra etiam quadraginta dies ieiuniorum\nsunt constituti, quibus Moyses et Helias et ipse dominus\nieiunauit; et ecclesia praecipuam obseruationem ieiuniorum\nquadragesimam uocat. unde et in hebraeo de Nineuitis apud\nIonam prophetam scriptum perhibent: quadraginta dies\net Nineue euertetur: ut per tot dies, accommodatos uidelicet\nhumiliationi paenitentium, intellegantur in ieiuniis sua\ndefleuisse peccata et impetrasse misericordiam dei. nec tamen\nputandum est istum numerum luctui paenitentium\n\n\n\n\n\n\ntantummodo conuenire; alioquin non quadraginta dies fecisset dominus\ncum discipulis suis post resurrectionem intrans cum\neis et exiens, manducans et bibens: qui dies utique magnae\nlaetitiae fuerunt. nec septuaginta interpretes, quos legere consueuit\necclesia. errasse credendi sunt, ut non dicerent; quadraginta\ndies, sed: triduum et Nineue euertetur. maiore\nquippe auctoritate praediti quam interpretum officium est\nprophetico spiritu, quo etiam ore uno in suis interpretationibus,\nquod magnum miraculum fuit, consonuisse firmantur,\ntriduum posuerunt, quamuis non ignorarent quod dies quadraginta\nin hebraeis codicibus legerentur, ut in domini Iesu\nChristi clarificatione intellegerentur dissolui abolerique peccata,\nde quo dictum est: qui traditus est propter delicta\nnostra et resurrexit propter iustificationem nostram.\nclarificatio autem domini in resurrectione et in caelum ascensione\ncognoscitur. unde et bis numero quamuis unum et\neundem spiritum sanctum dedit: primo. posteaquam resurrexit,\niterum, posteaquam ascendit in caelum. et quoniam post triduum\nresurrexit, post quadraginta autem dies ascendit, unum\nhorum, quod posterius factum est. numero dierum codices\nhebraei significant; alterum autem de triduo, quod ad eandem\netiam rem pertinet, Septuaginta commemorare non interpretationis\nseruitute sed prophetiae auctoritate uoluerunt. non ergo\ndicamus unum horum falsum esse et pro aliis interpretibus aduersus\nalios litigemus, cum et illi, qui ex hebraeo interpretantur,\nprobent nobis hoc scriptum esse quod interpretantur, et septuaginta\ninterpretum auctoritas, quae tanto etiam diuinitus facto\nmiraculo commendatur, tanta in ecclesiis uetustate firmetur.\nQuod mandauit Ioseph, potentes Aegypti ut dicerent\nPharaoni nomine eius: pater meus adiurauit me dicens:\nin monumento quod ego fodi mihi in terra Chanaan.\nibi me sepelies, quaeri potest quomodo uerum sit, cum\nhaec uerba patris eius. quando de sua sepultura mandauit.\nnon legantur. sed ad sententiam uerba referre debemus, sicut\nin aliis supra similiter iteratis uerbis uel narrationibus admonuimus.\nuoluntati enim enuntiandae et in notitiam perferendae\noportet uerba seruire. fodisse autem sibi Iacob sepulcrum\nnusquam superius in scripturis legitur. sed nisi fieret,\ncum in eisdem terris essent, modo non diceretur.\nQuid sibi uult quod cum pergerent ad sepeliendum\nIacob scriptura dicit: et aduenerunt ad aream Atad,\nquae est trans Iordanem? praetergressi sunt enim locum\nin quo erat mortuus sepeliendus milia —r- sicut perhibent qui\nnouerunt — plus quam quinquaginta: tantum quippe spatii\nest plus minus ab eo loco, ubi sepulti sunt patriarchae, in\nquibus et Iacob, usque ad hunc locum, quo eos aduenisse\nnarratur. nam post factum ibi luctum et planctum magnum\nredierunt ad locum quem praeterierant rursus Iordane transiecto.\nnisi forte quis dicat aliquorum hostium uitandorum\ncausa per heremum eos uenisse cum corpore, qua etiam\npopulus Israhel ductus est per Moysen ab Aegypto liberatus.\nillo quippe itinere et plurimum circuitur et per Iordanem\nuenitur ad Abrahamium, ubi sunt corpora patriarcharum, id\nest ad terram Chanaan. sed quoquo modo factum sit, ut\ntrans illa loca ad orientem uersus tantum iretur et inde\nad ea per Iordanem ueniretur, significationis causa factum\n\n\n\n\n\n\nesse credendum est, quod per Iordanem uenturus erat ad eas\nterras postea Israhel in filiis suis.\nEt fecit luctum patri suo septem diebus.\nnescio utrum inueniatur alicui sanctorum in scripturis celebratum\nesse luctum nouem dies, quod apud Latinos nouendial\nappellant. unde mihi uidentur ab hac consuetudine prohibendi,\nsi qui christianorum istum in mortuis suis numerum seruant,\nqui magis est in gentilium consuetudine. septimus uero dies\nauctoritatem in scripturis habet. unde alio loco scriptum est:\nluctus mortui septem dierum, fatui autem omnes\ndies uitae eius. septenarius autem numerus propter sabbati\nsacramentum praecipue quietis indicium est: unde merito\nmortuis tamquam requiescentibus exhibetur. quem tamen\nnumerum in luctu Iacob decuplauerunt Aegyptii, qui eum\nseptuaginta diebus luxerunt.\nEt uixit Ioseph annos centum decem. et\nuidit Ioseph Ephraem filios usque ad tertiam\ngenerationem; et filii Machir filii Manasse nati\nsunt super femora Joseph. cum hos filios filiorum uel\nnepotes filiorum dicat scriptura Ioseph uiuendo uidisse, quomodo\neos iungit illis septuaginta quinque hominibus, cum\nquibus Iacob Aegyptum dicit intrasse, quandoquidem Ioseph\n*senescendo peruenit, ut eos natos uideret, Iacob autem cum\ningressus est in Aegyptum, iuuenis erat Ioseph et eum pater\nmoriens quinquagesimum et sextum fere aetatis annum agentem\nreliquit? unde constat certi mysterii causa illum numerum,\nid est septuagenarium et quintum scripturam commendare\nuoluisse. si autem quisquam exigit, quomodo etiam secundum\n\n\n\n\n\n\nhistoriae fidem uerum sit Iacob cum septuaginta quinque\nanimis in Aegyptum intrasse, non illo uno die quo uenit eius â– \ningressum oportet intellegi; sed quia in filiis suis plerumque\nappellatur Iacob, hoc est in posteris suis, et per Ioseph eum\nconstat in Aegyptum intrasse, introitus eius accipiendus est\nquamdiu uixit Ioseph, per quem factum est, ut intraret. toto\nquippe illo tempore nasci et uiuere potuerunt omnes qui\ncommemorantur, ut septuaginta quinque animae compleantur\nusque ad nepotes Beniamin. sicut enim dicit: hi filii Liae.\nquos peperit ipsi Iacob in Mesopotamia Syriae, loquens\netiam de his qui non erant nati, quia illic parentes eorum\nex quibus nati sunt pepererat, ibi nos perhibens natos, quoniam\ncausa qua nascerentur ibi nata est, id est parentes\neorum. quos ibi Lia peperit: ita. quoniam causam intrandi\nin Aegyptum Iacob in Ioseph habuit, totum tempus quo in\nAegypto uixit Ioseph ingressio erat Iacob in Aegyptum per\nsuam progeniem, quae illo uiuo propagabatur, per quem\nfactum est ut ingrederetur.\n(In fine descriptio tabernaculi.)\nQVAEST. I. De obstetricum mendacio, quo fefellerunt\nPharaonem, ne occiderent masculos Israhelitas quando nascebantur,\ndicentes non ita parere mulieres hebraeas sicut pariebant\naegyptiae, quaeri solet, utrum talia mendacia adprobata\nsint auctoritate diuina, quandoquidem scriptum est deum\n\n\n\n\n\n\n\n\nbene fecisse obstetricibus: sed utrum pro misericordia ignoscebat\nmendacio an et ipsum mendacium dignum praemio\niudicabat, incertum est. aliud enim faciebant obstetrices uiuificando\ninfantes paruulos, aliud Pharaoni mentiendo; nam in\nillis uiuificandis opus misericordiae fuit: mendacio uero illo\npro se utebantur, ne noceret illis Pharao, quod potuit non\nad laudem, sed ad ueniam pertinere. neque hinc auctoritatem\nad mentiendum esse propositam mihi uidetur eis, de quibus\ndictum est: et non est inuentum in ore eorum mendacium.\nquorundam enim uita longe inferior a professione\nsanctorum si habeat ista mendaciorum peccata, prouectu ipso\net indole feruntur, praesertim si beneficia diuina nondum\nnorunt expectare caelestia, sed circa terrena occupantur. qui\nautem ita uiuunt, ut eorum conuersatio, sicut dicit apostolus,\nin caelis sit, non eos existimo linguae suae modum, quantum\nad ueritatem promendam adtinet falsitatemque uitandam,\nexemplo illo obstetricum debere formare. sed diligentius de\nhac quaestione disserendum est propter alia exempla quae in\nscripturis reperiuntur.\nDe facto Moyse, cum occidit Aegyptium ad defendendos\nfratres suos, satis disputauimus in illo opere, quod de uita\npatriarcharum aduersus Faustum scripsimus: utrum indoles\nin eo laudabilis fuerit. qua hoc peccatum admiserit, sicut\nsolet uber terrae etiam ante utilia semina quadam herbarum\nquamuis inutilium feracitate laudari. an omnino ipsum factum\niustificandum sit. quod ideo non uidetur. quia nullam adhuc\npotestatem gerebat legitimam nec acceptam diuinitus nec\n\n\n\n\n\n\nhumana societate ordinatam. tamen, sicut Stephanus dicit in\nActibus apostolorum, putabat intellegere fratres suos, quod\nper eum deus daret illis salutem, ut per hoc testimonium\nuideatur Moyses iam diuinitus admonitus — quod scriptura\neo loco tacet — hoc audere potuisse.\nClamauit illum dominus de rubo. dominus in\nangelo? an dominus angelus ille qui dictus est\" magni\nconsilii angelus\" et intellegitur Christus? supra enim\ndixit: adparuit illi angelus domini in flamma ignis\nde rubo.\nEducere illos de terra illa in terram bonam et\nmultam, in terram fluentem lac et mel. utrum terram\nfluentem lac et mel spiritaliter accipere debemus, quia secundum\nproprietatem nostram hoc erat illa quae data est populo\nIsrahel? an locutionis est, qua id ad laudem ubertatis et\nsuauitatis referatur?\nEt nunc ecce clamor filiorum Israhel uenit\nad me, non sicut clamor Sodomorum, quo iniquitas sine\ntimore et sine uerecundia significatur.\nQuod mandauit dominus Hebraeis per Moysen, ut acciperent\nab Aegyptiis uasa aurea et argentea et uestem atque\naddidit: et praedabimini eos, mandati huius non potest\niniustum esse iudicium. mandatum enim dei est, de quo non\niudicandum sed ei obtemperandum fuit. ille enim nouit quam\niuste mandauerit: ad seruum autem pertinet oboedienter facere\nquod mandauit.\nQuod ait Moyses ad dominum; precor, domine,\nnon sum eloquens ante hesternum neque ante\n\n\n\n\n\n\nnudiustertianum diem neque ex quo coepisti loqui\nfamulo tuo, intellegitur credere posse se fieri dei uoluntate\nsubito eloquentem, cum dicit: neque ex quo coepisti\nloqui famulo tuo, tamquam ostendens fieri potuisse, ut\nante hesternum et nudiustertianum diem qui eloquens non\nfuisset repente fieret ex quo cum illo dominus loqui coepit.\nQuis fecit mutum et audientem, uidentem\net caecum? nonne ego dominus deus? sunt, qui deo\ncalumnientur uel scripturae potius ueteris testamenti, quia\ndixerit deus, quod ipse fecerit caecum et mutum. quid ergo\ndicunt de domino Christo aperte in euangelio dicente: ego\nueni, ut qui non uident uideant et qui uident\ncaeci fiant? quis autem nisi insipiens crediderit aliquid\nhomini secundum uitia corporalia posse accidere, quod deus\nnolit? sed eum iuste totum uelle nemo ambigit.\nQuod dominus dicit ad Moysen: sed nunc uade,\net ego aperiam os tuum et instruam te quae locuturus\nes. satis hic adparet non tantum instructionem oris\nsed ipsam etiam apertionem ad dei uoluntatem et gratiam\npertinere. non enim ait: tu aperi os tuum et ego instruam te,\nsed utrumque ipse promisit: aperiam et instruam. alibi\nautem dicit in psalmo: dilata os tuum et adinplebo illud\n— ubi significat in homine uoluntatem accipiendi quod deus\ndonat uolenti, ut ad uoluntatis exordium pertineat \"dilata\nos tuum\", ad dei autem gratiam \"et adinplebo illud\" —\nhic uero: et aperiam os tuum et instruam te.\nEt iratus iracundia dominus dixit. quemadmodum\npossit intellegi irascens deus, quia non sicut homo per inrationabilem\nperturbationem, per omnia tenendum est, ubi\n\n\n\n\n\n\ntale aliquid scriptura dicit, ne de hoc eadem saepe dicenda sint.\nsed merito quaeritur cur hic iratus de fratre Moyse dixerit.\nquod ipse illi loquetur ad populum; uidetur enim tamquam\ndiffidenti non dedisse plenissimam facultatem, quam daturus\nerat. et per duos agi uoluisse, quod et per unum posset. si\ncredidisset. uerum tamen eadem uerba omnia diligentius considerata\nnon significant iratum dominum pro uindicta dedisse\nAaron. sic enim dicit: nonne ecce Aaron frater tuus\nLeuites? scio quia loquens loquetur ipse. quibus uerbis\nostenditur deus increpasse potius eum, quid timeret ire, quod\nipse esset minus idoneus, cum haberet fratrem, per quem\nposset ad populum loqui quod uellet, quoniam erat ipse gracilis\nuocis et linguae tardioris; quamquam de deo totum\nsperare deberet. deinde eadem ipsa quae paulo ante promiserat\net posteaquam iratus est dicit. dixerat enim: aperiam os\ntuum et instruam te; nunc autem dicit: aperiam os tuum\net os eius et instruam uos quae faciatis. sed quoniam\naddidit: et loquetur ipse tibi ad populum, uidetur oris\napertio praestita, propter quod dicit Moyses linguae se esse\ntardioris. de uocis autem gracilitate nihil ei praestare dominus\nuoluit, sed propter hoc adiutorium fratris adiunxit, qui posset\nea uti uoce, quae populo docendo sufficeret. quod ergo ait:\net dabis uerba mea in os eius, ostendit quod ea loquenda\nesset daturus: nam si tantummodo audienda sicut populo, in\naures diceret. deinde quod paulo post ait: et loquetur ipse\ntibi ad populum et ipse erit tuum os, et hic subauditur\n\"ad populum\". et cum dicit: tibi loquetur ad populum.\n\n\n\n\n\n\nsatis indicat in Moysen principatum, in Aaron ministerium.\ndeinde quod ait: tu autem illi eris quae ad deum,\nmagnum hic fortassis perscrutandum est sacramentum, cuius\nfiguram gerat ueluti medius Moyses inter deum et Aaron et\nmedius Aaron inter Moysen et populum.\nIn eo quod scriptum est: et factum est in uia ad\nrefectionem obuiauit ei angelus et quaerebat eum\noccidere. et adsumto Sepphora calculo circumcidit\npraeputium filii sui et procidit ad pedes eius ut\ndixit: stetit sanguis circumcisionis infantis mei. et\nrecessit ab eo, propter quod dixit: desiit sanguis circumcisionis,\nprimum quaeritur, quem uolebat angelus occidere,\nutrum Moysen, quia dictum est: occurrit ei angelus\net quaerebat eum occidere. nam cui putabitur occurrisse.\nnisi illi qui uniuerso suorum comitatui praefuit et a quo\nceteri ducebantur? an puerum quaerebat occidere, cui mater\ncircumcidendo subuenit, ut ob hoc intellegatur occidere uoluisse\ninfantem, quia non erat circumcisus, atque ita sancire praeceptum\ncircumcisionis seueritate uindictae? quod si ita est,\nincertum est prius de quo dixerit \"quaerebat eum occidere\",\nquia ignoratur quem, nisi ex consequentibus reperiatur,\nmira sane locutione et inusitata, ut prius diceret: \"occurrit\nei et quaerebat eum occidere\", de quo nihil antea dixerat.\nsed talis est in psalmo: fundamenta eius in montibus\nsanctis; diligit dominus portas Sion. inde enim\npsalmus incipit nec aliquid de illo uel de illa dixerat, cuius\nfundamenta intellegi uoluit dicens: fundamenta eius in\nmontibus sanctis. sed quia sequitur: diligit dominus\nportas Sion, ergo fundamenta uel domini uel Sion, et ad\nfaciliorem sensum magis Sion, ut fundamenta ciuitatis\n\n\n\n\n\n\n\n\n\n\naccipiantur. sed quia in hoc pronomine, quod est \"eius\", genus\nambiguum est — omnis enim generis est hoc pronomen, id\nest et masculini et feminini et neutri — in graeco autem\nin feminino genere dicitur aotra, <in> masculino et neutro\naotou et habet codex graecus autoo, cogit intellegere non\nfundamenta Sion, sed fundamenta domini, id est quae constituit\ndominus, de quo dictum est: aedificans Hierusalem\ndominus. nec Sion tamen nec dominum antea nominauerat.\ncum diceret: fundamenta eius in montibus sanctis. sic\net hic nondum nominato infante dictum est: occurrit ei et\nquaerebat eum occidere, ut de quo dixerit in consequentibus\nagnoscamus. quamquam et si de Moyse accipere quisquam\nuoluerit, non est magno opere resistendum. illud potius\nquod sequitur, si fieri potest, intellegatur, quid sibi uelit\nideo recessisse angelum ab interfectione cuiuslibet eorum,\nquia dixit mulier: stetit sanguis circumcisionis infantis.\nnon enim ait: . recessit ab eo\", propter quod circumcidit infantem,\nsed quia stetit sanguis circumcisionis: non quia\ncucurrit, sed quia stetit, magno, nisi fallor, sacramento.\nQuod superius dictum est, quod Moyses uxorem et\ninfantes suos inposuit uehiculis, ut cum eis in Aegyptum\npergeret, postea uero Iothor socer eius illi cum eis occurrit.\nposteaquam eduxit. populum ex Aegypto, quaeri potest quomodo\nutrumque sit uerum. sed intellegendum est post illam,\nquae ab angelo futura erat, interfectionem Moysi uel infantis\nreuersam fuisse cum paruulis. nam quidam putauerunt propter\nhoc angelum terruisse, ne ad inpedimentum ministerii, quod\ndiuinitus inpositum Moyses gerebat, femineus sexus comitaretur.\nQuaeritur quomodo populo dicatur, quod mandauit\ndeus eiecturum se eos de Aegypto in terram Chanaan, Pharaoni\nautem dicatur, quod trium dierum iter exire uellent in\ndesertum immolare deo suo ex mandato eius. sed intellegendum\nest, quamuis deus sciret quid esset facturus, quoniam\npraesciebat non consensurum Pharaonem ad populum dimittendum,\nillud primo dictum esse, quod etiam primitus fieret,\nsi ille dimitteret. ut enim sic fierent omnia, quemadmodum\nconsequens scriptura testatur, Pharaonis contumacia meruit\net suorum. neque enim mendaciter deus iubet quod scit non\nfacturum cui iubetur, ut iustum iudicium consequatur.\nVerba quae dicit Moyses ad dominum: quare adflixisti\npopulum hunc? et ut quid me misisti? ex quo\nenim intraui ad Pharaonem loqui in tuo nomine, ***\nin hunc populum, et non liberasti populum tuum. non\ncontumaciae uerba sunt uel indignationis, sed inquisitionis et\norationis, quod ex his adparet, quae illi dominus respondit.\nnon enim arguit infidelitatem eius, sed quid sit facturus\naperuit.\nSacramenti locum esse dubium non est, quod scriptura\nuolens originem Moysi demonstrare, quoniam eius actio\niam expetebat, a primogenito Iacob, id est Ruben, progenies\ncoepit, inde ad Symeon, inde ad Leui; ultra progressa non\nest. quoniam ex Leui Moyses. hi autem commemorantur, qui\niam commemorati fuerant in illis septuaginta quinque, in\nquibus Israhel intrauit in Aegyptum: non enim primam neque\nsecundam sed tertiam tribum, id est Leuiticam deus esse\nuoluit sacerdotalem.\nQuod Moyses dicit: ecce ego gracili uoce sum,\net quomodo exaudiet me Pharao? non uidetur tantum\npropter magnitudinem populi excusare de uocis gracilitate\nuerum etiam propter unum hominem. mirum si tam gracilis\nuocis fuit. ut nec ab uno homine posset audiri. an forte regius\nfastus non eos permittebat de proximo loqui? dicitur autem\nilli: ecce dedi te deum Pharaoni et Aaron frater tuus\nerit tuus propheta.\nNotandum quod, cum ad populum mitteretur, non\nei dictum est: ecce dedi te deum populo et frater tuus erit\ntuus propheta, sed, frater tuus, inquit. loquetur tibi ad\npopulum. dictum etiam est: erit os tuum, et tu illi\nquae ad deum; non dictum est: tu illi deus. Pharaoni\nautem dicitur Moyses datus deus et secundum analogian propheta\nMoysi Aaron, sed ad Pharaonem. hic insinuatur nobis\nea loqui prophetas dei quae audiunt ab eo nihilque aliud\nesse prophetam dei nisi enuntiatorem uerborum dei hominibus,\nqui deum uel non possunt uel non merentur audire.\nAssidue deus dicit: indurabo cor Pharaonis et\nuelut causam infert cur hoc faciat. indurabo, inquit, cor\nPharaonis et inplebo signa mea et portenta mea in\nAegypto, tamquam necessaria fuerit obduratio cordis Pharaonis,\nut signa dei multiplicarentur uel inplerentur in Aegypto.\nutitur ergo deus bene cordibus malis ad id quod uult ostendere\nbonis uel quos facturus est bonos. et quamuis uniuscuiusque\ncordis in malitia qualitas, id est quale cor habeat\nad malum. suo fiat uitio, quod inoleuit ex arbitrio uoluntatis,\nea tamen qualitate mala, ut huc uel illuc moueatur, cum\n\n\n\n\n\n\nsiue huc siue illuc male moueatur, causis fit quibus animus\npropellitur. quae causae ut existant uel non existant, non est\nin hominis potestate, sed ueniunt ex occulta prouidentia\niustissima plane et sapientissima uniuersum quod creauit\ndisponentis et administrantis dei. ut ergo tale cor haberet\nPharao, quod patientia dei non moueretur ad pietatem, sed\npotius ad inpietatem, uitii proprii fuit; quod uero ea facta\nsunt, quibus cor suo uitio tam malignum resisteret iussionibus\ndei — hoc est enim quod dicitur induratum, quia non flexibiliter\nconsentiebat, sed inflexibiliter resistebat — dispensationis\nfuit diuinae, qua tali cordi non solum non iniusta, sed\neuidenter iusta poena parabatur, qua timentes deum corrigerentur.\nproposito quippe lucro uerbi gratia, propter quod\nhomicidium committatur, aliter auarus, aliter pecuniae contemtor\nmouetur: ille scilicet ad facinus perpetrandum, ille ad\ncauendum; ipsius tamen lucri propositio in alicuius illorum\nnon fuit potestate. ita causae ueniunt hominibus malis. quae\nnon sunt quidem in eorum potestate, sed hoc de illis faciunt,\nquales eos inuenerint iam factos propriis uitiis ex praeterita\nuoluntate. uidendum sane est, utrum etiam sic accipi possit:\nego indurabo, tamquam diceret: \"quam durum sit demonstrabo\"\n.\nSi loquetur uobis Pharao dicens: date nobis\nsignum aut portentum, et dices Aaron fratri tuo:\nsume uirgam et proice illam palam Pharaone et palam\nseruis eius, et erit draco. hic certe non ministerio uocis\nopus erat, cui uidebatur uelut ex necessitate datus Aaron\npropter gracilitatem uocis Moysi; sed uirga erat proicienda,\n\n\n\n\n\n\nut draco fieret. cur hoc ergo Moyses ipse non fecit, nisi quia\nista mediatio ipsius Aaron inter Moysen et Pharaonem alicuius\nmagnae rei figuram gerit?\nEtiam hoc notandum, quod cum id signum palam\nPharaone fieret scriptum est: et proiecit Aaron uirgam\nsuam, cum forte si dixisset: \"proiecit uirgam\", nulla esset\nquaestio; quod uero addidit \"suam\", cum eam Moyses\ndederit, non frustra forsitan dictum est. an erat utrique illa\nuirga communis, ut cuiuslibet eorum diceretur, uerum diceretur?\nEt absorbuit uirga Aaron uirgas illorum. si\ndictum esset: \"absorbuit draco Aaron uirgas illorum\", intellegeretur\nuerus draco Aaron phantastica illa figmenta non\nabsorbuisse, sed uirgas. hoc enim potuit absorbere quod erant,\nnon quod esse uidebantur et non erant. sed quoniam dixit:\nabsorbuit uirga Aaron uirgas illorum, draco utique\npotuit uirgas absorbere, non uirga. sed eo nomine appellata\nres est, unde uersa est. non in quod uersa est, quia in id\netiam reuersa est; et ideo hoc uocari debebat quod principaliter\nerat. quid ergo dicendum est de uirgis magorum? utrum\net ipsae ueri dracones factae fuerant, sed ea ratione uirgae\nappellatae sunt qua et uirga Aaron? an potius uidebantur\nesse quod non erant ludificatione uenefica? cur ergo ex utraque\nparte et uirgae dicuntur et dracones, ut de figmentis\nillis nihil differat loquendi modus? sed demonstrare difficile\nest quomodo, etiam si ueri dracones facti sunt ex uirgis\nmagorum. non fuerint tamen creatores draconum nec magi\nnec angeli mali, quibus ministris illa operabantur. insunt\n\n\n\n\n\n\nenim rebus corporeis per omnia elementa mundi quaedam\noccultae seminariae rationes, quibus cum data fuerit oportunitas\ntemporalis atque causalis, prorumpunt in species debitas\nsuis modis et finibus. et sic non dicuntur angeli, qui ista\nfaciunt, animalium creatores, sicut nec agricolae segetum uel\narborum uel quorumque in terra gignentium creatores dicendi\nsunt, quamuis nouerint praebere quasdam uisibiles oportunitates\net causas, ut illa nascantur. quod autem isti faciunt\nuisibiliter, hoc angeli inuisibiliter; deus uero solus unus\ncreator est, qui causas ipsas et rationes seminarias rebus\ninseuit. res breuiter dicta est: quae si exemplis et copiosa\ndisputatione explicetur, ut facilius intellegatur, longo sermone\nopus est, a quo se ratio nostrae festinationis excusat.\nFecerunt autem similiter et incantatores\nAegyptiorum ueneficiis suis; et induratum est cor\nPharaonis et non exaudiuit eos, sicut dixit dominus.\ncum haec dicuntur, uidetur propterea cor Pharaonis induratum\nfuisse, quia et incantatores Aegyptiorum similia fecerunt; sed\nconsequentia docebunt quanta fuerit illa obduratio, etiam cum\nincantatores defecerunt.\nFecerunt autem similiter et incantatores\nAegyptiorum ueneficiis suis et eduxerunt ranas super\nterram Aegypti. quaeritur unde, si iam ubique factum erat.\nsed similis quaestio est, unde et aquam in sanguinem uerterint,\nsi tota aqua Aegypti in sanguinem conuersa iam fuerat.\nproinde intellegendum est regionem, ubi filii Israhel habitabant,\nplagis talibus non fuisse percussam. et inde potuerunt\nincantatores uel aquam haurire, quam in sanguinem uerterent,\nuel aliquas ranas educere ad solam demonstrationem magicae\n\n\n\n\n\n\npotentiae. quamquam potuerunt etiam, posteaquam illa compressa\nsunt, facere . sed scriptura cito narrando coniunxit quod\netiam postea fieri potuit.\nEt uidit Pharao quoniam facta est refrigeratio;\net ingrauatum est cor eius et non exaudiuit\neos, sicut dixerat dominus. hic adparet non illas tantum\nfuisse causas obdurationis cordis Pharaonis, quod incantatores\neius similia faciebant, uerum etiam ipsam dei patientiam, qua\nparcebat. patientia dei secundum corda hominum quibusdam\nutilis ad paenitendum, quibusdam inutilis ad resistendum deo\net in malo perseuerandum; non tamen per se ipsa inutilis est,\nsed secundum cor malum, sicut iam diximus. hoc et apostolus\ndicit: ignorans quia patientia dei ad paenitentiam\nte adducit? secundum autem duritiam cordis tui\net cor inpaenitens thesaurizas tibi iram in diem\nirae et reuelationis iusti iudicii dei, qui reddet\nunicuique secundum opera sua. nam et alibi, cum\ndiceret: Christi bonus odor sumus in omni loco,\netiam illud adiunxit: et in his qui salui fiunt et in his\nqui pereunt. non dixit Christi bonum se odorem esse his\nqui salui fiunt, malum autem his qui pereunt, sed tantum\nbonum odorem se dixit. illi uero tales sunt, ut et bono odore\npereant secundum sui cordis, ut saepe dictum est, qualitatem,\nquae mutanda est bona uoluntate in dei gratia, ut incipiant\nei prodesse iudicia dei, quae malis cordibus nocent. unde ille\nmutato in melius corde cantabat: uiuet anima mea et\n\n\n\n\n\n\nlaudabit te; et iudicia tua adiuuabunt me. non\ndixit: \"munera tua\" uel \"praemia tua\", sed iudicia tua.\nmultum est autem, ut sincera fiducia dici possit: proba me,\ndomine, et tenta me; ure renes meos et cor meum.\net ne sibi aliquid ex suis uiribus tribuisse uideretur, continuo\naddidit: quoniam misericordia tua ante oculos meos\nest conplacui in ueritate tua. factam erga se commemorat\nmisericordiam, ut conplacere possit in ueritate,\nquoniam uniuersae uiae domini misericordia et\nueritas.\nQuod dixerunt magi ad Pharaonem: digitus dei\nest hoc, quoniam non potuerunt educere scinifes, senserunt\nprofecto, cum artium suarum nefariarum scirent potentiam, non\ntalibus artibus, uelut potentior in eis esset Moyses, suos\nconatus fuisse frustratos, ut non possent educere scinifes, sed\ndigito dei, qui utique operabatur per Moysen. digitus dei\nautem, sicut euangelium manifestissime loquitur, spiritus sanctus\nintellegitur. namque uno euangelista ita narrante uerba-domini,\nut diceret: si ego in digito dei eicio daemonia, alius\neuangelista id ipsum narrans exponere uoluit quid sit digitus\ndei et ait: si ego in spiritu dei eicio daemonia. cum\nitaque magi faterentur, quorum Pharao potentia praefidebat,\ndigitum dei esse in Moyse, quo superabantur et eorum ueneficia\nfrustrabantur, tamen induratum est cor Pharaonis nunc\nmirabili omnino duritia. cur autem in tertia ista plaga magi\ndefecerint — nam plagae coeperunt ex quo aqua in sanguinem\nuersa est — et sentire et explicare difficile est. poterant enim\net in primo signo deficere, ubi in serpentem uirga conuersa\n\n\n\n\n\n\nest, et in prima plaga, ubi aqua in sanguinem commutata est.\net in secunda de ranis, si hoc uoluisset digitus dei, id est\nspiritus dei. quis enim dementissimus dixerit digitum dei in\nhoc signo potuisse conatus magorum inpedire et in superioribus\nnequiuisse? omnino ergo certa causa est quare illa facere huc\nusque permissi sunt. commendatur enim fortasse trinitas et,\nquod uerum est, summi philosophi gentium, quantum in eorum\nlitteris indagatur, sine spiritu sancto philosophati sunt, quamuis\nde patre et filio non tacuerint, quod etiam Didymus in\nlibro suo meminit, quem scripsit de spiritu sancto.\nEcce ego mitto in te et in seruos tuos et\nin populum tuum et in domos tuas cynomian, et\nimplebuntur domus Aegyptiorum cynomia, ut scias,\nquoniam ego sum dominus deus omnis terrae. et\ndabo interuallum inter populum meum et inter populum\ntuum. quod hic scriptura aperuit, ne ubique diceret,\nintellegere debemus et in posterioribus et in prioribus signis\nfactum esse, ut terra in qua habitabat populus dei nullis plagis\ntalibus uexaretur. oportunum autem fuit, ut ibi hoc aperte\nponeretur, unde iam incipiunt signa quibus magi similia nec :\nconati sunt facere: procul dubio enim quia ubique fuerant\nscinifes in regno Pharaonis, non autem fuerant in terra\nGessem, ibi conati sunt magi similiter facere et minime\npotuerunt. quousque ergo deficerent, nihil de illius terrae\nsegregatione dictum est, sed ex quo coeperunt ea fieri, ubi\niam illi similia facere nec conari auderent.\nQuod habent latini: euntes immolate domino\ndeo uestro in terra, graecus habet: uenientes\n\n\n\n\nimmolate domino deo uestro in terra. nolebat enim eos\nire quo dicebant, sed ut illic in Aegypto immolarent uolebat.\nhoc ostendunt uerba Moysi quae secuntur, ubi dicit non posse\nfieri propter abominationes Aegyptiorum.\nQuod ait Moyses: non potest fieri sic;\nabominationes enim Aegyptiorum immolabimus\ndomino deo nostro. id est: haec immolaturi sumus quae\nabominantur Aegyptii et propterea in Aegypto non possumus.\nhoc manifestant uerba quae adiungit et dicit: si enim imm\nimmola ueri mus abominationes Aegyptiorum palam\nipsis, lapidabimur. hoc non intellegentes quidam interpretes\nnostri sic interpretati sunt, ut dicerent: non potest\nfieri sic; numquid abominationes Aegyptiorum\nimmolabimus domino deo nostro? cum magis hoc\nscriptura dixerit, quia Aegyptiorum abominationes immolaturi\nsunt. alii uero latini sic habent: non potest fieri sic,\nquoniam abominationes Aegyptiorum non immolabimus\ndomino deo nostro. contrarium sensum facit addita\nparticula negatiua, cum Moyses dixerit: non potest\nfieri sic; abominationes enim Aegyptiorum immolabimus\ndomino deo nostro; et ideo in heremum\ndicebant se ire uelle, ubi Aegyptii non uiderent abominationes\nsuas. hoc autem intellegendum est mystice significari. quod\netiam de pastoribus diximus, qui erant Aegyptiis abominabiles\net ideo separatam terram Israhelitae acceperunt, cum uenerunt\nin Aegyptum. sic enim et sacrificia Israhelitarum abominationes\nsunt Aegyptiis, sicut iniquis uita iustorum.\nCum ablata esset locusta, dictum est de Pharaone:\net ingrauauit Pharao cor suum etiam in hoc\n\n\n\n\n\n\ntempore et noluit dimittere populum. certe nunc non\ndictum est: ingrauatum est cor Pharaonis, sed: ingrauauit\nPharao cor suum. sic utique in omnibus plagis. a uoluntate\nquippe hominis est origo uitiorum; mouentur autem causis\ncorda hominum talia sic, talia uero sic etiam non diuersis\ncausis saepe diuerso modo secundum proprias qualitates, quae\nex uoluntatibus ueniunt.\nVidens autem Pharao quia non est mortuum\nde pecoribus filiorum Israhel nullum, ingrauatum\nest cor Pharaonis. quomodo e contrariis causis facta est\nhaec ingrauatio cordis Pharaonis? si enim et pecora Israhelitarum\nmorerentur, tunc uideretur causa conpetens, qua cor\neius ingrauaretur ad contemnendum deum, tamquam si et\nmagi eius pecora Israhelitarum fecissent mori; nunc uero unde.\ndebuit ad timendum uel credendum moueri uidens nullum\npecus mortuum ex pecoribus Hebraeorum, hinc ingrauatum\nest; id est: illa ingrauatio etiam huc usque progressa est.\nQuid est quod dicit deus ad Aaron et Moysen:\nsumite uobis plenas manus fauillae de fornace, et\naspergat Moyses in caelum coram Pharaone et\ncoram seruis eius, et fiat puluis in uniuersa terra\nAegypti? signa enim superiora uirga fiebant, quam non\nMoyses, sed Aaron uel extendebat super aquam uel ea terram\npercutiebat; nunc uero interpositis duobus signis de cynomia\net pecorum mortibus, ubi nec Aaron nec Moyses aliquid manu\noperati sunt, dicitur, ut Moyses fauillam spargat in caelum\nde fornace, et hanc ambo sumere iubentur, sed ille spargere\n\n\n\n\n\n\nnon in terram, sed in caelum: tamquam Aaron qui datus erat\nad populum terram percutere deberet uel in terram siue in\naquam manum extendere; Moyses uero, de quo dictum est:\nerit tibi quae ad deum, in caelum iubetur fauillam\nspargere. quid duo illa superiora signa, ubi nec Moyses nec\nAaron manu aliquid operantur? quid sibi uult ista diuersitas?\nneque enim nihil.\nEt propter hoc ipsum conseruatus es, ut\nostendam in te uirtutem meam et ut adnuntietur\nnomen meum in uniuersa terra. haec scripturae uerba\net apostolus posuit, cum in eodem loco perdifficili uersaretur.\nibi autem et hoc ait: si autem uolens deus ostendere\niram et demonstrare potentiam suam adtulit in\nmulta patientia uasa irae — parcendo utique his quos\nmalos futuros esse praescierat: quae uasa dicit perfecta in\nperditionem — et ut notas. inquit, faceret diuitias\ngloriae suae in uasa misericordiae. unde uasorum\nmisericordiae uox est in Psalmis: deus meus, misericordia eius praeueniet me;\ndeus meus demonstrabit\nmihi <in> inimicis meis. nouit ergo deus bene uti malis,\nin quibus tamen humanam naturam non ad malitiam creat,\nsed perfert eos patienter, quonsque scit oportere: non inaniter,\nsed utens eis ad admonitionem uel exercitationem bonorum.\necce enim, ut adnuntiaretur nomen dei in uniuersa terra,\n\n\n\n\n\n\nuasis misericordiae utique prodeest. ad eorum itaque utilitatem\nPharao seruatus est, sicut et scriptura testatur et\nexitus docet.\nQuid est quod mandauit deus Pharaoni, cum se\nfacturum magnam grandinem minaretur, ut festinet congregare\npecora sua et quaecumque illi essent in campo, ne grandine\nintereant? hoc enim non tam indignanter quam misericorditer\nuidetur admonere. sed hoc non facit quaestionem, quando deus\netiam irascens temperat poenam. illud est quod merito mouet,\nquibus nunc pecoribus consulatur, si omnia mortua fuerant\nplaga superiore, ubi scriptum est quod discreuit deus inter\npecora Hebraeorum et Aegyptiorum, ita ut illinc nullum\nmoreretur, omnia uero Aegyptiorum pecora morerentur. an eo\nsoluitur quaestio, quod praedixerat ea moritura quae in campo\nfuissent, ut haec accipiantur omnia, intellegantur autem euasisse\nquae in domibus erant, quae potuerunt etiam a dubitantibus\ncolligi et in domo teneri, ne forte uerum esset quod Moyses\ndominum facturum esse praedixerat; et ex his esse in campis\niterum poterant, quae modo admonet congregari in domos, ne\ngrandine pereant, maxime quia sequitur scriptura et dicit:\nqui timuit uerbum domini seruorum Pharaonis\ncongregauit pecora sua in domos; qui autem non\nintendit mente in uerbum domini, dimisit pecora\nsua in campo? hoc ergo fieri potuit, quando etiam mortem\npecorum minatus est deus, quamuis id scriptura tacuerit.\nEt dixit dominus ad Moysen: extende\nmanum tuam in caelum, et erit grando in omni\nterra Aegypti. ecce iterum Moyses non in ten-am; sed\nin caelum manum iubetur extendere sicut superius de fauilla.\nCura fragore caeli, qui uehemens erat in grandine,\nPharao territus rogaret Moysen, ut oraret pro illo, confitens\niniquitatem suam et populi sui, Moyses ei dixit: et tu et\nserui tui scio quod nondum timetis dominum.\nqualem timorem quaerebat, cui timor iste nondum erat domini\ntimor? facile est enim poenam timere, sed non hoc est deum\ntimere. illo scilicet timore pietatis, quem commemorat Iacob,\nubi dicit: nisi deus patris mei Abraham et timor\nIsaac esset mihi, nunc me inanem dimisisses.\nDixit dominus ad Moysen: intra ad Ph araouem;\nego enim grauaui cor eius et seruorum eius,\nut ordine superueniant signa mea haec super eos.\nita dicit \"ego enim grauaui cor eius, ut ordine\nsuperueniant signa mea haec super eos\", tamquam\nopus habeat deus cuiusquam malitia. sed sic intellegendum\nest, ac si diceret: \"ego enim patiens fui super eum et seruos\neius. ut non eos auferam, ut ordine superueniant signa\nmea super eos\". quia enim patientia dei obstinatior fiebat\nmalus animus, ideo pro eo quod est\" patiens in eum fui\",\ndicitur: grauaui cor eius.\nEt non est relicta locusta una in omni\nterra Aegypti. et indurauit dominus cor Pharaonis.\nbeneficium certe dei commemorauit scriptura, quod abstulit\nlocustas, et secuta dixit indurasse dominum cor Pharaonis:\nbeneficio utique suo et patientia sua, qua illa fiebat obstinatio,\n\n\n\n\n\n\ndum ei parceretur, sicut omnia mala corda hominum patientia\ndei male utendo durescunt.\nTertio dicitur ad Moysen: extende manum\n(t u am) in caelum, ut fieret etiam plaga tenebrarum. numquam\nautem dictum est ad fratrem eius Aaron, ut extenderet\nmanum in caelum. quod ergo dictum est ad Moysen: extende\nmanum tuam super terram Aegypti et ascendat\nlocusta super terram, credo id significatum etiam minus\nposse qui plus potest, non autem continuo cui minora conceduntur\nposse maiora.\nDeus ad Moysen: loquere ergo secreto in\naures populi, et petat unusquisque a proximo et\nmulier a proxima uasa argentea et aurea et uestem.\nnon hinc quisque sumendum exemplum putare debet ad\nexpoliandum isto modo proximum; hoc enim deus iussit, qui\nnouerat quid quemque pati oporteret. nec Israhelitae furtum\nfecerunt, sed deo iubenti ministerium praebuerunt; quemadmodum\ncum minister iudicis occidit eum quem iudex iussit\noccidi, profecto, si id sponte faciat, homicida est, etiam si\neum occidat quem scit occidi a iudice debuisse. est etiam\nista nonnulla quaestio, si seorsum habitabant Hebraei in terra\nGessem, ubi nec plagae fiebant quibus regnum Pharaonis\nadfligebatur, quomodo petit quisque a proximo uel proxima\naurum, argentum et uestem, praesertim quia ubi\nprimum hoc mandatur per Moysen, sic positum est: et\nmulier a uicina sua et concellaria uel concellanea\n— si ita dicendum est — uel cohabitatrice suaunde\nintellegendum est etiam in terra Gessem non solos\n\n\n\n\n\n\nHebraeos habitasse, sed eis aliquos Aegyptios in illa terra\ncohabitatores fuisse, ad quos potuerunt merito Hebraeorum\netiam illa diuina beneficia peruenire, ut hinc eos et diligerent\nidem Aegyptii cohabitatores et quod petebant facile commodarent;\nnec tamen deus iudicauit ita illos alienos fuisse\nab iniuriis et contritionibus, quas dei populus pertulit, ut nec\nisto damno ferirentur, qui plagis illis propter quod terrae illi\nparcebatur percussi non erant.\nDixi tautem dominus ad Moysen: non exaudiet\nuos Pharao, ut multiplicem signa mea et portenta\nmea in terra Aegypti. tamquam opus fuerit eius inoboedientia,\nut signa illa multiplicarentur, quae utiliter fiebant ad\nterrendum populum dei atque ipsa discretione ad pietatem\ninformandum. sed hoc dei fuit malitia cordis illius bene utentis,\nnon Pharaonis dei patientia male abutentis.\nQuae autem superauerint ab eo in mane,\nigne concremabitis. quaeri potest, quomodo aliquid\nsuperabit, cum hoc praemoniti fuerint. ut si domus non\nhabuerit consumendo pecori idoneam multitudinem, uicini\nadsumantur. sed intellegitur quoniam dictum est: os non\nconteretis ab eo, remansura utique fuisse ossa, quae igne\ncremarentur.\nAgnus perfectus, masculus, anniculus\nerit uobis. mouere potest ista locutio, quasi agnus\npossit esse non masculus, nescientem qua necessitate ita sit\ntranslatum. ouis enim transferri debuit, quia graecus rcpopatov\nhabet: sed TrpofteTov in graeca lingua generis neutri est, et\npotuerunt quae secuntur omnia conuenire, tamquam si diceret:\npecus perfectum, masculum, anniculum erit uobis. potuit enim\n\n\n\n\n\n\n\n\n\n\nlatine dici \"masculum pecus\", quomodo dicuntur mascula\ntura, genere neutro; ouis autem masculus dici non posset,\nquia feminini generis est ouis. item ouis mascula si diceretur\nesset absurdius. pecus uero si poneretur, etiam aliud intellegeretur\nnec seruaretur sacramentum, quod cum scriptura de\noue loquatur, post dicit: ab agnis et haedis accipietis\nillud. qua in re Christus significari merito accipitur. quid\nenim opus erat ouem uel agnum ab agnis et haedis accipiendum\nmoneri, nisi ille figuraretur, cuius caro non solum\nex iustis uerum etiam ex peccatoribus propagata est? quamquam\nconentur ludaei etiam haedum intellegere accipiendum\nad celebrandum pascha; et hoc esse dictum putant: ab agnis\net haedis accipere, tamquam diceret uel ab agnis agnum uel\nab haedis haedum, si illud desit, sumi oportere. adparet\ntamen in Christo rebus inpletis quid illo praecepto fuerit;\nfiguratum.\nQuod scriptum est: et facietis diem hunc in\nprogenies uestras legitimum aeternum uel aeterna lem\nIII - quod graece dicitur alwviov — non sic accipiendum\nest, tamquam possit istorum praetereuntium dies esse ullus\naeternus: sed illud aeternum est, quod iste significat dies.\nuelut cum dicimus ipsum deum aeternum, non utique istas\nduas syllabas aeternas dicimus, sed quod significant. quam-\n\\'quam diligenter scrutandum sit quomodo appellare scriptura\nsoleat aeternum; ne forte ita dixerit sollemniter aeternum,;\nquem nefas habeant praetermittere aut sua sponte mutare.\naliud est enim quod praecipitur quousque fiat — sicut praeceptum\nest, ut septies muros Iericho circumiret arca — aliud,\ncum praecipitur sic obseruari aliquid, ut nullus terminus\n\n\n\n\n\n\npraefiniatur obseruationis siue cotidie siue per menses siue per\nannos sollemniter siue per multorum uel aliquorum annorum\ncerta interualla. aut ergo sic appellauit aeternum, quod non\nsua sponte audeant desinere celebrare, aut, sicut dixi, ut non\nipsa signa rerum, sed res quae his significantur aeternae\nintellegantur.\nEt factus est clamor magnus in terra\nAegypto; non enim erat domus in qua non erat in\nea mortuus. nonne potuit esse aliqua domus, quae primogenitum\nnon haberet? cum ergo primogeniti tantummodo\nmorerentur, quomodo nulla erat, quae non haberet mortuum?\nan et hoc diuinitus praescientia dei fuerat procuratum, ut in\nomnibus omnino essent domibus primogeniti, in quibus percuterentur\nAegyptii? ab hac sane plaga non putandi sunt\ninmunes fuisse Aegyptii qui habitabant in terra Gessem;\nhominum quippe erat uel animalium, non terrae; id est: homines\net animalia primogenita moriebantur occulto et angelico\npercussu, non aliquid in terra uel in caelo factum erat, sicut\nrana uel locusta uel tenebrae. unde qui habitabant adfligerentur.\na talibus enim plagis cum terra Gessem fuisset aliena, procul\ndubio perueniebat beneficium ad eos Aegyptios, qui in eadem\nterra cum Hebraeis morabantur; hac uero primogemti eorum\nomnes percussi sunt.\nFilii autem Israhel fecerunt sicuti praeceperat\nillis Moyses et petierunt ab Aegyptiis\nuasa aurea et argentea et uestem. et dominus\ndedit gratiam populo suo coram Aegyptiis, et commodaue runt\nillis; et praedati sunt Aegyptios. iam\nhoc factum fuerat ante mortes primogenitorum Aegyptiorum;\n\n\n\n\n\n\n\n\nsed nunc per recapitulationem repetitur. nam narratum est\nquando factum est. modo enim fieri quomodo posset, ut in\ntanto luctu ex mortibus suorum adcommodarent ista filiis\nIsrahel? nisi forte quis dicat etiam ista plaga non fuisse\npercussos Aegyptios qui cum Hebraeis inhabitabant terram\nGessem.\nQuid est quod ait: accipietis autem fasciculum\nhyssopi et tinguentes ex sanguine qui est iuxta ostium\nlinietis super limen et super ambos postes? quaeritur\nenim quem sanguinem dicat iuxta ostium, cum illius agni\nutique uelit intellegi sanguinem, cuius immolatione fit pascha.\nan eo modo consequenter praecipit, quamuis hoc tacuerit, ut\nidem agnus iuxta ostium occidatur? an, quod est credibilius,\nideo dixit: ex sanguine qui est iuxta ostium, quia utique\nille qui liniturus est super limen et postes uas ipsum, in quo\nsanguinem excepit, iuxta ostium positurus est, ut ad manum\nhabeat quando tinguit?\nSustulerunt autem filii Israhel de Ramesse\nin Soccot in sescenta milia peditum uiri praeter instructum\nuel censum, si ipso modo potest recte interpretari\nquod graecus ait azoaxeoVjv. quo uerbo non solum\nmobilia uerum etiam mouentia significari indicat scriptura,\nubi ludas loquens ad patrem suum dicit: mitte puerum\nmecum, et surgentes ibimus, ut uiuamus et non\nmoriamur et nos et tu et substantia nostra. ibi enim\n\n\n\n\n\n\ngraecus <wroa%eoTr(v habet, ubi \"substantiam\" latinus interpretatus\nest, quod aliquando censum\" interpretantur nostri,\nsicut nunc \"instructum\" dicere uoluimus, dum tamen eo\nnomine et homines et iumenta uel omnia pecora intellegantur.\nubi etiam utrum et uxores possint intellegi nescio. sescenta\ntamen milia peditum cum scriptura commemoret addens et\ndicens: excepto instructu uel censu uel substantia uel\nsi quo alio uerbo melius interpretatur a;:oaxaora, manifestum\nest et homines significatos siue in seruis siue in mulieribus\nsiue in his aetatibus, quae militiae non essent idoneae, ut\nsescenta milia peditum in eis solis intellegamus, qui possent\nmilitari agmine armari.\n\nQuaeri autem solet, utrum ad tantum numerum Hebraei\nperuenire potuerint per eos annos in Aegypto, quos ostendere\nconsideratus in scripturis numerus potest. qui primum anni\nquot fuerint non parua quaestio est. dicit enim deus ad\nAbraham, cum factum esset illud sacrificium de uacca trima\net capra et ariete et turture et columba, antequam non solum\nIsaac sed nec Ismahel quidem natus esset: sciendo scies\nquia peregrinum erit semen tuum in terra non propria,\net in seruitutem redigent eos et nocebunt illis\nquadringentis annis. si ergo quadringentos annos sic acceperimus.\nut in seruitute sub Aegyptiis intellegantur, non\nparuum spatium temporis fuit, quo ita populus multiplicaretur.\nsed tot annos non fuisse apertissimo indicio scriptura\ntestatur.\n\n\n\n\n\n\n\nQuidam enim putant quadringentos triginta annos accipi\ndebere, ex quo Iacob intrauit in Aegyptum. donec inde populus\nper Moysen liberatus est, quoniam in Exodo scriptum est:\nincolatus autem filiorum Israhel quem incoluerunt\nin terra Aegypto et in terra Chanaan, ipsi et patres\neorum, anni quadringenti triginta. seruitutis autem\neorum uolunt esse annos quadringentos, propter quod scriptum\nest in Genesi: sciendo scies quia peregrinum erit semen\ntuum in terra non sua, et in seruitutem redigent eos\net nocebunt illis quadringentis annis. sed quoniam\nseruitutis anni post mortem Ioseph conputantur — illo enim\nuiuo non solum ibi non seruierunt uerum etiam regnauerunt\nest quemadmodum conputentur quadringenti triginta in\nAegypto. ingressus est enim Iacob anno filii sui tricesimo\net nono, quoniam triginta annorum erat Ioseph, cum adparuit\nin conspectu Pharaonis et regnare coepit sub illo; transactis\nautem septem annis ubertatis secundo anno famis ingressus\nest Iacob in Aegyptum cum aliis filiis suis. ac per hoc tunc\nagebat Ioseph XXX et nouem annos, qui inpletis uitae suae\nannis CX mortuus est. uixit ergo in Aegypto post ingressum\nad se patris sui LXXI annos: quos si detraxerimus quadringentis\ntriginta annis, remanebunt seruitutis anni, id est post\nmortem Ioseph, non CCCC sed CCC et LVIIII anni. quod si\nex illo putabimus nos conputare debere, ex quo Ioseph sub\nPharaone regnare coepit, ut tunc quodam modo intellegatur\nintrasse Israhel in Aegyptum, quando ibi filius eius tanta\n\n\n\n\n\n\npotestate sublimatus est. etiam sic CCCL erunt, quos Tychonius\nuult accipi quadringentos, ut a toto pars intellegatur, id est\na toto centenario pars quinquagenaria, et probat hac loquendi\nregula solere uti scripturam. si autem, quod aliquanto probabilius\ndici potest, tunc habeamus intrasse Israhel in\nAegyptum. quando illic Ioseph esse uenditus coepit, detracturi\nsumus adhuc annos XIII, ut CCCXXXVII annos pro\nquadringentis accipiamus. sed cum scriptura commemoret\nCaath filium Leui auum Moysi cum auo suo Iacob intrasse\nin Aegyptum, dicat eum autem uixisse annos CXXX. filium\nuero eius patrem Moysi Ambram CXXXVII, Moysen uero\ndicat LXXX annorum fuisse cum de Aegypto populum liberauit\n— etiam si tunc genuisset Caath patrem Moysi, quo anno\nmortuus est. ille quoque Ambram ultimo uitae suae anno\ngenuisset Moysen — conputati anni CXXX et CXXXVII et\noctoginta trecentos quadraginta septem annos faciunt. non\nquadringentos triginta. quodsi quis dicat extremo anno uitae\nIoseph natum esse Caath filium Leui. septuaginta ferme anni\npossunt accedere illi summae, quia septuaginta unum annos\nuixit in Aegypto Ioseph post ingressum patris sui. quapropter\netiam sic septuaginta anni uitae Ioseph ab ingressu Iacob in\nAegyptum usque natiuitatem Caath, si tunc natus adseratur,\net centum triginta anni ipsius Caath et centum triginta septem\nfilii eius Ambram patris Moysi et octoginta ipsius Moysi,\n\n\n\n\n\n\nquadringentos decem et septem annos faciunt, non quadringentos\ntriginta.\n\nProinde illa nimirum conputatio, quam secutus est Eusebius\nin historia sua chronica, perspicua ueritate subnixa est. ab\nilla enim promissione conputat quadringentos triginta annos,\nqua uocauit deus Abraham, ut exiret de terra sua in terram\nChanaan, quia et apostolus cum Abrahae laudaret et commendaret\nfidem, in ea promissione qua Christum uult intellegi\nprophetatum, id est qua promisit deus Abrahae quod benedicentur\nin eo omnes tribus terrae, hoc autem dico, inquit,\nquia testamentum confirmatum a deo post quadringentos\net triginta annos facta lex non infirmat ad\neuacuandas promissiones. ex illa ergo promissione, qua\nuocatus est Abraham et credidit deo, post quadringentos et\ntriginta annos factam legem dicit apostolus. non ex tempore\nquo Iacob intrauit in Aegyptum. deinde etiam ipsa scriptura\nExodi satis hoc significatur; non enim dixit: incolatus\nfiliorum Israhel, quem incoluerunt in terra Aegypto,\nanni quadringenti triginta, sed aperte dixit: quem incoluerunt\nin terra Aegypto et in terra Chanaan ipsi\net patres eorum. ac per hoc manifestum est conputandum\nesse tempus etiam patriarcharum Abrahae, Isaac et Iacob,\nex quo peregrinari coepit Abraham in terra Chanaan, id est\nex illa promissione, in qua eius fidem laudat apostolus, usque\nad illud tempus, quo ingressus est Israhel in Aegyptum. toto\nquippe isto tempore peregrinati sunt patres in terra Chanaan\net deinde semen Israhel in Aegypto. ac sic conpleti sunt\n\n\n\n\n\n\nquadringenti triginta anni a promissione usque ad exitum\nIsrahel ex Aegypto, quando facta est lex in monte Sina.\nquae non infirmat testamentum ad euacuandas promissiones.\n\nSeptuagesimo ergo et quinto anno uitae suae Abraham,\nsicut scriptura dicit, egressus est in terram Chanaan et genuit\nIsaac, cum esset annorum C. fiunt itaque anni XXV ex promissione\nusque ad natum Isaac. his adduntur omnes anni uitae\nIsaac, id est centum octoginta, fiunt ducenti quinque. tunc erat\nIacob annorum CXX; nati sunt enim sexagenario patri gemini\nipse et Esau. post X autem annos intrauit Iacob in Aegyptum,\ncum esset annorum CXXX, Ioseph autem esset XXXVIIII.\nfiunt proinde anni a promissione usque ad ingressum Iacob\nin Aegyptum CCXV. Ioseph autem ab illo tricesimo et nono\nanno aetatis suae, in quo eum pater in Aegypto inuenit. uixit\nannos septuaginta unum, quia omnes aetatis eius anni C et X\nfuerunt. cum itaque ad ducentos quindecim annos accesserint\nseptuaginta unus, fiunt anni CCLXXXVI. restant CXLIIII uel\nquinque, quibus intellegitur seruisse in Aegypto populus\nIsrahel post mortem Ioseph. his annis quantum multiplicari\npotuerint, si fecunditas. hominis consideretur, adiuuante illo\nqui eos uoluit ualde multiplicari, reperitur non esse mirum\nquod in sescentis milibus peditum egressus est populus ex\nAegypto excepto cetero adparatu. ubi et seruitia erant et sexus\nmuliebris et inbellis aetas.\n\n\nQuod ergo dixit deus ad Abraham: sciendo scies quia\nperegrinum erit semen tuum in terra non propria; et\n\n\n\n\n\n\nin seruitutem redigent eos et nocebunt illis quadringentis\nannis, non sic accipiendum est, tamquam in illa\ndurissima seruitute quadringentos annos dei populus fuerit;\nsed quia scriptum est: in Isaac uocabitur tibi semen, ex\nanno natiuitatis Isaac usque annum egressionis ex Aegypto\nconputantur anni quadringenti quinque. cum ergo de quadringentis\ntriginta detraxeris uiginti quinque, qui sunt a promissione\nusque ad natum Isaac, non mirum est, si quadringentos\net quinque anuos summa solida quadringentos uoluit appellare\nscriptura, quae solet tempora ita nuncupare, ut quod de\nsumma perfectioris numeri paululum excrescit aut infra est\nnon conputetur. non itaque quod ait: in seruitutem redigent\neos et nocebunt illis, ad quadringentos annos referendum\nest, tamquam per tot annos eos habuerint in seruitute:\nsed referendi sunt quadringenti anni ad id quod dictum est:\nperegrinum erit semen tuum in terra non propria,\nquia siue in terra Chanaan siue in Aegypto peregrinum erat\nillud semen, antequam hereditatem sumerent terram ex\npromissione dei. quod factum est posteaquam ex Aegypto\nliberati sunt, ut hyperbaton hic intellegatur et ordo uerborum\nsit: sciendo scies quia peregrinum erit semen tuum\nin terra non propria quadringentis annis, illud autem\ninterpositum intellegatur: et in seruitutem redigent eos\net nocebunt illis, ita ut ad quadringentos annos ista interpositio\nnon pertineat. in extrema enim parte annorum summae\nhuius, hoc est post mortem loseph, factum est, ut in Aegypto\npopulus dei duram perageret seruitutem.\nQuid est quod ait, cum de pascha praeciperet:\n<et> erit tibi in signo super manum tuam? an\n\n\n\n\n\n\nintellegitur super opera tua, id est quod praeferre debeas operibus\ntuis? pertinet enim pascha propter occisionem ouis ad fidem\nChristi et sanguinem, quo redemti sumus. haec autem fides\noperibus praeponenda est, ut sit quodam modo super manum\naduersus illos, qui in operibus legis gloriabantur. de qua re\napostolus loquitur et multum agit, qui fidem operibus sic\nuult anteponi, ut ex illa pendeant opera bona atque ab ea\npraeueniantur, non ut ipsa uelut meritis bonorum operum\nretribui uideatur. illa enim ad gratiam pertinet; si autem\ngratia, iam non ex operibus; alioquin gratia iam non\nest gratia.\nCum autem dimisit Pharao populum, non\ndeduxit eos deus uiam terrae Phylistiim, quia prope\nerat. dixit enim deus: ne quando paeniteat populum,\ncum uiderit proelium, et reuertatur in Aegyptum. hic\nostenditur omnia fieri debere, quae consilio recte fieri possunt,\nad deuitanda quae aduersa sunt, etiam cum deus apertissime\nadiutor est.\nQuinta autem progenie ascenderunt filii Israhel\nde terra Aegypti. utrum progeniem in centum annis uult\nconputari et ideo quinta progenie, quia post quadringentos\ntriginta annos? an per hominum generationes hoc potius intellegendum\nest ab ipso Iacob qui intrauit in Aegyptum usque\nad Moysen qui cum populo egressus est? Iacob enim primus,\nsecundus Leui, tertius Caath, quartus Ambram, quintus Moyses\ninuenitur. has autem dicit progenies latinus interpres, quas\nj;y;dรง Graeci uocant, quae in euangelio generationes\n\n\n\n\n\n\nappellantur nec numerantur nisi per successiones hominum. non per\nnumerum annorum.\nDixit autem Moyses: confidite et state et uidete\nsalutem quae est a domino, quam faciet uobis hodie.\nsicut enim uidistis Aegyptios hodie, non adponetis\namplius uidere eos in aeternum tempus. quomodo\naccipienda sunt haec uerba. cum uiderint postea Israhelitae\nAegyptios? an quia isti qui tunc uidebant non eos ulterius\nuiderunt, quia et illi sunt mortui qui consequebantur et isti\nomnes quisquis die mortis suae? nam posteri eorum uiderunt\nposteros illorum, an \"non eos uidebitis sicut hodie\" intellegendum\nest non sicut hodie persequentes et inimicos et tanto\npost uos agmine uenientes, ut omnino nulla sit quaestio nec\nde aeterno tempore quod hic posuit, quia etsi uidebunt se\nutrique tempore resurrectionis, non sic utique uidebunt ut\nhodie?\nQuid est quod dixit dominus ad Moysen: quid tu\nclamas ad me? cum scriptura non dixerit aliquid de Moysei\nuocibus nec eum orantem commemorauerit? nisi quia intellegi\nuoluit hoc eum egisse uocis silentio, ut corde clamaret.\nEt tu leua uirgam tuam et extende manum\ntuam super mare. haec est illa uirga, in qua fiebant mirabilia,\nquae modo dicitur esse Moysi; tunc autem fratris eius\nfuisse dicebatur, quando per illam ipse operabatur.\nExtendisti dexteram tuam, transuorauit eos\nterra. terram pro aqua non mirum est positam. tota quippe\npars ista extrema uel infima mundi terrae nomine censetur\nsecundum id quod saepe dicitur: deus qui fecit caelum et\n\n\n\n\n\n\nterram, et in illius psalmi distributione commemoratis caelestibus,\nlaudate, inquit, dominum de terra, et ea exsequitur\nin laude, quae etiam ad aquas pertineant.\nMisisti spiritum tuum et cooperuit eos mare.\necce iam quinto commemoratur spiritus dei, ut in hoc numero\naccipiamus et quod dictum est: digitus dei est hoc. primo,\nubi scriptum est: spiritus dei superferebatur super\naquas; secundo, ubi dicitur: non permanebit in istis\nhominibus spiritus meus, quoniam carnes sunt; tertio,\nubi Pharao dicit ad Ioseph: quoniam spiritus dei est in\nte; quarto, ubi incantatores Aegyptiorum dicunt: digitus\ndei est hoc; quinto in hoc cantico: misisti spiritum\ntuum et cooperuit eos mare. meminerimus autem spiritum\ndei non solum ad beneficia uerum etiam ad uindictam commemorari.\nnam quid aliud etiam supra dixit: < e t) per\nspiritum irae tuae diuisa est aqua? iste itaque spiritus\ndei in Aegyptios spiritus irae eius, quibus nocuit aquarum\ndiuisio, ut intrantes possent aquis redeuntibus obrui, filiis\nuero Israhel, quibus profuit quod aqua diuisa est, non fuit\nille spiritus irae dei. unde significatur propter diuersas operationes\net effectus spiritum dei dissimiliter appellari, cum sit\nunus atque idem ille dumtaxat, qui etiam spiritus sanctus in\nunitate trinitatis accipitur. proinde non arbitror alium quam\neundem significari, ubi dicit apostolus: non enim accepistis\nspiritum seruitutis iterum in timorem, sed accepistis\nspiritum adoptionis in quo clamamus: abba, pater,\n\n\n\n\n\n\nquia eodem spiritu dei, id est digito dei, quo lex in tabulis\nlapideis conscripta est, timor incussus est eis, qui gratiam\nnondum intellegebant, ut de sua infirmitate atque peccatis\nper legem conuincerentur et lex illis fieret paedagogus, quo\nperducerentur ad gratiam quae est in fide Iesu Christi. de\nhoc autem spiritu adoptionis et gratiae, id est de hoc opere\nspiritus dei, quo inpertitur gratia et regeneratio in uitam\naeternam, dicitur: spiritus autem uiuificat, cum supra\ndiceretur: littera occidit, id est lex conscripta tantummodo\niubens sine adiutorio gratiae.\nVenerunt autem in Merra et non poterant\nbibere de Merra; amara enim erat. si propter hoc\nappellatum est nomen loci eius amaritudo, quia non potuerunt\nibi aquam bibere, quod amara esset — Merra enim interpretatur\n\"amaritudo\" — quomodo uenerunt in Merra, nisi\nquia eo nomine locum scriptura appellauit, in quem uenerunt.\nquo iam appellabatur cum haec scribebantur ? posterius enim\nutique scripta sunt quam illa contigerunt.\nEt ostendit ei dominus lignum et misit illud\nin aquam, et facta est aqua dulcis. genus ligni erat\nistam habens uim an quolibet ligno id poterat facere deus,\nqui tanta mirabilia faciebat? hoc tamen uidetur significare,\nquod dictum est \"ostendit ei.\" tam quam tale iam lignum\nesset. quo posset hoc fieri; nisi forte locus erat, ubi ligna\nomnino non inueniebantur, ut hoc ipsum esset diuini adiutorii,\n\n\n\n\n\n\nquod ei lignum dominus ostendit. ubi nullum erat, et per\nlignum aquas dulces fecit, praefigurans gloriam et gratiam\ncrucis. sed in tali etiam natura ligni quis nisi creator et\ndemonstrator laudandus est?\nDixit autem dominus ad Moysen: ecce ego\npluam uobis panes de caelo; et exiet populus et\ncolliget unius diei in diem, ut temtem illos s ambulabunt\nin lege mea an non. temtatio ista probatio\nest, non ad peccatum seductio; nec ideo probatio, ut deus\nnouerit, sed ut ipsos ipsis hominibus ostendat, quo humiliores\nfiant ad petendum adiutorium et agnoscendam dei gratiam.\nMoyses et Aaron dicunt ad populum inter cetera:\npropter quod exaudiuit dominus murmurationem uestram\nquam uos murmuratis aduersum nos. nos autem\nquid sumus? non enim aduersum nos murmur uestrum\nest sed aduersum deum. non ex hoc tantum se ualere\nuoluerunt quantum deus — dixerunt enim: quid sumus\nnos? — ut illi aduersum illum se scirent murmurasse, qui\nistos miserat et qui per istos operabatur. nec talis est illa\nsententia, ubi Petrus dicit Ananiae: ausus es mentiri\nspiritui sancto? non hominibus mentitus es, sed deo.\nnon enim ait: ,.ausus es mentiri mihi? non mihi mentitus es,\nsed deo\": quod si dixisset, simile fuisset. neque ita dixit:\nausus es mentiri spiritui sancto? non spiritui sancto mentitus\nes, sed deo\"; ita enim loquens negaret deum esse spiritum\nsanctum. nunc uero cum dixisset: ausus es mentiri spiritui\n\n\n\n\n\n\nsancto? cum ille se putaret hominibus fuisse mentitum,\nipsum spiritum sanctum deum esse monstrauit subiungens:\nnon hominibus mentitus es, sed deo.\nDeus mandat per Moysen populo: ad uesperam\nedetis carnes et mane replebimini panibus. ecce non\npro omni alimento panes nominantur. nam isto nomine et\ncarnes complecterentur, quia et ipsa alimenta sunt; nec\ntamen panes eos modo dicit, qui fiunt ex frumentis — ipsos\nenim proprie panes appellare consueuimus — manna autem\npanum nomine appellat. non autem uacat quod dicit ad uesperam\ncarnes et mane panes se daturum. tale quippe aliquid\netiam in Helia significatum est, cum ei alimenta coruus\nadferret. an forte carnibus ad uesperam et mane panibus ille\nsignificatur, qui traditus est propter delicta nostra et\nresurrexit propter iustificationem nostram? ad uesperam\nquippe mortuus ex infirmitate sepultus est, mane autem\nadparuit discipulis, qui resurrexerat in uirtute.\nEt dixit Moyses ad Aaron: accipe uas aureum\nunum et mitte in illud plenum gomor manna et\nrepones illud ante deum, ut seruetur in progenies\n<uestras>, quemadmodum praecepit dominus. quaeri\npotest, ubi Aaron poneret ante deum, quando nec ullum\nsimulacrum fuit nec arca testamenti iam fuerat instituta. an\nforte ideo de futuro dixit., repones\", ut intellegeretur tunc\nante deum posse reponi, quando futura erat arca? an potius\n\"ante deum- dictum est quod fit ipsa deuotione offerendi.\nin quocumque loco poneretur? ubi enim non deus? sed illud\n\n\n\n\n\n\nquod adiungit: et reposuit Aaron ante testimonium ad\nreseruandum, priorem magis sensum adserit. hoc enim\nmodo scriptura dixit per prolepsin quod postea factum est,\ncum esse coepit tabernaculum testimonii.\nFilii autem Israhel ederunt manna annis\nquadraginta, quoadusque uenirent in terram quae inhabitatur;\nmanna ederunt, quoadusque uenirent in\npartem Phoenices. significauit scriptura per prolepsin, id\nest hoc loco commemorando quod etiam postea factum est,\nnon edisse filios Israhel in heremo nisi manna. hoc est enim\nquod ait: usque ad terram quae inhabitatur, id est\nquae iam non est heremus, non quia continuo ut uenerunt\nad terram habitabilem destiterunt uesci manna, sed quia non\nante. traiecto enim Iordane significatur manna cessasse, ubi\npanes terrae manducauerunt. quando ergo ingressi sunt habitabilem\nterram, antequam transirent Iordanem, uel tantum\nmanna uesci uel utroque cibo potuerunt; hoc quippe intellegi\npotest, quando cessasse manna non dicitur nisi Iordane traiecto.\ncur autem in illa heremi inopia etiam carnes desiderauerint,\nquando de Aegypto cum suis ualde multis pecoribus\nexierunt, magna quaestio est. nisi forte dicatur, cum per\nheremum pascua tanta non essent et ex eo minor futura\nuideretur fecunditas pecorum, pepercisse illos pecoribus, ne\nomnibus deficientibus etiam sacrificiis necessaria defuissent,\nuel si quid aliud dici potest, unde quaestio ista soluatur.\ncongruentius tamen creditur non eos carnes desiderasse, quas\nde pecoribus habere poterant, sed eas quae deerant, ex aquis\n\n\n\n\n\n\n\n\n\n\nuidelicet. ipsas quippe in illa heremo non inueniebant: unde\net illis ortygometra data est, id est aues, quas coturnices\nmulti latine interpretati sunt, cum sit aliud genus auium\nortygometra quamuis coturnicibus non usquequaque dissimile.\nnouerat enim deus quid desiderarent et desiderium eorum\nquo carnis genere satiaret. sed quia scriptura concupiuisse\nillos carnes dixerat nec expresserat cuius modi carnes, ideo\nquaestio facta est.\nManna ederunt quoadusque uenirent in partem\nPhoenices. iam dixerat: quoadusque uenirent ad terram\nquae inhabitatur; sed quia non expresserat proprie quam\ndiceret, repetitione uidetur quandam proprietatem expressisse\ndicendo \"in partem Phoenices.\" sed tunc illam terram sic\ncredendum est appellatam; modo enim non hoc uocatur.\nalia quippe est quae Phoenice appellatur regio Tyri et Sidonis,\nqua illos transisse non legitur. quamquam scriptura fortasse\npotuerit terram Phoenices appellare, ubi palmarum arbores iam\nesse coeperant post heremi uastitatem, quoniam palma graece\nsic appellatur. initio enim profectionis suae inuenerunt locum,\nubi septuaginta palmarum arbores fuerant et duodecim fontes:\nsed postea eos excepit heremi prolixitas, ubi tale aliquid non\nfuit, quousque uenirent ad loca quae colebantur. uerum ille\nsensus est probabilior, ut credamus sic appellatam tunc fuisse\nterram. multarum enim terrarum et locorum sicut fluminum\net urbium nomina certis existentibus causis antiquitate mutata\nsunt.\nEt dixit dominus adMoysen: antecede populum;\nsume autem tecum de senioribus populi; et\n\n\n\n\n\n\nuirgam de qua percussisti flumen accipe in manu\ntua. flumen Aaron legitur, non Moyses uirga percussisse; nam\nMoyses eadem uirga mare diuisit, non flumen. quid sibi ergo\nuult: \"accipe uirgam in qua percussisti flumen?\" an forte\nmare appellauit flumen? quaerendum exemplum locutionis\nhuius, si ita est. an quod Aaron fecit, Moysi potius tributum\nest, quia per Moysen deus iubebat, quid faceret Aaron, et in\nMoyse auctoritas, in illo autem ministerium fuit? quando\nquidem et primis suis uerbis deus hoc illi ait de fratre suo:\nerit tibi ad populum, tu illi quae ad deum.\nEt ecce ego sto super cacumen collis, et uirga\ndei in manu mea, Moyses dicit ad Iesum Naue, cum praeciperet\npugnari aduersus Amalec. nunc ergo uirga dei dicitur,\nquae primum dicta est uirga Aaron, postea uirga Moysi. sicut\ndicitur spiritus Heliae qui est spiritus dei, cuius particeps factus\nest Helias, sic illa potuit. dicitur et dei iustitia, quae nostra est,\nsed donata a deo: de qua loquens apostolus Iudaeos arguit\ndicens: ignorantes dei iustitiam et suam iustitiam uolentes\nconstituere, id est tamquam a se sibi paratam.\ncontra quales dicit: quid enim habes quod non accepisti?\nVenit autem et Aaron et omnes seniores\nIsrahel manducare panem cum socero Moysi ante\ndeum uel, sicut alii codices habent, coram deo, quod\ngraece scriptum est: Ivavziov toO {}-:r.,!). quaeritur\" u hi\" ante\ndeum, quando nec tabernaculum fuit nec arca testamenti\n\n\n\n\n\n\n\n\nquae postea sunt instituta. neque enim et hic de futuro\ndictum accipere possumus. sicut dictum est de manna quod\npositum est in uase aureo. ergo ante deum id accipere debemus\nfactum, quod in honorem dei factum est: ubi enim\nnon deus ?\nMoyses socero dicit quia uenit ad me populus\ninquirere iudicium a deo; cum <enim> eis contigerit\ndisceptatio et uenerint ad me. iudico unumquemque\net moneo eos praecepta dei et legem eius. quaeri potest\nquomodo ista Moyses dixerit. cum lex dei adhuc nulla conscripta\nesset. nisi quia lex dei sempiterna est, quam consulunt\nomnes piae mentes, ut quod in ea inuenerint, uel faciant uel\niubeant uel uetent, secundum quod illa incommutabili ueritate\npraeceperit. numquid enim Moyses, quamuis cum illo deus\nloqueretur, per singula credendum est, quod consulere soleret\ndeum, si quid esset in disceptationibus tantae multitudinis.\nquae illum in hoc iudicandi negotio a mane usque ad uesperam\ndetinebat? et tamen nisi suae menti praesidentem\ndominum consuleret legemque eius aeternam sapienter adtenderet,\nquid iustissimum iudicare inter disceptantes posset.\nnon inueniret.\nIn eo quod Iother consilium dat genero suo Moysi.\nne occupatus iudiciis populi et ipse et populus consumatur\nconsumptione intolerabili, prima quaestio est, cur hoc deus\nfamulum suum, cum quo ipse tanta et talia loquebatur, ab\nalienigena passus est admoneri. in quo scriptura nos admonet.\nper quemlibet hominem detur consilium ueritatis, non debere\ncontemni. uidendum etiam, ne forte ibi uoluerit deus ab\nalienigena admoneri Moysen, ubi et ipsum posset temtare\n\n\n\n\n\n\nsuperbia: sedebat enim iudiciaria sublimitate solus uniuerso\npopulo stante. nam hunc sensum indicat, cum ipse Iothor eos\neligi iussit ad iudicandas causas populi, qui odissent superbiam.\ndeinde quam sit obseruandum quod alibi scriptura dicit:\nfili, ne in multis sint actus tui, satis et hic adparet.\ndeinde uerba Iothor dantis consilium Moysi consideranda sunt:\ndicit enim: nunc itaque audi me, et consilium dabo\ntibi, et erit deus tecum. ubi mihi uidetur significari nimis\nintentura humanis actionibus animum deo quodam modo\nuacuari, quo fit tanto plenior, quanto in superna atque aeterna\nliberius extenditur.\nQuod uero adiungit et dicit: esto tu populo\nquae ad deum et referes uerba eorum ad deum; et\ntestaberis illis praecepta dei et legem eius et demonstrabis\nillis uias in quibus ambulabunt in eis et opera\nquae facient, cum populo uniuerso haec agenda esse demonstrat.\nnon enim ait: uniuscuiusque uerba refer ad deum, sed:\nuerba eorum, cum supra dixisset: esto tu populo quae\nad deum sunt. post haec admonet, ne singulorum negotia,\nquae inter se habent, deserantur electis uidelicet potentibus uiris\ndeum colentibus iustis et qui oderint superbiam, quos constitueret\nsuper millenos, alios super centenos, alios super quinquagenos,\nalios super denos. sic et ab ipso Moyse remouit graues et\npericulosas occupationes nec istos grauauit, quandoquidem ipsi\nmille haberent unum super se et sub illo haberent alios decem et\nsub eis alios uiginti et sub his alios centum, ut uix aliquid\nad singulos quosque praepositos perueniret, quod iudicare\n\n\n\n\n\n\nnecesse haberent. insinuatur hic etiam humilitatis exemplum,\nquod Moyses, cum quo deus loquebatur, non fastidiuit neque\ncontemsit alienigenae soceri sui consilium. quamquam et ipse\nIothor, cum Israhelita non fuisset, utrum inter uiros deum\nuerum colentes religioseque sapientes habendus sit, quemadmodum\net Iob, cum ex ipso populo non fuisset, merito quaeritur,\nimmo credibilius habetur. ambigue quippe posita sunt\nuerba, uel utrum sacrificauerit deo uero in populo eius.\nquando uidit generum suum, uel utrum eum adorauerit ipse\nMoyses; quamquam de adoratione etiam si expresse positum\nesset, honor uideretur socero redditus eo modo quo solet\nhominibus honorificentiae causa exhiberi a patribus; sicut de\nAbraham scriptum est, quod adorauerit filios Chet. quos\nautem dicat Ypafxfxatos-.saVWfst; post decuriones, non facile\nsciri potest, quoniam hoc nomen in nullo usu habemus uel\nofficiorum uel magisteriorum. nam quidam \"doctores\" interpretati\nsunt, ut intellegantur utique litterarum, qui introducant\nin litteras, sicut resonat graecum uocabulum. hic sane significatur,\nante legem datam quod habuerint Hebraei litteras: quae\nquando coeperint esse, nescio utrum ualeat indagari. nonnullis\nenim uidetur a primis hominibus eas coepisse et perduc-tas\nesse ad Noe atque inde ad parentes Abrahae et inde ad\npopulum Israhel; sed unde hoc probari possit, ignoro.\nMensis autem tertii exitus filiorum Israhel\nde terra Aegypti hac die uenerunt in heremum Sina.\net profecti sunt exRaphidin et uenerunt in heremum\n\n\n\n\n\n\nSina, et adplicuit ibi Israhel contra montem. et Moyses\nascendit in montem dei. et uocauit eum dominus de\nmonte dicens: haec dices domui Iacob et nuntiabis\nfiliis Israhel et cetera. deinde paulo post: descende et\ntestare populo et purifica illos hodie et cras, et\nlauent uestimenta et sint parati in diem tertium.\ntertia enim die descendet dominus in montem Sina\ncoram omni populo. hoc die reperitur data lex, quae\nin tabulis lapideis scripta est digito dei, sicut consequentia\ndocent. dies autem iste tertius adparet tertii mensis ab exitu\nIsrahel ex Aegypto. ex die ergo quo pascha fecerunt, id est\nagnum immolauerunt et ederunt, qui fuit quartus decimus\nprimi mensis, usque ad istum, quo lex datur, dies quinquaginta\nnumerantur: decem et septem scilicet primi mensis,\nreliqui ab ipso quarto decimo; deinde omnes triginta secundi\nmensis, qui fiunt quadraginta septem, et tertius tertii mensis,\nqui est a sollemnitate occisi agni quinquagesimus. ac per hoc in\nista umbra futuri secundum agni immolati diem festum, sicut\nquinquagesimo die lex data est, quae conscripta est digito\ndei, ita in ipsa ueritate noui testamenti a festiuitate agni\nimmaculati Christi Iesu quinquaginta dies numerantur, ut\nspiritus sanctus de altissimis datus est. digitum dei autem\nesse spiritum sanctum et supra iam diximus teste euangelio.\nQuaeritur decem praecepta legis quemadmodum\ndiuidenda sint: utrum quattuor sint usque ad praeceptum de\nsabbato, quae ad ipsum deum pertinent, sex autem reliqua,\nquorum primum est: honora patrem et matrem, quae ad\n\n\n\n\n\n\nhominem pertinent, an potius illa tria sint et ista septem.\nqui enim dicunt illa quattuor esse, separant quod dictum est:\nnon erunt tibi dii alii praeter me, ut aliud praeceptum sit:\nnon facies tibi idolum et cetera, ubi figmenta colenda\nprohibentur; unum autem uolunt esse: non concupisces\nuxorem proximi tui, non concupisces domum proximi\ntui et omnia usque in finem. qui uero illa tria esse dicunt et\nista septem, unum uolunt esse quidquid de uno colendo deo\npraecipitur, ne aliquid aliud praeter illum pro deo colatur; haec\nautem extrema in duo diuidunt, ut aliud sit: non concupisces\nuxorem proximi tui, aliud: non concupisces\ndomum proximi tui. decem tamen esse praecepta neutri\nambigunt, quoniam hoc scriptura testatur.\n\nMihi tamen uidetur congruentius accipi tria illa et ista\nseptem, quia et trinitatem uidentur illa quae ad deum\npertinent insinuare diligentius intuentibus. et reuera quod\ndictum est: non erunt tibi di alii praeter me, hoc ipsum\nperfectius explicatur, cum prohibentur colenda figmenta. concupiscentia\nporro uxoris alienae et concupiscentia domus\nalienae tantum in peccando differunt, ut illi, quod dictum\nest: non concupisces domum proximi tui, adiuncta\nsint et alia dicente scriptura: neque agrum eius neque\nseruum eius neque ancillam eius neque bouem eius\nneque subiugalem eius nec omne pecus eius nec\nquaecumque proximi tui sunt. discreuisse autem uidetur\nconcupiscentiam uxoris alienae a concupiscentia cuiuslibet\nrei alienae, quando utrumque sic coepit: non concupisces\nuxorem proximi tui; non concupisces domum\nproximi tui, et huic coepit cetera adiungere. non\n\n\n\n\n\n\nautem, cum dixisset: non concupisces uxorem proximi\ntui, huic conexuit alia dicens: \"neque domum\neius neque agrum eius neque seruum eius\" et cetera; sed\nomnino adparent haec esse coniuncta quae uno praecepto\nuidentur contineri et discreta ab illo. ubi uxor nominata est.\nillud autem, ubi dictum est: non erunt tibi di alii\npraeter me, adparet huius rei diligentiorem exsecutionem\nesse in his quae subiuncta sunt. quo enim pertinet: non\nfacies tibi idolum neque ullum simulacrum, quaecumque\nin caelo sunt sursum et quaecumque in\nterra deorsum et quaecumque in aqua sub terra,\nnon adorabis eis neque seruies illis. nisi ad id quod\ndictum est: non erunt tibi dii alii praeter me?\n\nSed rursus quaeritur quo differat: non furtum facies\nab eo quod paulo post de non concupiscendis proximi rebus\npraecipitur. non quidem omnis qui rem proximi sui concupiscit\nfuratur; sed si omnis qui furatur rem proximi concupiscit.\npoterat in illa generalitate, ubi de non concupiscenda\nre proximi praecipitur, etiam illud quod ad furtum pertinet\ncontineri. similiter etiam quaeritur, quo differat quod dictum\nest: non moechaberis, ab eo quod paulo post dicitur:\nnon concupisces uxorem proximi tui. in eo quippe,\nquod dictum est: non moechaberis, poterat et illud\nintellegi. nisi forte in illis duobus peccatis moechandi et\nfurandi ipsa opera notata sunt, in his uero extremis ipsa\n\n\n\n\n\n\nconcupiscentia: quae tantum differunt, ut aliquando moechetur\nqui non concupiscit uxorem proximi, aliqua alia causa cum\nilli miscetur, aliquando autem concupiscat nec ei misceatur\npoenam timens. et hoc fortasse lex ostendere uoluit, quod\nutrumque peccata sint.\n\n\nItem quaeri solet utrum moechiae nomine etiam fornicatio\nteneatur. hoc enim graecum uerbum est, quod iam scriptura\nutitur pro latino; moechos tamen graece nonnisi adulteros\ndicit. sed utique ista lex non solis uiris in populo uerum\netiam feminis data est. neque enim quia dictum est: non\nconcupisces uxorem proximi tui, nihil hic sibi praeceptum\ndebet putare femina et tamquam licite concupiscere\nuirum proximae suae. si ergo hic ex illo quod uiro dictum\nest intellegitur. quamuis non dictum sit, quod etiam ad\nfeminam pertineat, quanto magis eo quod dictum est: non\nmoechaberis, uterque sexus adstringitur, cum et ipsum\npraeceptum potest referri ad utrumque, sicut: non occides,\nnon furaberis et quae alia similiter non expresso uno sexu\nutrique uidentur sonare communiter! tamen ubi unus exprimitur,\nhonoratior utique exprimitur, id est masculinus, ut ex\nhoc intellegat etiam femina quid sibi praeceptum sit. ac\nper hoc si femina moecha est habens uirum concumbendo\ncum eo, qui uir eius non est, etiam si ille non habeat\nuxorem, profecto moechus est et uir habens uxorem concumbendo\ncum ea quae uxor eius non est, etiam si illa non\nhabeat uirum. sed utrum, si faciat qui uxorem non habeat\nuel femina quae uirum non habet, praecepti huius\n\n\n\n\n\n\ntransgressione teneantur, mento quaeritur. si enim non tenentur,\nnon est prohibita in decalogo fornicatio, sed sola moechia, id\nest adulterium, quamuis omnis moechia etiam fornicatio esse\nintellegitur, sicut loquuntur scripturae; dominus enim dicit in\neuangelio: quicumque dimiserit uxorem suam excepta\ncausa fornicationis, facit eam moechari. hic\nutique fornicationem appellauit, si cum alio peccet quae\nuirum habet, quod est moechia, id est adulterium. omnis ergo\nmoechia etiam fornicatio in scripturis dicitur. sed utrum\netiam omnis fornicatio moechia dici possit, in eisdem scripturis\nnon mihi interim occurrit locutionis exemplum. sed si\nnon omnis fornicatio etiam moechia dici potest, ubi sit in\ndecalogo prohibita illa fornicatio, quam faciunt uiri, qui uxores\nnon habent, cum feminis, quae maritos non habent, utrum\ninueniri possit, ignoro. sed si furti nomine bene intellegitur\nomnis inlicita usurpatio rei alienae — non enim rapinam\npermisit qui furtum prohibuit; sed utique a parte totum\nintellegi uoluit, quidquid inlicite rerum proximi aufertur —\nprofecto et nomine moechiae omnis inlicitus concubitus atque\nillorum membrorum non legitimus usus prohibitus debet\nintellegi.\n\nEt quod dictum est: non occides, non putandum est\nfieri contra hoc praeceptum, quando lex occidit uel occidi\naliquem deus iubet. ille enim facit qui iubet, quando ministerium\nnegare non licet.\n\n\nIn eo etiam quod dictum est: falsum testimonium\nnon dices aduersus proximum tuum, quaeri solet\nutrum prohibitum sit omne mendacium, ne forte non sit hoc\npraeceptum aduersus eos qui dicunt tunc esse mentiendum,\nquando id mendacium prodeest alicui et nihil obest ei cui\n\n\n\n\n\n\nmentiris. tale quippe non est aduersus prox imum tuum;\nut ideo uideatur hoc addidisse scriptura, quae posset breuiter\ndicere: falsum testimonium non dices, sicut dixit:\nnon occides, non moechaberis, non furaberis. sed\nhinc magna quaestio est nec a festinantibus commode explicari\npotest, quomodo accipiendum sit: perdes omnes qui\nloquuntur mendacium, et: noli uelle mentiri omne\nmendacium et cetera huius modi.\nEt omnis populus uidebat uocem et lampadas\net uocem tubae et montem fumantem. solet\nquaeri quomodo populus uidebat uocem, cum uox non ad\nuisum, sed potius ad auditum pertinere uideatur. sed sicut\nmodo dixi \"uideatur\" de omnibus quae a me dicta sunt, sic\n\"uidere\" solet pro generali sensu poni non solum corporis\nuerum etiam animi. unde et illud est: cum uidisset Iacob\nquia sunt escae in Aegypto, unde utique absens erat.\nquamquam nonnulli \"uidere\" uocem nihil aliud esse arbitrati\nsunt quam\" intellegere\", qui uisus mentis est. cum uero hic\nbreuiter dicendum esset, quod pop u 1 us. ui de bat uocem\net lampadas et uocem tubae et montem fumantem,\nquaestio maior oreretur, quomodo audiebat lampadas et\nmontem fumantem, quod pertinet ad sensum uidendi. nisi\nquis dicat nec tam breuiter dicendum fuisse, ut totum diceretur:\naudiebat uocem et uidebat lampadas et audiebat uocem\ntubae et uidebat montem fumantem. duo quippe genera uocis\nerant: de nubibus, sicut tonitrua, et de tuba, si tamen ipsam\n\n\n\n\n\n\ndixit uocem, quae de nubibus edebatur. ac per hoc melius in\nhis, quae ad sensum audiendi pertinebant, generalis sensus\nest positus, hoc est uidendi, cum breuiter totum uellet\nscriptura complecti, quam ut in his, quae pertinent ad uidendi\nsensum, subintellegeretur auditus: quo more loqui non\nsolemus. nam \"uide quid sonet\" solemus dicere, \"audi quid\nluceat\" non solemus.\nLoquere tu nobis, et non loquatur ad nos\ndeus, ne quando moriamur. multum et solide significatur\nad uetus testamentum timorem potius pertinere sicut ad\nnouum dilectionem, quamquam et in uetere nouum lateat et\nin nouo uetus pateat. quomodo autem tali populo tribuatur\nuidere uocem dei, si hoc accipiendum est\" intellegere,\" cum\nsibi loqui deum timeant ne moriantur, non satis elucet.\nEt dicit illis Moyses: constantes estote;\npropterea enim uenit deus ad uos temtare uos, ut\nsit timor eius in uobis, ne peccetis. sic illi cohibendi\nfuerant a peccatis utique timendo, ne poenas sensibiles\npaterentur, quia nondum poterant amare iustitiam. et in hoc\nerat illis temtatio a domino, qua probabantur, ut adpareret\ncuius modi essent, non ut deo noti fierent, quem non latebant\nqualescumque essent, sed ut inter se ac sibimet. multum\ntamen in istis terroribus testamenti ueteris differentia com\nmendatur, quod etiam in epistula ad Hebraeos apertissime\ndictum est.\nMoyses autem intrauit in nebulam, ubi\nerat deus, id est, ubi expressiora fiebant signa, quibus\ncognosceretur deus. nam quomodo in nebula erat, cui caeli\n\n\n\n\n\n\ncaelorum non sufficiunt? nisi quemadmodum nusquam non\nest, qui in loco nullo est.\nNon facietis uobis deos argenteos et\ndeos aureos non facietis uobis ipsis. repetitur quod\nin primo praecepto inculcatum est; [et] ex diis argenteis et\naureis utique omnia simulacra intelleguntur, sicut in illo\netiam psalmo: idola gentium argentum et aurum.\nQuae de seruo hebraeo praecipiuntur, ut sex annos\nseruiat et dimittatur liber gratis, ne serui christiani hoc\nflagitarent a dominis suis, apostolica auctoritas iubet seruos\ndominis suis esse subditos, ne nomen dei et doctrina blasphemetur.\nillud enim ex hoc satis constat in mysterio praeceptum,\nquia et pertundi subula eius aurem ad postem praecepit\ndeus, qui libertatem illam recusasset.\nSi quis autem uendiderit filiam suam\nfamulam, non abibit ita ut recedunt ancillae.\nquodsi non placuerit domino suo quam non adnominauit\neam, remunerabit eam. genti autem\nexterae non est dominus uendere illam, quoniam\nspreuit in ea. quodsi filio adnominauerit eam.\nsecundum iustificationem filiarum facietei. quodsi\naliam accipiet ei, quae opus sunt et uestem et\nconuersationem eius non fraudabit. si autem tria\nhaec non fecerit ei, exibit gratis sine pretio.\nobscurissimum istum locum inusitata uerba locutionesque\n\n\n\n\n\n\nfecerunt, ita ut interpretes nostri quemadmodum eum explicarent\npaene non inuenirent. in ipso quoque graeco eloquio\nmultum obscurum est quod hic dicitur. tamen quid uideatur,\nut potero, aperiam.\n\nSi quis autem, inquit, uendiderit filiam suam\nfamulam — id est, ut sit famula, quam otyinjv Graeci\nuocant — non abibit ita ut recedunt ancillae, intellegendum\nest: \"non sic recedet quomodo recedunt ancillae\nhebraeae post sex annos\". eam quippe oportet etiam in femina\nhebraea legem datam intellegi, quae seruatur in maribus. cur\nergo ista non ita recedet, nisi quia in illo famulatu intellegitur\nhumiliata, quod ei se dominus miscuerit? hoc quippe in consequentibus\nutcumque clarescit. sequitur enim et dicit: quodsi\nnon placuerit domino suo quam non adnominauit\neam — id est non eam fecit uxorem — remunerabit\neam, hoc est quod supra dixit: non abibit ita ut recedunt\nancillae. iustum est quippe aliquid accipere pro eo,\nquod humiliata est, quia non ei se ita miscuit, ut faceret\nuxorem, id est ut adnominaret eam sibi. hoc autem, quod\ndiximus: remunerabit eam, quidam interpretes dixerunt:\nredimet eam, quod, si in graeco dictum esset ἀπολώσεται,\nscriptum esset, sicut scriptum est: et ipse redimet\nIsrahel; nam ἀπολυτρώσεται. scriptum est. in hoc autem\n\n\n\n\n\n\nloco ἀπολυτρώσει. legitur, ubi intellegitur, quod accipit magis\naliquid quam pro ea datur, ut redimatur. cui enim dabit\ndominus eius, ut redimat quam ipse famulam possidet? genti\nautem exterae non est dominus uendere illam,\nquia spreuit in ea, id est: non quia spreuit in ea, ideo\ndominus est uendere illam, id est in tantum ei dominabitur,\nut etiam exterae genti eam licite uendat. hoc est autem\n\"spreuit in ea \", quod est \"spreuit eam\"; spreuit eam autem\nhoc est\" humiliauit eam\", id est concumbendo nec uxorem\nfaciendo. dixit autem graece ἠθέτησεν, quod nos diximus\n\"spreuit\": quo uerbo scriptura utitur apud Hieremiam: sicut\nspernit mulier eum cui commiscetur.\n\nDeinde sequitur et dicit: quodsi filio adnominauerit\neam, secundum iustificationem filiarum faciet ei. hic\niam adparere incipit quemadmodum supra dixerit: quam non\nadnominauit eam. nam quid est aliud \"si filio adnominauerit\neam\" nisi \"filio coniunxerit eam uxorem?\" quando\nquidem dicit: secundum iustificationem filiarum faciet\nei, id est\" ut sic tradat tamquam filiam,\" dotem scilicet\nadponens ei. deinde adiungit: quodsi aliam accipiet ei id\nest non istam deputabit uxorem filio suo, sed ei aliam\naccipiet — quae opus sunt et uestem et conuersationem\neius non fraudabit, (dabit) ei simili lege quae conpetunt,\nquoniam non mansit uxor filio eius, quemadmodum ei daret,\nsi eam sibi non adnominasset et tamen concumbendo\n\n\n\n\n\n\nhumiliasset. quod autem nos diximus: conuersationem non\nfraudabit, graecus habet ὁμιλίαν, id est \"locutionem,\" quo\nnomine intellegitur scriptura honestius appellare concubitum.\nquid est autem \"concubitum non fraudabit\" nisi \"pro concubitu\nmercedem dabit?\" namque apud Danielem contra\nSusannam falsum testimonium dicentes seniores, uenit,\ninquiunt, ad eam adulescens, qui erat in latenti absconditus,\net concubuit cum ea. Daniel autem de hoc\nipso interrogans ait: sub qua arbore uidistis eos conloquentes?\nquod illi dixerant: concubuit cum ea. deinde\nalterum arguens atque conuincens dixit: semen Chanaan et\nnon Iuda, species delectauit te et illa concupiscentia\neuertit cor tuum; sic enim faciebatis filiabus Israhel,\nsed illae timentes adquiescebant uobis. graecus autem\nhabet ὠμίλουσαν ὐμῖν, quod posset latine uerbum e uerbo dici\n\"loquebantur uobis,\" quo significaretur concubitus. iam ubi\ndicit: sub qua arbore conprehendisti eos? graecus habet:\n\"conprehendisti eos conloquentes inuicem\"? et illic significatur\nconcubitus.\n\nQuod ergo de hac de qua agitur adiungit scriptura et\ndicit: si autem tria haec non fecerit ei, exibit gratis,\nhoc intellegitur: si eam ipse concubitu non humiliauerit\nneque filio suo coniunxerit neque alia a filio suo ducta istam\neiecerit, abibit gratis, id est sufficiet ei non teneri in\nseruitute; abibit enim nihil accipiens ut seruus hebraeus. non\n\n\n\n\n\n\n\n\n\n\nenim licet domino eius copulare illam uiro non hebraeo,\nquam non licet exterae genti tradi. si autem seruo hebraeo\neam copulauerit, hoc utique intellegitur, quod cum eo gratis\nexibit nequaquam a marito separata.\nSi quis percusserit aliquem et mortuus\nfuerit, morte moriatur; qui autem nolens, sed deus\ntradidit in manus eius, dabo tibi locum in quem\nfugiat. quaeritur hic quomodo dictum sit: si autem nolens,\nsed deus tradidit in manus eius, quasi etsi uolens occiderit,\nposset occidere, nisi deus traderet in manus eius.\nintellegitur ergo tantummodo deum fecisse, cum quisque\nocciditur a nolente; et pro hoc, quod tantummodo deus id\nfecit, dictum est: sed deus tradidit in manus eius. cum\nuero uolens occidit, et ipse occidit et deus tradidit in manus\neius. hoc ergo interest, quod illic deus tantum fecit. hic\nautem et deus et homo propter uoluntatem facientis,\nsed non sicut deus homo. deus enim nonnisi iuste, homo\nautem poena dignus: non quia illum occidit quem deus nollet\noccidi, sed quia per iniquitatem. non enim ministerium deo\niubenti praebuit, sed suae malignae cupiditati seruiuit. in uno\nigitur eodemque facto et deus de occulta aequitate laudatur\net homo de propria iniquitate punitur. non enim quia deus\nproprio filio non pepercit, sed pro nobis omnibus tradidit eum.\nideo ludas excusatus est, qui eundem ad mortem tradidit\nChristum.\nSi autem litigabunt duo uiri et percusserint\nmulierem in utero habentem, et exierit infans eius\n\n\n\n\n\n\nnon deformatus, detrimentum patietur; quantum indixerit\nuir mulieris, et dabit cum postulatione. mihi\nuidetur significationis alicuius causa dici haec magis quam\nscriptura circa huius modi facta occupata. nam si illud adtenderet,\nne praegnans mulier percussa in abortum conpelleretur,\nnon poneret duos litigantes uiros, cum possit et ab uno\nhoc admitti, qui cum ipsa muliere litigauerit uel etiam non\nlitigauerit, sed alienae posteritati nocere uolendo id fecerit.\nquod uero non formatum puerperium noluit ad homicidium\npertinere, profecto nec hominem deputauit quod tale in utero\ngeritur. hic de anima quaestio solet agitari, utrum quod\nformatum non est; ne animatum quidem possit intellegi, et\nideo non sit homicidium, quia nec exanimatum dici potest,\nsi adhuc animam non habebat. sequitur enim et dicit: si\nautem formatum fuerit, dabit animam pro anima. ubi\nquid aliud intellegitur nisi\" et ipse morietur?\" nam hoc et in\nceteris ex hac occasione iam praecipit: oculum pro oculo,\ndentem pro dente, manum pro manu, pedem pro pede,\nconbustionem pro conbustione, uulnus pro uulnere,\nliuorem pro liuore, talionis uidelicet aequitate. quae lex\nideo constituit, ut demonstraret quae uindicta debeatur. nisi\nenim per legem sciretur quid uindictae deberetur, unde\nsciretur quid uenia relaxaret, ut dici posset: <et> dimitte\nnobis debita nostra, sicut et nos dimittimus debitoribus\nnostris? debitores igitur lege monstrantur, ut\nquando ignoscitur adpareat quid dimittatur. neque enim\ndebita dimitteremus, nisi quid nobis deberetur lege indice\n\n\n\n\n\n\n\n\ndisceremus. si ergo illud informe puerperium iam quidem\nfuerat, sed adhuc quodam modo informiter animatum — quoniam\nmagna de anima quaestio non est praecipitanda indiscussae\ntemeritate sententiae — ideo lex noluit ad homicidium\npertinere, quia nondum dici potest anima uiua in eo corpore\nquod sensu caret, si talis est in carne nondum formata et\nideo nondum sensibus praedita. quid autem dixit: et dabit\ncum postulatione, quod maritus mulieris informi excluso\ndandum constituerat, non est in promtu intellegere. aiiwjia\nquippe, quod graecus habet. pluribus modis intellegitur et\ntolerabilius \"cum postulatione\" dictum est quam si aliud\ndiceretur. fortassis enim postulabit ut det, ut eo modo satis\ndeo faciat, etiamsi maritus mulierue non expetat.\nSi autem cornu percusserit taurus uirum\naut mulierem et mortuus fuerit, lapidibus lapidabitur\ntaurus et non manducabuntur carnes eius; dominus\nautem tauri innocens erit. ad iustitiam pertinet, ut\nanimal hominibus noxium perimatur. et quod de tauro positum\nest, a parte totum intellegendum est, quidquid in pecoribus\nusui humano subditis infestum est hominibus. sed si\nnecesse est occidi, numquid lapidari? quid interest enim animal,\nquod auferendum est, qua morte auferatur? deinde quod\naddidit carnibus eius non esse uescendum, quo pertinet, nisi\nomnia ista significent aliquid, quod scriptura maxime solet\nintueri ?\nSi autem cornu percusserit alicuius taurus\ntaurum proximi et mortuus fuerit, uendent taurum\n\n\n\n\n\n\nuiuum et partientur pretium eius et taurum qui\nmortuus fuerit dispertientur. numquid in solo tauro haec\niustificatio seruanda est et non de omnis pecoris tali casu?\nproinde a parte totum et hoc intellegendum est: sed hoc de\ncarnibus occisi pecoris fieri non potest, quae non uescuntur.\nQuae iustificatio est, ut pro uitulo uno quinque\nreddantur, pro oue autem quattuor, nisi aliquid significare\nintellegatur ?\nSi autem perfodiens inuentus fuerit fur\net percussus mortuus fuerit, non est illi homicidium;\nsi autem orietur sol super eum, reus est; pro morte\nmorietur. intellegitur ergo tunc non pertinere ad homicidium,\nsi fur nocturnus occiditur, si autem diurnus, pertinere; hoc\nest enim quod ait: si orietur sol super eum. poterat\nquippe discerni quod ad furandum, non ad occidendum\nuenisset et ideo non deberet occidi. hoc et in legibus antiquis\nsaecularibus, quibus tamen ista est antiquior, inuenitur\ninpune occidi nocturnum furem quoquo modo, diurnum autem,\nsi se telo defenderit; iam enim plus est quam fur.\nQuid est: qui conuictus fuerit per deum,\nrestituet duplo? nisi quia uult deus aliquando signo dato\nprodere peierantem.\nDeos non maledices. quaeritur quos dixerit\ndeos: utrum principes qui iudicant populum, sicut dictum\nest de Moyse, quod datus fuerit deus Pharaoni, ut per\nexpositionem sit dictum quod sequitur uelut ostendendo quos\ndixerit deos, ubi ait: et principem populi tui non\n\n\n\n\n\n\nmaledices, quod graecus habet: non dices male. an secundum\nillud accipiendum est, quod apostolus ait: nam etsi sunt\nqui dicuntur di siue in caelo siue in terra, sicuti sunt\ndi multi et domini multi? addendo enim \"sicuti sunt\"\neos intellegi uoluit, qui digne etiam dicuntur: ita sane. ut\nλατρεία quae dicitur graece et interpretatur latine seruitus,\nsed ea, quae ad religionem pertinere intellegitur, non debeatur\nnisi uni deo uero, qui nobis est deus. illi autem qui dicuntur\ndii, etiam si qui sunt qui merito dicuntur, prohibiti sunt\nmaledici, non iussi sunt sacrificiis uel ullis latriae obsequiis\nhonorari.\nNon eris cum pluribus in malitia. ne se\ninde quisquam defendat, quia cum pluribus fecit, aut ideo\nputet non esse peccatum.\nEt pauperis non misereberis in iudicio.\nnisi addidisset \"i n iudicio, \" magna esset quaestio. sed\nintellegendum esset, etiam si scriptum non esset; supra enim\ndixerat: non adponeris cum multitudine declinare cum\npluribus, ut declines iudicium. ac per hoc \"et pauperis\nnon misereberis\" posset intellegi \"in iudicio\". sed cum\nadditum est, nulla quaestio est hoc esse praeceptum, ne forte,\ncum iudicamus. uideamus iustitiam esse pro diuite contra\npauperem et nobis recte facere uideamur, si contra iustitiam\npauperi faueamus causa misericordiae. bona est ergo misericordia,\nsed non debet esse contra iudicium. iudicium sane\n\n\n\n\n\n\nillud appellat scriptura, quod iustum est. ne quis autem\npropter istam sententiam deum putaret misericordiam prohibere,\nquod sequitur, oportunissime sequitur: si autem obuiaueris\nboni inimici tui aut subiugali eius errantibus,\nreducens reddes ei, ut scias non te prohibitum facere\nmisericordiam, fac etiam erga inimicos tuos, cum potestas\nest a iudicando libera. non enim cum reducis errantem bouem\ninimici tui et reddis, inter aliquos iudex resides.\nSex annis seminabis terram tuam et\ncolliges fructum eius; septimo autem anno remissionem\nfacies et requiem dabis illi, et edent pauperes\ngentis tuae; quae autem superabunt edent ferae\nbestiae. sic facies uineam tuam et oliuetum tuum.\nquaeri potest quid colligant pauperes, si septimo anno ita parcit\nterrae, ut nec seminetur quidem — non enim ad uineam pertinet\net oliuetum quod dictum est: edent pauperes gentis\ntuae — quia de terra non seminata nihil possunt sumere,\nubi segetes nasci non possunt. de uinea autem et oliueto\npostea dicit similiter esse faciendum; ac per hoc illud de aruis\nintellegitur, quae frumentis seruiunt. an sic accipiendum: sex\nannis seminabis terram tuam et colliges fructum eius,\nhoc est: sex annis seminabis et colliges; septimo uero non\ncolliges, ut intellegatur \"seminabis,\" etiamsi dictum non est,\nut ad sex annos seminare et colligere pertineat, ad septimum\nuero dimittere quod fuerit seminatum? nam quid inde habebunt\npauperes, quorum residuum etiam feris bestiis dedit, eis\nuidelicet quae illis frugibus uesci possint, sicut sunt apri et\ncerui et si quid huius modi? quod tamen non diceretur nisi\n\n\n\n\n\n\nalicuius significationis gratia. nam si, quod adtinet ad praecepta,\nquae hominibus data sunt, de bubus cura non est\ndeo — quod non sic intellegetur, tamquam non ipse pascat\nea quae nec seminant nec metunt neque congregant in\nhorreum, sed quia ei curae non est praecepto monere\nhominem, quomodo boui suo consulat — quanto minus ei\ncura est de feris bestiis praecipere, quomodo illis ab hominibus\nconsulatur, cum eas ipse pascat diuitiis naturae usquequaque\nfructiferae, qui eas etiam per alios sex annos pascit,\ncum colliguntur quae seminantur!\nNon coques agnum in lacte matris suae quomodo\nintellegatur ad uerborum proprietatem nescio utrum\npossit reperiri. si enim alicuius significationis causa prohibitum\nacceperimus agnum in lacte coqui, nullus usus est\nita coquendi; si autem in diebus, quibus lactatur, quis hoc\nhabuit umquam Iudaeorum in obseruatione, ut agnum non\ncoqueret, nisi cum desisteret sugere? quid est autem \"in\nlacte matris suae?\" quasi posset, etiamsi hoc intellegeretur,\nsine huius praecepti transgressione coqui, si eo nato\nmortua matre eius ab oue alia lactaretur, cum alicuius profecto\nrei significandae causa esse praeceptum nemo ambigit.\nsed etiam illa quae possunt obseruantia factitari non sine\ncausa ita praecepta sunt; significant enim aliquid. hoc uero\nquomodo obseruetur ad proprietatem uerborum, aut non est\naut non elucet. intellectum tamen de Christo adprobo, quod\nhac prophetia praedictus est non occidendus a Iudaeis infans,\nquando Herodes quaerens eum, ut occideret, non inuenit, ut\n\"coques\" quod dictum est pertineat ad ignem passionis, hoc\n\n\n\n\n\n\nest tribulationem. unde dicitur: uasa figuli probat fornax\net homines iustos temtatio tribulationis. quia ergo\nnon est tunc infans passus, cum quaerente Herode huius\nmodi periculum imminere uideretur, praedictum est his uerbis:\nnon coques agnum in lacte matris suae, \"non occides\nChristum;\" prophetia enim uidetur praemonens, ne se boni\nIsrahelitae sociarent malis Iudaeis, a quibus Christus passus\nest. tribulatio quippe passionis tamquam ignis est. unde\nscriptum est: tamquam aurum in fornace probauit illos\net sicut holocaustum hostiam suscepit illos. cui sententiae\ndominus quoque adtestatur dicens: baptismo habeo\nbaptizari quem uos nescitis. hoc enim ait, cum dixisset:\nignem ueni mittere in mundo. dicit enim Iohannes: ipse\nuos baptizabit in spiritu sancto et igni, quod intellegitur\net purgatione sanctificationis et probatione tribulationis.\neundem ignem significauit etiam ipse, cum ad passionem duceretur:\nubi dixit illis qui eum plangebant, quod super se potius\nplangere deberent. ita enim terminauit. ut diceret: si in uiridi\nligno hoc faciunt in arido quid facient? monentur ergo\nboni. ne ad Christum crucifigendum malis consentiant. dictus\nest enim agnus dei, qui tollit peccata mundi. non ergo\ncoques agnum in lacte matris suae: non ingeres Christo\nignem passionis in illo die quo conceptus est; tunc enim et\npassus traditur, id est VIII kal. Apriles, ex quo die usque ad\nVIII kal. Ianuarias, quo natus commendatur, VIIII menses\nconputantur decimo incoato. perhibentur autem ubera feminarum\nex die conceptionis lac colligere. est autem alius\n\n\n\n\n\n\nsensus facilior. non coques agnum in lacte matris suae:\nparuulum adhuc et lactantem — qualibus dicit apostolus:\nlac uobis potum dedi, non escam — non mittes in\npraeproperam passionem: tamquam Christo sit dictum, qui\ntalibus adhuc discipulis pepercit, pro quibus se offerens ait:\nsi ergo me quaeritis, sinite hos abire. atque ut intellegeretur\nadhuc eos inualidos et minus idoneos fuisse passioni\ntamquam agnos in lacte matris, secutus ait euangelista: ut\ninpleretur sermo, quem dixit quia quos dedisti\nmihi, non perdidi ex eis quemquam. unde adparet eos\nqui tunc paterentur fuisse perituros; hoc enim tunc non passi\nsunt quod postea passi sunt non adhuc agni in lacte sed\niam arietes in grege. illud quoque forsitan non absurdum est,\nquod alii dicunt, id esse praeceptum per prophetam, ne se\nboni Israhelitae sociarent malis Iudaeis, a quibus Christus\npassus est tamquam agnus in lacte matris suae, id est eo\ntempore quo conceptus est. dicuntur enim feminae. ex quo\nconceperint, lac colligere; illo autem mense <conceptum et>\npassum esse Christum et paschae obseruatio et dies ecclesiis\nnotissimus natiuitatis eius ostendit. qui enim mense nono\nnatus est circa octauo Kalendas Ianuarias profecto mense\nprimo conceptus est circa octauo Kalendas Aprilis. quod\ntempus etiam passionis eius fuit in lacte matris suae, hoc est\nin diebus lactis matris suae.\nEcce ego mitto angelum meum ante faciem\ntuam, ut seruet te in uia, ut inducat te in terram\nquam paraui tibi. adtende tibi et exaudi eum. ne\nnon credas illi: nihil enim subtrahet tibi; nomen\nenim meum est super eum. hoc de illo nimirum\n\n\n\n\n\n\nintellegitur, cui nomen mutatum est, ut Iesus uocaretur; ipse\nquippe introduxit populum in terram promissionis.\nEt seruies domino deo tuo: et benedicam\npanem tuum et uinum tuum et aquam tuam et\nauertam infirmitatem a uobis. non erit qui non\ngeneret neque sterilis super terram tuam. numerum\ndierum tuorum replebo. et timorem mittam,\nqui te antecedat. et amentes faciam omnes gentes\nin quas tu intrabis et cetera. quamuis istae promissiones\npossint et spiritaliter intellegi. tamen cum secundum temporalem\nhominum felicitatem intelleguntur, ad uetus testamentum\npertinent: ubi quamquam praecepta exceptis his\nquae in sacramento aliquid significant eadem ad mores bonos\npertinentia reperiantur, promissiones tamen carnales atque\nterrenae sunt. unde in psalmo septuagesimo secundo paene\nlapsos et effusos gressus suos homo <dei> dicit, cum zelaret\nin peccatoribus pacem peccatorum intuens. ea quippe cernebat\nabundare inpiis, quae ipse secundum testamentum uetus expectabat\na domino deo, cui hac mercede seruiebat. et cum\nhinc ei subrepere coepisset sensus inpius, quod deum non\ncurare existimaret humana, correctum se dicit, dum auctoritatem\nsanctorum non est ausus inprobare et suscepit\ncognoscere et ait: hoc labor est ante me, donec introeam\nin sanctuarium dei et intellegam in nouissima.\nibi enim praemia dabuntur ad nouum pertinentia testamentum,\nquae inpii non accipient; et poenae tunc futurae sunt\ninpiorum, quas nullus piorum sensurus est.\nEt mittam uespas ante te et eiciet\nAmorrhaeos et Euaeos et Chananaeos et Chettaeos\na te. quaeritur de his uespis quid intellegendum sit. nam et\npromittit hoc deus et liber Sapientiae dicit inpletum, ubi ait:\net misit antecessores exercitus sui uespas. non\nautem legimus factum neque Moysi temporibus neque sub\nIesu Naue neque sub iudicibus neque sub regibus. ac per hoc\nuespae istae aculei timoris intellegendi sunt fortasse, quibus\nagitabantur memoratae gentes, ut cederent filiis Israhel.\ndeus enim loquitur, in cuius sermone si figurate aliquid\ndicatur, quod ad proprietatem non sit inpletum, non inpedit\nhistoriae fidem, in qua perspicitur ueritas narrationis. sicut\nnec euangelistarum narratio secundum proprietatem inpeditur,\nsi aliquid a Christo dicitur figurate.\nSi seruieris dis eorum, erunt tibi offendiculum.\nhic graecus cotIXeuairj; habet, non Xarpsoarjc. unde\nintellegitur. quia et cooXsia debetur deo tamquam domino,\nXatps-a uero nonnisi deo tamquam deo.\nEt Moysi dixit: ascende ad dominum tu et\nAaron et Nadab et Abiud et septuaginta seniorum\nIsrahel: et adorabunt a longe domino. et accedet\nMoyses solus ad dominum, ipsi autem non accedent:\npopulus autem non ascendet cum illis. introit\nautem Moyses et narrauit populo omnia uerba dei\net iustificationes. respondit autem omnis populus\nuoce una dicentes: omnia uerba quae locutus est\n\n\n\n\n\n\ndominus faciemus et audiemus. usque ad hunc locum\nscripturae iustificationes intelleguntur quae datae sunt populo\nad obseruandum. incipiunt autem, quantum ipsa uerba scripturae\nindicant. unde hoc nomen iustificationum exorsum est,\nab illo seruo hebraeo cui auris ad postem pertunditur. in\nquibus omnibus iustificationibus considerandum est, quae inde\nad agendam uitam et morum bonorum conseruationem duci\npossint. multa quippe in eis sunt sacramenta significantia\npotius aliquid quam uitam nostram instruentia. iustificationes\nsane latini interpretes eas esse dixerunt, quae graeci Stxa-.wjiata\nappellant.\nNotandum est quod iterum populus ita respondet:\nomnia uerba quae locutus est dominus faciemus\net audiemus, cum uideatur ordo postulare, ut diceretur:\n\"audiemus et faciemus\". sed mirum nisi aliquis sensus hic\nlatet. nam si audiemus pro eo positum est quod est\nintellegemus, prius oportet uerbis dei reddere faciendi seruitutem,\nut ad intellegentiam earum rerum, quae ipso praecipiente\nfiunt, merito deuotionis, qua non contemtae, sed factae\nsunt, ipse perducat. sed uidendum est, utrum iste populus\nilli filio similis inueniatur qui patri iubenti dixit: ibo in\nuineam et non iit. gentes enim, quae dominum penitus\ncontemserunt, postea per unius oboedientiam iustificatae, quae\nnon sectabantur iustitiam, adprehenderunt iustitiam.\nNotandum quod Moyses aedificauit altare\nsub monte et duodecim lapides in duodecim tribus\nIsrahel. intellegitur enim ex duodecim lapidibus altare\n\n\n\n\n\n\naedificatum significasse ipsum populum esse altare dei, sicut est\ntemplum dei.\nEt immolauerunt hostiam salutaris deo.\nnon dixit \"hostiam salutarem\", sed: hostiam salutaris,\nquod graecus habet owrrjpioD. unde et in psalmo, calicem,\ninquit, salutaris accipiam, non dixit \"calicem salutarem\".\nubi uidendum est, ne forte ille significetur. de quo dixit\nSymeon: quoniam uiderunt oculi mei salutare tuum.\nhunc enim et psalmus commendat ubi legitur: bene nuntiate\ndiem ex die salutare eius. quid est enim aliud.\nsi diligentius adtendamus, quod ait: diem ex die, nisi\nlumen ex lumine, hoc est deum ex deo, quod est unigenitus\nfilius ?\nSumens autem Moyses dimidiam partem\nsanguinis infudit in craterem; et partem reliquam\nsanguinis adfudit ad altare. et accipiens librum testamenti\nrecitauit in aures populi. notandum est nunc\nprimum sacrificasse Moysen euidenter scripturam dicere, ex\nquo ex Aegypto eductus est populus. primo enim de Iothor\ndictum erat socero eius, quamuis cum aliqua ambiguitate,\nquod immolauerit deo. et aduertendum librum testamenti\ncum sanguine hostiae recitari, in quo libro illas iustificationes\nconscriptas debemus accipere. nam decalogum legis in tabulis\nlapideis fuisse conscriptum postea manifestatum est.\nEt dixerunt: omnia quaecumque locutus est dominus\nfaciemus et audiemus. non aliter respondent ecce\niam tertio.\nEt ascendit Moyses et Aaron et Nadab et\nAbiud et septuaginta seniorum Israhel et uiderunt\nlocum ubi steterat ibi deus Israhel. constat inter eos\nqui recte intellegunt nullo deum contineri loco nec aliquo\nuelut situ corporis membra ponere, sicuti est nostri corporis,\nsedere, iacere, stare et si quid huius modi est. haec enim\nnon sunt nisi corporum, deus autem spiritus est. quod ergo\nse ostendit specie corporali uel signis corporaliter expressis,\nnon substantia eius adparet, qua est ipse quod est, sed\nadsumptio formarum uisibilium eius omnipotentiae subiacet.\nEt de electis Israhel non dissonuit nec\nunus: et adparuerunt in loco dei et manducauerunt\net biberunt. quis dubitet illos, quos nominatim expressit,\net septuaginta seniores, nunc appellatos electos Israhel? qui\nprocul dubio personam gerebant eorum qui electi sunt in\npopulo dei. non enim omnium est fides, et nouit\ndominus qui sunt eius; in magna autem domo sunt alia\nuasa in honorem, alia in contumeliam. quoniam ergo quos\nante praesciuit, et praedestinauit; quos autem\npraedestinauit, illos et uocauit; quos autem\nuocauit, ipsos et iustificauit; quos autem iustificauit,\nipsos et glorificauit, profecto de electis\nIsrahel non dissonuit nec unus. significantur autem quaternario\nnumero in Moyse et Aaron et Nadab et Abiud propter\nquattuor euangelia et totius orbis, qui in quattuor partes\ndiuiditur, promissionem; et septuaginta de senioribus Israhel\nnumero scilicet septenario decuplato, qui pertinet ad significandum\nspiritum sanctum. sapphiro autem significatur uita\n\n\n\n\n\n\ncaelestis, maxime quia dictum est: sicut aspectus firmamenti.\nfirmamentum autem caelum appellari quis nesciat?\net forma lateris in eodem sapphiro quadraturam ipsam uel\nstabilitatem uel eiusdem quaternarii numeri sacramentum\nfigurat quod autem manducant et bibunt in loco dei, suauitatem\nsaturitatemque significat in illo regno aeternitatis.\nbeati enim qui esuriunt et sitiunt iustitiam,\nquoniam ipsi saturabuntur. unde et dominus dicit\nuenturos multos. — quos utique? nisi electos, praescitos.\npraedestinatos, uocatos, iustificatos. glorificatos — et recubituros\ncum Abraham et Isaac et Iacob in regno\ncaelorum. nam et alio loco ipse hoc promittit fidelibus suis.\nquod faciat eos recumbere et transiens ministret eis.\nQuid sibi uult quod Iesus Naue non commemoratus\nin illis quattuor subito cum Moyse adparet et cum illo\nascendit in montem ad accipiendas tabulas legis; et subito\nrursus Iesus absconditur, id est tacetur; et Moyses accepit\nlegem in duabus tabulis et cum eo iterum adparet? an forte\nsignificat nouum testamentum nomine Iesu et absconditum\nesse in lege et aliquando adparere intellegentibus ? quod uero\nIesus iam uocatur, cum in libro Numerorum quando id nomen\nacceperit scriptura testatur, cum iam prope esset, ut terram\npromissionis intrarent, per prolepsin, hoc est per praeoccupationem\nanticipat scriptura quod postea factum est. omnia\nquippe ista posteaquam facta sunt scripta sunt; ac per hoc\n\n\n\n\n\n\nquando factum est quod modo commemoratur, nondum uocabatur\nIesus, sed quando scriptum est iam hoc uocabatur.\nEt facies in ea cymatia aurea uersatilia in\ncircuitu. cymatia dixit, quae in quadratura exstant per\nquattuor partes, sicut mensae quadrae fieri solent. nec quod\nait \"uersatilia,\" mobilia debemus accipere — fixa sunt\nenim, sicut dixi mensas habere solitas — sed, \"uersatilia\"\ndixit \"tortilia\", quae graece uocantur otpsita, uel canalibus,\nsicut sunt columnae tortiles, aut inplicatis duabus uirgulis\nin modum restis, sicut etiam torques fieri solent. quod autem\nait: et fabricabis illi quattuor anulos aureos et\ninpones super quattuor latera: duos anulos in\nlatus unum et duos anulos in latus secundum, ad\nquattuor angulos occurrunt quattuor anuli singuli in singulis\net per angulorum numerum fit, ut quod in duobus lateribus\nponitur in omnibus quattuor ponatur. unus enim angulus\nduobus lateribus communis est; alioquin non occurrit, ut bini\nanuli ponantur per quattuor latera, cum sint quattuor anuli;\nocto quippe esse debuerunt, si aliter intellegitur quam quod\ndixi fieri numero angulorum. ad hoc enim anuli in angulis\nponuntur, quo inducantur subportatoria uel gestatoria, quibus\narca a quattuor hominibus hinc atque inde portatur.\nPropitiatorium quid dicat superinponendum super\naream quaeri solet. sed cum aureum iubeat fieri eiusque\nlongitudinem et latitudinem tantam exprimat quanta et ipsius\narcae dicta est, procul dubio uelut tabulam auream tantae\nformae fieri praecipit, qua tegeretur arca, ita ut in ipso\n\n\n\n\n\n\n\n\n\n\npropitiatorio essent duo cherubin, hinc atque inde alterutrum\nadtendentes, ita ut uultus eorum in propitiatorium essent et\npinnis suis obumbrarent propitiatorium: quod magnum est\nsacramentum. aurum quippe significat sapientiam, arca significat\nsecretum dei. in arca iussa sunt poni lex et manna et\nuirga Aaron: in lege praecepta sunt, uirga potestas significatur,\nmanna gratia, quia nisi cum gratia non est potestas praecepta\nfaciendi. uerum tamen quia lex a quouis proficiente non ei\nomni parte completur, propitiatorium est desuper: ad hoc\nenim opus est, ut propitius sit deus, et ideo desuper ponitur,\nquia superexultat misericordia iudicio. duo uero\ncherubin pinnis suis obumbrant propitiatorium, id est honorant\nuelando, quoniam mysteria ista ibi sunt; et inuicem se adtendunt,\nquia consonant — duo quippe ibi testamenta figurantur\n— et uultus eorum sunt in propitiatorium, quia\nmisericordiam dei, in qua una spes est, ualde commendant.\ndenique hinc se promisit locuturum deus ad Moysen de medio\ncherubin desursum propitiatorii. porro si creatura rationalis\nin multitudine scientiae — quoniam hanc interpretationem\nhabent cherubin — duobus ipsis animalibus significatur, ideo\nduo sunt, ut societatem caritatis commendent, ideo pinnis\nsuis propitiatorium obumbrant, quia deo non sibi tribuunt\npinnas suas, id est deum honorant uirtutibus, quibus praestant;\net uultus eorum non sunt nisi in propitiatorium, quia cuicumque\nprouectui ad multitudinem scientiae spes non est nisi\nin dei misericordia.\nQuod ait: erunt anuli in thecis subportatoriis\nad tollendam mensam, hoc intellegendum est, quod\nanuli essent uelut thecae subportatoriorum; id est, quod\nsubportatoria tamquam in thecas inducantur. \"erunt\" quippe\n\"in thecis\" ita dictum est, tamquam diceretur: erunt pro\nthecis.\nDecem aulaeorum iubet fieri tabernaculum, cum sit\ndecalogus legis. aulaea uero significant latitudinem propter\nfacilitatem. caritas quippe plenitudo legis est, et\nnonnisi caritatis sunt praecepta facilia. unde ipsa dilatatio\ncommendatur, cum dicitur: dilatasti gressus meos subter\nme, et non sunt infirmata uestigia mea. sed\nquoniam ista dilatatio per gratiam fit dei — caritas enim\ndei diffusa est in cordibus nostris non per nos ipsos,\nsed per spiritum sanctum qui datus est nobis —\nideo hic mystice ipse numerus etiam commendatur, qui pertinet\netiam ad spiritum sanctum, per quem lex possit inpleri.\ndicitur enim aulaeum longitudinem habere debere in cubitis\nuiginti octo. iste autem numerus quia per septenarium diuidendus\nest, significauit, cum dicit latitudinem aulaei in\ncubitis quattuor. quater enim septeni fiunt uiginti octo. et\nest etiam iste numerus perfectus, quia sicut senarius suis\npartibus constat. quod uero tam saepe dicit: Cherubin\nfacies ea opere textoris, quid aliud quam in his omnibus\nmultitudinem scientiae commendat, quod interpretatur \"Cherubin?\"\nEt facies uela capillacia operire super\ntabernaculum; undecim uela facies ea. quae\n\n\n\n\n\n\n\n\ncapillacia uela sunt, id est cilicina, undecim dicuntur esse. in\npeccatis quippe transgressio est. transgressio uero undenario\nnumero significatur, quoniam transgreditur denarium, hoc est\nlegem. ideo ipsa undecim per septenarium multiplicata faciunt\nseptuaginta septem. ubi significauit dominus uniuersam remissionem\npeccatorum dicens: non solum septies uerum\netiam septuagies septies, quot generationes reperiuntur.\ncum Lucas a baptismo domini enumerans sursum uersus\nascendit et peruenit per Adam usque ad deum. ad hoc enim\nfit significatio peccatorum in his uelis. ut per confessionem\nexprimantur et per gratiam quae data est ecclesiae aboleantur,\nhoc est tegantur: unde dicitur: beati quorum remissae\nsunt iniquitates et quorum tecta sunt peccata.\ndeinde iubet ea uela cooperiri pellibus arietinis rubricatis.\naries autem rubricatus cui non occurrat Christus passione\ncruentatus? significantur his etiam martyres sancti, quorum\norationibus propitiatur deus peccatis populi sui. ipsis denique\nsuperiaciuntur pelles hyacinthinae, ut significetur uita aeterna\nuiriditate tamquam uigore perpetuo.\nFacies duos anconiscos columnae uni\nconsistentes ex aduerso, hoc est: unum hinc et unum\ninde de lateribus columnae. anconiscos autem dicit, quod\nuulgo uocamus ancones, sicut sunt in columnis cellarum\nuinariarum, quibus incumbunt ligna quae cupas ferunt. ducta\nest autem similitudo uerbi a cubitis, ubi flectuntur manus.\nquibus incumbunt recumbentes, qui graece iifxwvs; uocantur.\nBases columnarum duas uni. bases non eas tantum\nuidetur dicere scriptura, quibus columnae ab imo fulciuntur.\n\n\n\n\n\n\nsed etiam superiores, quae capitella nos dicimus. ideo dicit:\nduas bases columnae uni in ambas partes eius. nam\nquae sunt ambae partes nisi superior et inferior?\nQuod octo columnas et bases earum sedecim secundum\nsupra dictam rationem a posterioribus tabernaculi scriptura\ndicit, cum superius sex dixerit, intellegitur adnumeratis\nduabus angularibus octo fieri.\nEt diuidet uelamen uobis inter medium sancti\net inter medium sancti sanctorum: id est, ut inter\nsanctum et sanctum sanctorum sit hoc uelamen, de quo nunc\nloquitur. in quattuor columnis extentum. de hac differentia\ninter sanctum et sanctum sanctorum ad Hebraeos epistula\nloquitur. quia ubi arca testimonii, ibi sanctum sanctorum,\nhoc est intus ultra uelum. foris autem mensa et candelabrum\net cetera quae paulo ante dixit quemadmodum fierent, sancta\ndicta sunt et non sancta sanctorum. et significatur foris uetus\ntestamentum, intus autem nouum, cum sit utrumque in lectione\nueteris testamenti et expressum operibus et significatione\nfiguratum. ac per hoc in sanctis figura est figurae, quia\nfigura est ueteris testamenti; in sanctis autem sanctorum\nfigura est ipsius ueritatis, quia figura est noui testamenti.\ntotum quippe uetus testamentum in his rebus et celebrationibus,\nquae ita obseruanda praecipiuntur, figura est.\nDe altari quaeritur quomodo tribus cubitis altum\n16 esse uoluerit, cum tanta fere sit staturae hominis altitudo.\nquomodo ergo ministrabatur altari, cum gradus habere altare\nalio loco prohibeat? ne pudenda, inquit, tua reueles\n\n\n\n\n\n\nsuper illud. sed illic dicebat de altari quod terra uel lapidibus\nconstruendum esset, ubi gradus ipsi coaedificati ad\ncorpus altaris utique pertinerent; nunc uero de tabulis fieri\naltare praecipit, quo si adponeretur ad horam ministrationis\naliquid, ubi staret minister altaris- et peracto ministerio tolleretur,\nad corpus altaris non utique pertineret. item quaeritur\nquomodo super altare ligneum sacrificium quod inferebatur\nposset incendi, praesertim quia concauum fieri iubet et craticulam\ndeponi usque ad medium eius, id est medium con.\ncauitatis eius opere factum reticulato. an quoniam dixit: et\nfacies cornua in quattuor angulos; ex se ipso\nerunt cornua, et teges illa aeramento, non ad sola\ncornua referendum est quod ait \"teges illa a aeramento\",\nsed ad omnia de quibus loquebatur de altari fabricando praecipiens\n?\nEt tu loquere omnibus sapientibus mente,\nquos repleui spiritu intellectus. αἴσθησις quidem\ngraecus habet, quem latine \"sensum\", non \"intellectum\"\ndicere solemus; sed scriptura de sensu interiore, quem intellectum\nuocamus, sic loqui solet, sicuti est ad Hebraeos:\nperfectorum est autem solidus cibus, eorum qui\nper habitum exercitatos habent sensus ad discernendum\nbonum et malum. ibi enim quod posuit sensus%\ngraecus habet αἰσθήσεως. quem ergo istum spiritum nisi spiritum\nsanctum debemus accipere?\n\n\nEt stolae quas facient: pectoralem, humeralem\net tunicam talarem et tunicam cum corymbis. has\n\n\n\n\n\n\nappellatas stolas et cetera, cum superius unam stolam faciendam\nproposuisset, notandum est. tunicam uero cum corymbis\nhonestius putarunt latini interpretes dici, quam si dicerent\n\"cum cirris\", qui bene dispositi ornamento esse uestibus\nsolent.\nAspidiscas in ueste sacerdotali quas dicat. utrum\nscutulas, quae ab scuto latine appellantur, quia et Graeci\nscutum aorctSa appellant? an aspidiscas propter diligenter conligandum\ndicit ab aspide serpente, sicut etiam muraenae\nappellantur? spithamis autem longitudo et spithamis\nlatitudo. latini quidam interpretati sunt \"mensuram\nextentae palmae a fine pollicis usque ad finem digiti minimi\".\net lapides sint de nominibus filiorum Israhel\nsecundum natiuitates eorum, id est secundum ordinem\nquo nati sunt.\nEt facies super rationale fimbrias complectentes,\nopus catenatum de auro puro. quod latini\n\"rationale\" interpretati sunt, inopia linguae fecit. graecus\nenim habet λόγιον, non λογικόν. rationale autem illud solemus\nappellare, quod Graeci dicunt λογικόν. sed quoniam λόγος in\ngraeca lingua ambiguum est utrum uerbum significet an\n\n\n\n\n\n\n\n\nrationem, quia utriusque rei nomen est, ubi putatum est a\nuerbo ductum λόγιονν, eloquium nostri interpretati sunt; nam\nquod habemus: eloquia domini eloquia casta, graeci\nhabent λογία. hic uero in ueste sacerdotali, quod ex auro et\nhyacintho et purpura et cocco duplici torto et bysso duplici\ntorta fieri praeceptum est quadratum duplex, quod esset in\npectore sacerdotis et λόγιον uocaretur, incertum utrum a ratione\nan a uerbo ductum fuerit: interpretes nostri magis a ratione\ndictum putantes \"rationale\" appellauerunt.\nEt inpones super rationale iudicii d emonstrationem\net ueritatem. quid sibi hoc uelit uel\nin quali re uel metallo poneretur super rationale demonstratio\net ueritas, quoniam talia dicit fieri in ueste sacerdotis, quae\ncorporaliter fiunt, inuenire difficile est. fabulantur tamen quidam\nlapidem fuisse, cuius color siue ad aduersa siue ad prospera\nmutaretur quando sacerdos intrabat in sancta, et hoc\nesse quod ait: et adferet Aaron iudicia filiorum\nIsrahel super pectus, ostendens uidelicet in illa demonstratione\net ueritate quid de illis iudicauerit dominus. quamquam\npossit intellegi demonstrationem et ueritatem litteris\ninpositam super λόγιον.\nEt facies tunicam talarem hyacinthinam,\nid est usque ad talos dependentem. et erit peristomium\nex ea medium — id est qua caput eiciatur; hoc est enim\nquod graeci dicunt περιστόμιον — oram habens in circuitu\nperistomii, opus textoris, <commissuram>\n\n\n\n\ncontextam, id est ne ipsa ora extrinsecus adsuatur; hoc\nuidetur dicere. \"commissuram contextam\". unde etiam\naddidit: ex ipsa, ut ne rumpatur, id est ut ex se ipsa\nsit ipsa ora contexta cum ueste.\nEt erit Aaron cum coeperit fungi sacerdotio,\naudietur uox eius, intranti in sanctum in\nconspectu domini et exeunti, ut non moriatur. intrantis\net exeuntis uocem de tintinabulis dixit audiri tantumque\nibi pondus obseruationis posuit, ut diceret: ne moriatur.\ntestimonia ergo quaedam significari uoluit in ueste sacerdotali,\nqua utique significatur ecclesia, per haec tintinabula, ut\nnota sit conuersatio sacerdotis, sicut apostolus dicit: circa\nomnes te ipsum bonorum operum praebens exemplum,\naut illud: quae audisti a me per multos testes,\nhaec eadem commenda fidelibus et his qui idonei\nsunt et alios docere. an quid aliud? magnum tamen est,\nquidquid illud est. \"in tranti autem et \"exeunti pro intrantis\net exeuntis locutio est. et uox pro sonitu; nam tintinabulorum\nmagis sonus quam uox est.\nEt facies laminam auream puram et formabis\nin ea deformationem signi sanctitatem domini.\net inpones illud super hyacinthum duplicem\ntortam, et erit super mitram; secundum aspectum\nmitrae erit. et erit super frontem Aaron, et auferet\nAaron peccata sanctorum quaecumque sanctificabunt\nfilii Israhel omnis dati sanctorum eorum.\n\n\n\n\n\n\nquomodo formetur in lamina \"sanctitas domini\" non uideo\nnisi aliquibus litteris, quas quidam quattuor esse dicunt\nhebraeas, quod, ut Graeci appellant, τετραγράμματον nomen\ndei ineffabile credunt fuisse uel esse adhuc usque. sed quaelibet\nsint uel quomodolibet se habeant illae litterae, ut dixi,\nsanctitatem domini uel sanctificationem, si hoc magis dicendum\nest, quod graecus habet ἁγίασμα, nonnisi litteris in auro\nformari potuisse crediderim. ibi autem dicit sacerdotem sanctorum\nauferre peccata. quaecumque sanctificabunt,\ninquit, filii Israhel omnis dati sanctorum eorum:\nquod arbitror dictum in eis sacrificiis quae offerunt pro peccatis\nsuis, ut non sanctorum hominum intellegamus, sed\nsanctorum ab eo, quod sunt sancta quae offeruntur pro peccatis.\ncum ergo de lamina dixisset, adiunxit atque ait: et\nauferet Aaron peccata sanctorum quaecumque\nsanctificabunt filii Israhel omnis dati sanctorum\neorum, id est: sacerdos auferet quaecumque offerunt pro\npeccatis suis quae dicuntur et sancta, quia sanctificantur, et\npeccata, quia pro peccatis offeruntur; sicut multis locis hoc\nipsum euidenter scriptura commemorat. quod autem adiungit\net dicit: et erit super frontem Aaron semper acceptum\nillis in conspectu domini, ad laminam illam reuertitur,\nin qua intellegitur frontis ornamentum, fiducia bonae\nuitae, quam qui uere perfecteque non significatione, sed ueritate\nsacerdos habet, solus potest auferre peccata nec habet\nnecessitatem offerre pro suis.\nDe Aaron et filiis Aaron cum praeciperet loquens\nad Moysen, quomodo uestirentur et unguerentur, quid est\n\n\n\n\nquod ait: et inplebis manus eorum, ut sacerdotio\nfungantur mihi? an forte muneribus, quae offerenda\nsunt deo?\nEt facies eis femoralia linea tegere turpitudinem\ncoloris eorum, a lumbis usque ad femora\nerunt. cum uestis tanta cooperiat totum corpus, quid est\nquod ait: femoralia facies linea tegere turpitudinem\ncoloris eorum, quasi adparere posset tanta desuper ueste\nadhibita? nisi quia signum esse uoluit in hoc castitatis uel\ncontinentiae: quae ideo per indumentum significatur, ut non\na se ipso habita, sed data intellegatur.\nCum de filiis Aaron loqueretur, et indues eos,\ninquit, tunicas et cinges eos zonis et circumdabis\neis cidaras. quam dicat cidarim uel cidaras, quoniam non\nest interpretatum nec in usu modo est, ignoratur; puto tamen\nnon esse capitis tegumen, ut nonnulli putauerunt. neque\nenim diceret: circumdabis eis, nisi tale aliquid esset,\nquod non capiti, sed corpori usui esset.\nEt erit illis sacerdotium mihi in sempiternum.\nquomodo dicat \"in sempiternum\" de his significatiuis\nrebus, superius saepe diximus. nam utique mutatum\nest hoc sacerdotium, ut illis esset in aeternum secundum\nordinem Melchisedec, non secundum ordinem Aaron. ibi enim\net iuratio et nulla dei paenitudo, quas significetur mutatio.\niurauit enim dominus et non paenitebit eum, tu es,\ninquit, sacerdos in aeternum secundum ordinem\nMelchisedec. de ordine autem Aaron dictum eat quidem\n\"in sempiternum\" uel propter tempus non praeceptum\n\n\n\n\n\n\nquousque obseruaretur uel quod res significaret aeternas;\nnusquam est tamen dictum de sacerdotio Aaron, quia iurauit\ndominus et non paenitebit eum. et ideo dictum est in illo\nsacerdotio secundum ordinem Melchisedec: non paenitebit\neum, ut significaretur, quia de sacerdotio Aaron paenituit\neum, id est mutauit illud.\nQuid est: et consummabis manus Aaron et\nmanus filiorum eius? an per manus potestatem significauit,\nut aliquid etiam ipsi consecrare possent, potestas\nautem ipsa sanctificatione consummabatur, qua praecepti\nsunt sanctificari a Moyse?\nEt adduces uitulum ad ostium tabernaculi\ntestimonii, et superinponent Aaron et filii\neius manus suas super caput uituli in conspectu\ndomini. ecce unde supra dictum est consummandas esse\nmanus eorum, id est perficiendam potestatem, ut etiam ipsi\nsanctificarent, quod modo fit, cum ponunt manus suas super\nuitulum immolandum.\nQuod odor suauitatis domino saepe dicitur\nsacrificium de uictimis pecorum in scripturis sanctis, non\nutique deus odore fumi illius delectatur; sed tantum illud\nquod his significatur spiritaliter deum delectat cum spiritaliter\nexhibetur, quoniam ipse odor dei spiritaliter intellegitur. non\nenim sicut nos odorem corporeis naribus ducit. sicut ergo\nille olefacit, sic ista significant.\nEt sumes pectusculum de ariete consummationis,\nquod est Aaron, id est huius Aaron. hoc\nenim pertinere uoluit ad summum sacerdotem.-\nEt erit Aaron et filiis eius legitimum\naeternum a filiis Israhel, cum diceret de pectusculo et\nbrachio uictimarum. more illo ergo \"aeternum\" dixit, quem\nsupra saepe commemorauimus.\n\nEt stola sancti, quae est Aaron, erit filiis eius\npost eum unguere eos in ipsis et consummare\nmanus eorum. septem diebus uestiet se ea sacerdos\nqui successerit ei de filiis eius, qui intrabit\nin tabernaculum testimonii deseruire in sanctis.\nhaec uerba multas quaestiones habent. nam primum hic\nnotandum est, quomodo cum \"stolam\" dixerit \"sancti\",\npostea pluraliter dicit: unguere eos in ipsis, tamquam\nin stolis. nam et supra multas stolas eas dixerat, quibus\nuna constaret. quamquam ambiguum sit, utrum in ipsis ab\neo quod sunt \"ipsa\" genere neutro quaecumque sunt quibus\nilla stola completur, id est uestis sacerdotalis: quod magis\nputandum est ex eo quod in consequentibus dicit: septem\ndiebus uestiet se ea sacerdos qui successerit ei,\nea scilicet omnia quae commemorauit, cum uestem sacerdotalem\ndescriberet. repetiuit sane quod supra dixerat: consummare\nmanus eorum: unde mihi quid uideretur exposui.\nquod uero ait: septem diebus uestiet se ea\nsacerdos, numquid aliis diebus non uestiet? sed illis septem\ncontinuis intellegi uoluit, quibus eius sacerdotium quodam\nmodo dedicatur, atque hebdomadis est in eius incoatione\n\n\n\n\n\n\nfestiuitas. successorem autem Aaron eum dicit, qui intrat in\ntabernaculum testimonii deseruire in sanctis, eum\nscilicet significans, qui non poterat esse nisi unus, non quales\nerant et filii Aaron cum uiuo patre suo, sed qualis successor\nipsius Aaron. quomodo ergo proprium dicit huius unius esse\n\"intrare in tabernaculum testimonii deseruire in\nsanctis\", cum et illa quae sunt extra uelum, quo uelantur\nsancta sanctorum, sancta appellentur et tabernaculum testimonii\netiam illud uocetur, ubi sunt sancta, id est mensa et\ncandelabrum. ubi cum desei-uiant et sequentes sacerdotes ad\nmensam et candelabrum et ipsum altare, quomodo unum\ndicit Aaron, qui intret in tabernaculum testimonii\ndeseruire in sanctis? si enim dixisset: deseruire\nin sanctis sanctorum, nulla esset quaestio. ad haec enim, ubi\nest arca testimonii, solus unus intrabat summus sacerdos:\nquod etiam in epistula ad Hebraeos diligentissime commendatur.\nnisi forte eo ipso quod unum dicit intrare in tabernaculum\ntestimonii deseruire in sanctis, non uult\nutique intellegi nisi in sanctis sanctorum, quia et ipsa utique\nsancta appellantur. non enim omnia, quae sancta sunt, etiam\nsancta sanctorum dici possunt; illa uero, quae sunt sancta\nsanctorum, procul dubio utique sancta sunt. unus autem iste\nqui semel in anno intrabat in sancta sanctorum, quoniam\ndominum Christum significabat, apertissime supra dicta ad\nHebraeos epistula commendatur. quod autem praefiguratum\nest in sancto sanctorum, ut super arcam, quae legem habebat,\nesset propitiatorium, ubi dei misericordia significari intellegenda\nest, qua propitius fit eorum peccatis qui legem non\ninplent, hoc mihi uidetur etiam in ipsa ueste sacerdotis\n\n\n\n\n\n\nsignificari; nam et ipsa quid aliud quam ecclesiae sacramenta\nsignificat? quod in λογίῳ, id est rationali in pectore sacerdotis\nposito iudicia constituit, in lamina uero sanctificationem\net oblationem peccatorum, tamquam rationale sit in pectore\nsimile areae, in qua lex erat, et lamina illa in fronte simile\npropitiatorio, quod super aream erat, et ut utrobique seruaretur\nquod scriptum est: superexultat misericordia\niudicio.\nQuid est quod purificatum et sanctificatum altare\nseptem diebus dicit quod sanctum sancti erit? altare\nnon quidem dicit sanctum sanctorum, sicut est illud quod\nuelo separatur, ubi est arca testimonii; uerum tamen et hoc\naltare extra uelum positum per sanctificationem septem dierum\ndicit potius quam per unctionem fieri sanctum sancti. et\naddit: omnis qui tetigerit altare sanctificabitur.\nCum de anulis loqueretur altaris incensi, quod\naltare non inaerari, sed inaurari iussit, et duos anulos\naureos puros facies, inquit, sub tortili corona eius,\nin duo latera facies in duobus lateribus, quoniam\ngraecus habet: εἰς τά δύο κλίτη ποιήσεως ἐν τοῖς δυσὶ πλευροῖς.\net latera sunt et aafiUpa latera sunt. unde quidam Latini\nsic interpretati sunt: in duas partes facies in duobus\nlateribus. non autem ait Graecus (lipt], quod est partes,\nsed κλίτη, quod latera. nam hoc uerbum est in illo psalmo,\nubi scriptum est: uxor tua sicut uinea fertilis in\n\n\n\n\n\n\nlateribus domus tuae. ac per hoc tantum casus interest,\nquia prius accusatiuum, post uero ablatiuum posuit: in duo\nlatera facies, in duobus lateribus. quis autem sit\nsensus difficile est adsequi. nisi forte, ut solet scriptura\namare ellipsin, ut aliquid desit et subaudiatur, etiam hic subaudiatur\n\"erunt\", ut iste sit sensus: in duo latera facies, in\nduobus lateribus erunt, id est: ad duo latera facies anulos,\nquoniam in duobus lateribus erunt.\nEt erunt arcus amitibus, ita ut tollatur\nillud in eis. quos anulos dixerat, arcus dicit; anulos quippe\npro rotundis ansis posuit. et quid est aliud anulus uel circulus\nnisi undique arcus ? ideo quidam nolentes arcus dicere\n\"thecas\" interpretati sunt, quibus amites inducerentur, dicentes:\net erunt thecae amitibus. quasi graecus hoc non posset\ndicere, cum etiam thecae graecum uerbum sit; dixit autem\nψαλίδες, qui arcus interpretantur.\nIncendet super illud incensum continuationis\nin conspectu domini in progenies eorum.\n\"continuationis incensum\" dicit, quod continuatim fieret,\nid est nullo die praetermitteretur. cum de altari praeciperet incensi,\nid est in quo incensum tantum poneretur, non holocaustum,\nnon sacrificium, non libatio, praedixerat id ipsum incensum cotidie\nponi debere. nunc autem dicit: et depropitiabit\nAaron uel exorabit super cornua eius semel in anno\nde sanguine purificationis delictorum depropitiationis\n. depropitiationis ab eo quod est depropitiatio,\nquae graece dicitur ἐξιλασμός. unde intellegendum est hoc\n\n\n\n\n\n\nquod semel in anno iubet fieri ad propitiandum deum super\ncornua altaris incensi, id est, ut de sanguine purificationis\ndelictorum, uictimarum scilicet, quae offeruntur pro delictis,\nsemel in anno tangantur cornua altaris incensi, non pertinere\nad illam adpositionem incensi, quam cotidie iusserat fieri.\nilla enim fiebat aromatis, non sanguine, et cotidie, non semel\nin anno. non ergo sumus intellecturi semel in anno intrare\nsacerdotem solere in sanctum sanctorum, sed semel in anno\ncum sanguine, et cotidie quidem solere intrare sine sanguine\ncausa incensi inponendi, cum sanguine autem semel in anno,\nmaxime quia sequitur et dicit: semel in anno purificabit\nillud; sanctum sanctorum est domino. non ergo\nsemel in anno ponet illic incensum, quod cotidie fieri iussum\nest; sed semel in anno purificabit illud, quod cum sanguine\nfieri praeceptum est. et post hoc adiungit: sanctum sanctorum\nest domino; ac per hoc, si sanctum sanctorum non\nextra, sed intra uelum erat, etiam illud profecto altare de\nquo nunc agitur, quod poni iussit contra uelum, intrinsecus\niussit.\nQuid est quod ait: si acceperis conputationem\nfiliorum Israhel in uisitatione eorum, nisi\nquia iubet eos aliquando uisitari et conputari, id est numerari?\nquod in Dauid propterea uindicatum intellegendum est,\nquia deus non iusserat.\nAduertendum est et notandum quemadmodum\nungento chrismatis omnia iussit ungi, tabernaculum scilicet\net ea quae in illo erant, et deinde erunt sancta\n\n\n\n\n\n\n\n\n\n\nsanctorum. omnia scilicet cum fuerint uncta, erunt sancta sanctorum.\nquid igitur distabit iam inter illa interiora, quae uelo teguntur,\net cetera, si omnia cum uncta fuerint erunt sancta sanctorum,\ndiligentius requirendum; haec tamen notanda credidimus.\nubi etiam meminerimus: sicut de illo altari sacrificiorum,\nquod post unctionem appellari uoluit sanctum sancti,\n. continuo dictum est: omnis qui tangit illud, sanctificabitur,\nita de omnibus postea, quae illo ungento uncta\ndicta sunt sancta sanctorum, eadem sententia subsecuta est,\nut diceretur: omnis qui tangit ea, sanctificabitur.\nquod duobus modis intellegi potest: siue tangendo sanctificabitur\nsiue sanctificabitur, ut ei liceat tangere, si tamen non\nlicebat populo tangere tabernaculum, quando adferebant hostias\nuel quaecumque ab eis adlata offerebantur deo. nam consequenter\nnon solis sacerdotibus neque solis Leuitis dicendum\nadmonet, quod ait ad Moysen: et filiis Israhel loqueris\ndicens — utique filii Israhel totus ille populus erat; iubet\nautem illis dici — oleum linitio unctionis sanctum\nerit hoc uobis in progenies uestras. super carnem\nhominis non linietur, et secundum compositionem\nhanc non facietis uobis ipsis similiter; sanctum est\net sanctificatio erit uobis. quicumque fecerit similiter\net quicumque dabit de eo exterae nationis,\ninteribit de populo suo. iubet igitur non solis sacerdotibus,\nsed uniuerso populo Israhel, ut non faciant tale ungentum\nin usus humanos. hoc est enim quod ait: super carnem\nhominis non linietur. prohibet ergo simile fieri in usus\n\n\n\n\n\n\nsuos et interitum minatur, si quisquam similiter fecerit, id\nest ungentum ad usus suos simile confecerit uel cuiquam\nhinc dederit exterae nationis. ac per hoc quod ait: sanctificatio\nerit uobis, cum hoc populo Israhel uniuerso dici\niubeat, non uideo quid intellegam, nisi quia licebat eis,\nquando ueniebant cum suis quisque muneribus, tangere tabernaculum;\net tangendo sanctificabantur propter illud oleum,\nquo cuncta peruncta sunt. et hinc dictum: omnis qui\ntangit sanctificabitur, non tamen sic quemadmodum\nsacerdotes, qui etiam ut sacerdotio fungerentur, ungebantur\nex illo.\nQuod praecepit quibus aromatis fiat thymiama,\nid est incensum, et dicit unguentario more coctum opus\nunguentarii, non ideo putare debemus unguentum fieri,\nid est, unde aliquid ungatur, sed, ut dictum est, thymiama\nuel incensum quod inponatur illi altari incensi, ubi non\nlicebat sacrificari, et erat intus in sancto sanctorum.\nEt concides de illis minutum et pones\ncontra testimonia, unde innotescam tibi inde.\nsanctum sanctorum erit uobis incensum. ecce iterum\nhoc incensum, quia intus ponebatur in altari incensi quod\nintus erat, sanctum sanctorum dicitur; et tabernaculum testimonii\nproprie dicitur illud ipsum interius ubi arca erat adhibita\nsane differentia cum ait: unde innotescam tibi inde.\nsic enim dixerat primum de propitiatorio, quod utique intus\nest, id est intra uelum super arcam.\nQuid est quod Beselehel cum iuberet adhiberi\noperibus tabernaculi faciendis, dixit eum se repleuisse\n\n\n\n\n\n\n\n\nspiritu diuino sapientiae et intellectus et scientiae\nin omni opere excogitare et architecto nari et cetera?\nutrum spiritus sancti muneri etiam ista opera tribuenda sunt,\nquae pertinere ad opificium uidentur? an et hoc significatiue\ndictum est, ut ea pertineant ad diuinum spiritum sapientiae\net intellectus et scientiae, quae his rebus significantur? tamen\netiam hic cum spiritu repletus dicatur iste diuino sapientiae\net intellectus et scientiae, nondum legitur spiritus sanctus.\nQuid sibi uult, quod cum de sabbato obseruando\npraeciperet ait: testamentum aeternum in me,\net filiis Israhel? non ait: inter me et filios Israhel. an\nquia sabbatum requiem significat et requies nobis nonnisi in\nillo ? nam profecto filios Israhel uniuersum populum suum\ndicit, id est semen Abraham. et est Israhel secundum carnem\net secundum spiritum; nam si Israhel non esset dicendus\nnisi ex genere carnis, non diceret apostolus: uidete Israhel\nsecundum carnem. ubi profecto significat esse Israhel\nsecundum spiritum qui in abscondito Iudaeus est et\ncircumcisione cordis. sic ergo melius fortasse distingitur:\ntestamentum aeternum in me, ut deinde alius sensus\nsit \"et filiis Israhel signum est aeternum\", id est\naeternae rei signum, quomodo petra erat Christus, quia\npetra significabat Christum. non ergo ita iungendum est:\ntestamentum aeternum in me et filiis Israhel,\ntamquam in deo et filiis Israhel sit hoc testamentum, sed:\ntestamentum aeternum in me — quia in illo promissa\nest requies aeterna — et filiis Israhel signum est\n\n\n\n\n\n\naeternum, quia filii Israhel acceperunt obseruandum signum,\nquo requies significatur aeterna ueris Israhelitis, hoc est\nfiliis promissionis et uisuris deum facie ad faciem sicuti est.\nEt dedit Moysi statim ut cessauit loqui ad\neum in monte Sina duas tabulas testimonii, tabulas\nlapideas scriptas digito dei. cum tam multa locutus\nsit deus, duae tamen tabulae dantur Moysi lapideae, quae\ndicuntur tabulae testimonii futurae in arca. nimirum omnia\ncetera, quae praecepit deus ex illis decem praeceptis, quae\nduabus tabulis conscripta sunt, pendere intelleguntur, si diligenter\nquaerantur et bene intellegantur, quomodo haec ipsa\nrursus decem praecepta ex duobus illis, scilicet dilectione\ndei et proximi, in quibus tota lex pendet et prophetae.\nQuod iubet Aaron inaures demi in auribus\nuxorum atque filiarum, unde illis faceret deos, non absurde\nintellegitur difficilia praecipere uoluisse, ut hoc modo\neos ab illa intentione reuocaret; factum tamen illud ipsum\ndifficile, ut esset aurum ad faciendum idolum, propter eos\nnotandum putaui, qui contristantur, si quid tale propter uitam\naeternam diuinitus fieri uel aequo animo tolerari iubeatur.\nDominus indicans Moysi quid fecerit de uitulo\npopulus, hoc est de idolo quod ex auro suo fecerant, dicit\neos dixisse: hi dii tui, Israhel, qui eduxerunt te de\nterra Aegypti. quod eos dixisse non legitur, sed animum\neorum hunc fuisse deus ostendit. horum quippe uerborum\ngerebant in corde sententiam, quae deum latere non poterat.\nEt propitiatus est dominus de malitia\nquam dixit facere populo suo. malitiam hic poenam\nintellegi uoluit, sicuti est: et aestimata est malitia\nexitus illorum. secundum hanc dicitur et bonum et malum\na deo, non secundum malitiam qua homines mali sunt. malus\nenim deus non est; sed malis ingerit mala, quia iustus est.\nIratus quidem Moyses uidetur tabulas testimonii\ndigito dei scriptas conlisisse atque fregisse; magno tamen\nmysterio figurata est iteratio testamenti, quoniam uetus fuerat\nabolendum et constituendum nouum. notandum sane quanta\npro populo ad deum supplicatione laborauerit, qui tam seuerus\nin eos uindicando extitit. quod autem in ignem missum uitulum\nfusilem contriuit et in aquam sparsit, quam populo potum\ndedit, quid nobis uideatur significare, iam alibi scripsimus in\nopere contra Faustum Manichaeum.\nEt dederunt mihi; et misi in ignem et\nexiit uitulus hic. conpendio locutus est non dicens quod\nipse formauerit, ut exiret uitulus fusilis. an excusationis causa\ntimendo mentitus est, tamquam ipse in ignem periturum\naurum proiecerit atque ipso non id agente forma uituli exierit?\nquod ideo non est credendum hoc eum animo dixisse, quia\nnec latere Moysen posset quid esset in uiro, cum quo deus\nloquebatur, et fratrem de mendacio non redarguit.\nEt cum uidisset Moyses populum, quia\ndissipatus est; dissipauit enim eos Aaron, ut in\ngaudium uenirent aduersariis suis. notandum est\nquemadmodum illud totum mali, quod populus fecit, ipsi\n\n\n\n\n\n\nAaron tribuatur, quod eis consenserit ad faciendum quod\nmale petierant. magis enim dictum est \"dissipauit eos\nAaron\", quoniam cessit eis, quam dissipauerunt se ipsi, qui\ntantum malum flagitauerunt.\nCum Moyses dicit ad dominum: precor, <domine>,\npeccauit populus iste peccatum magnum, et\nfecerunt sibi deos aureos. et nunc, si quidem remittis\nillis peccatum illorum, remitte: sin autem, dele me de\nlibro tuo quem scripsisti, securus quidem hoc dixit, ut a\nconsequentibus ratiocinatio concludatur, id est, ut, quia deus\nMoysen non deleret de libro suo, populo peccatum illud\nremitteret. uerum tamen aduertendum est quantum malum\nin illo peccato prospexerit Moyses, quod tanta caede crediderit\nexpiandum, qui eos sic diligebat. ut pro eis illa uerba deo\nfunderet.\nMerito quaeritur, cum superius populum dissipasse\ndictus sit Aaron, cur in ipsum uindicta nulla processerit\nneque cum Moyses interfici iussit omnem qui Leuitis euntibus\nad portam et redeuntibus occurrisset armatis neque cum\npostea factum est quod scriptura dicit: et percussit dominus\npopulum propter facturam uituli quem\nfecit Aaron, maxime quia et hic hoc idem repetendo inculcatum\nest. non enim dictum est: et percussit dominus\npopulum propter facturam uituli, quem fecerunt, sed:\nquem fecit Aaron. et tamen non est percussus Aaron;\nquin etiam illud quod de sacerdotio eius ante peccatum eius\ndeus praecipiebat, inpletum est. sed iussit et ipsum et filios\n\n\n\n\n\n\nablui; et sic ordinati sunt in sacerdotio. ita nouit ille, cui\nparcat usque ad commutationem in melius et cui parcat ad\ntempus, quamuis eum praescierit in melius non mutari, et\ncui non parcat, ut mutetur in melius, et cui non parcat, ita\nut nec mutationem eius expectet. et totum hoc ad id redit.\nquod apostolus dicit exclamans: quam inscrutabilia\nsunt iudicia eius et inuestigabiles uiae eius.\nVade, ascende hinc tu et populus tuus,\nquem eduxisti de terra Aegypti. deus iratus dicere\nuidetur \"t u et populus tuus, quem eduxisti;\" alioquin\ndixisset: tu et populus meus, quem eduxi de terra Aegypti.\nsed illi quando idolum poposcerunt, ita locuti sunt: Moyses\nenim hic homo, qui eduxit nos de terra Aegypti,\nnon scimus quid factum est ei. liberationem suam in\nhomine constituendo defecerant. hoc eis modo replicatur cum\ndicitur: tu et populus tuus, quem eduxisti de terra\nAegypti, quod illis est crimini, non Moysi. non enim aliud\nuolebat Moyses, nisi ut non in illo, sed in domino spem\nponerent et domini misericordia se in gratiarum actione\ncrederent ab illa seruitute liberatos. cuius tamen apud deum\ntamquam fidelissimi famuli tantum erat meritum per illius\ngratiam, ut ei diceret deus: sine me, et iratus ira\nconteram eos. quod utrum iubentis sit cum ait: sine me,\nan quasi petentis, utrumque uidetur absurdum. nam et, si\niubebat deus, inoboedienter famulus non parebat, et deum\nhoc a seruo uelut pro beneficio petere non decebat, cum\npraesertim posset eos etiam illo nolente conterere. ille itaque\nibi sensus in promtu est, quod his uerbis significauit deus\n\n\n\n\n\n\nplurimum apud se prodesse illi populo, quia sic ab illo uiro\ndiligebantur, quem sic dominus diligebat, ut eo modo admoneremur,\ncum merita nostra nos grauant ne diligamur a deo,\nreleuari nos apud eum illorum meritis posse quos diligit.\nnam cum ab omnipotente dicitur homini: sine me, et\nconteram eos, quid aliud dicitur quam: contererem eos,\nnisi diligerentur abs te? ita ergo dictum est\" sine e me, \"\nac si diceretur: noli eos diligere, et conteram eos, quia\nne id faciam dilectio tua in illos intercedit mihi. obtemperandum\nautem esset domino dicenti: \"noli eos diligere\", si hoc iubendo\ndixisset et non potius admonendo et exprimendo quid illum\nab eorum supplicio reuocaret. nec tamen etiam illo intercedente\nsine flagello disciplinae populum dereliquit. nescio quo enim\nmodo, ut sic eos diligeret ipse Moyses, deus illos occultius\ndiligebat, qui manifeste uoce terrebat.\nVbi dicit deus ad Moysen: uade, ascende hinc tu\net populus tuus, quem eduxisti de terra Aegypti,\nin terram quam iuraui Abraham <et> Isaac et\nIacob dicens: semini uestro dabo eam, continuo\ntamquam ad ipsum Moysen adhuc loquatur occulta conuersione,\nquae graece ajcoatpo»iij dicitur, iam ad ipsum populum\nloquitur dicens: et simul mittam angelum meum ante\nte et eiciet Chananaeum et Amorrhaeum etChettaeum\net Pherezaeum et Gergesaeum et Euaeum et\nIebusaeum, et introducet te in terram fluentem\nlac et mel. non enim ascendam tecum, quoniam\n\n\n\n\n\n\npopulus dura ceruice es, ut non deleam te in uia.\nmagna sacramenti et mira profunditas, tamquam maiorem\nmisericordiam posset angelus habere quam dominus, qui\npopulo durae ceruicis parceret, cui deus, si cum illis esset,\nipse non parceret. et tamen etiam per angelum suum se\nquodam modo ab eis absente, qui nusquam esse absens potest,\ninplere se dicit quod patribus eorum iurauit, tamquam et hic\nostendens hoc se ideo facere, quia illis patribus iustis promisit,\nnon quod isti digni essent. quid ergo significauit nisi forte\nideo se non esse cum eis, quia dura ceruice sunt, quia non\neum propitium et salubrem nisi humilitas et pietas capit?\nesse autem deum cum durae ceruicis hominibus nihil est\naliud quam uindicando adesse atque puniendo: unde cum eo\nmodo malis non adest, parcendo facit. quo pertinet illud\nquod dicitur: auerte faciem tuam a peccatis meis, U\nquia si auertit, euertit; sicut enim fluit cera a facie\nignis, sic pereant peccatores a facie dei.\nEt dixit Moyses ad dominum: ecce tu mihi\ndicis: deduc populum hunc: tu autem non demonstrasti\nmihi quem simul mittas mecum. tu autem\nmihi dixisti: scio te prae omnibus, et gratiam\nhabes apud me. si ergo inueni gratiam in conspectu\ntuo, ostende mihi temet ipsum, manifeste uideam\nte, ut sim inueniens gratiam ante te et ut sciam\nquia populus tuus est gens haec. quod habet graecus\nfvwatwc, hoc quidam latini interpretati sunt \"m ani f est e,\"\ncum scriptura non dixerit cpavspwt. potuit ergo fortasse aptius\n\n\n\n\n\n\ndici: si inueni gratiam in conspectu tuo, ostende\nmihi temet ipsum, scienter uideam te. quibus uerbis\nsatis ostendit Moyses, quod non ita uidebat deum in illa\ntanta familiaritate conspectus, ut desiderabat uidere, quoniam\nillae omnes uisiones dei, quae mortalium praebebantur aspectibus\net ex quibus fiebat sonus, quo mortalis adtingeretur\nauditus, sic exhibebantur adsumpta, sicut deus uolebat, specie\nqua uolebat, ut non in eis ipsa ullo sensu corporis sentiretur\ndiuina natura, quae inuisibilis ubique tota est et nullo continetur\nloco. et quia in duobus praeceptis, hoc est dilectionis\ndei et proximi, tota lex pendet, ideo Moyses in\nutroque suum desiderium demonstrabat: in dilectione scilicet\ndei, ubi ait: si inueni gratiam in conspectu tuo,\nostende mihi temet ipsum, manifeste uideam te,\nut sim inueniens gratiam in conspectu tuo, in\ndilectione autem proximi, ubi ait: et ut sciam quia\npopulus tuus est gens haec.\nQuid est quod dicit deus ad Moysen: quoniam\nscio te prae omnibus? numquid deus plus aliqua scit et\naliqua minus? an secundum quod dicitur quibusdam in\neuangelio: non noui uos? secundum hanc enim scientiam,\nqua deus dicitur scire quae illi placent, nescire quae displicent,\nnon quia ignorat ea, sed quia non adprobat — sicut\nars recte dicitur nescire uitia, cum probet uitia — prae\nomnibus deus Moysen sciebat, quia deo prae omnibus Moyses\nplacebat.\nNotandum estne, quod prius ipse Moyses dixerat\ndeo: dixisti mihi: scio te prae omnibus, quod illi\ndeus, posteaquam hoc ipse deo dixit, legitur dixisse, ante\n\n\n\n\n\n\nautem non legitur, ut intellegamus non omnia esse scripta\nquae cum illo deus locutus est? sed diligentius requirendum\nest in prioribus scripturae partibus, an uere ita sit.\nCum dixisset Moyses ad dominum: ostende mihi\ngloriam tuam, respondit ei dominus: ego transibo\nante te gloria mea et uocabo nomine domini in\nconspectu tuo: et miserebor cui misertus ero\net misericordiam praestabo cui misericordiam\npraestitero, cum paulo ante dixisset: ipse antecedam\net requiem tibi dabo. quod Moyses sic uidetur acce- 10\npisse \"antecedam te,\" tamquam non ei populoque praesens\nin itinere futurus esset, et ideo ait: si non tu ipse simul\nueneris nobiscum, ne me educas hinc et cetera. deus\nautem neque hoc ei negauit dicens: et hoc tibi uerbum\nquod dixisti faciam. quomodo ergo, cum dixisset ei Moyses:\nostende mihi gloriam tuam, rursus tamquam praecessurus\net non cum eis simul futurus uidetur dicere: ego transibo\nante te, nisi quia hoc aliud est? ille quippe intellegitur\nloqui et dicere: transibo ante te, de quo dicit euangelium:\ncum uenisset hora, ut transiret Iesus de hoc mundo\nad patrem: qui transitus etiam pascha interpretari perhibetur.\nhaec itaque magna omnino prophetia est. ipse enim ante\nomnes sanctos transiit ad patrem de hoc saeculo parare illis\nmansiones regni caelorum, quas dabit eis in resurrectione\nmortuorum, quoniam transiturus ante omnes primogenitus\na mortuis factus est.\n\n\n\n\n\n\n\nGratiam uero suam in eo ipso ualde commendat cum dicit:\net uocabo nomine domini in conspectu tuo, tamquam\nin conspectu populi Israhel, cuius Moyses cum haec audiret\ntypum gerebat. in conspectu enim gentis ipsius ubique dispersae\nuocatur dominus Christus in omnibus gentibus. uocabo\nautem dixit, non\" uocabor,\" actiuum uerbum pro passiuo\nponens genere locutionis inusitato: in quo nimirum magnus\nsensus latet. sic enim fortasse significare uoluit se ipsum hoc\nfacere, id est gratia sua fieri, ut uocetur dominus in omnibus\ngentibus.\n\n\nQuod uero addidit: et miserebor cui misertus ero et\nmisericordiam praestabo cui misericordiam praestitero,\nibi plane expressius ostendit uocationem, qua nos uocauit\nin suum regnum et gloriam, non pro meritis nostris, sed pro\nmisericordia sua. quoniam enim se gentes introducturum\npollicebatur dicens: uocabo nomine domini in conspectu\ntuo, commendauit hoc Se misericorditer facere, sicut apostolus\ndicit: dico enim Christum ministrum fuisse circumcisionis\npropter ueritatem dei ad confirmandas promissiones\npatrum, gentes autem super misericordia\nglorificare deum. hoc ergo praedictum est: (e t> miserebor\ncui misertus ero et misericordiam praestabo cui\nmisericordiam praestitero. quibus uerbis prohibuit hominem\nuelut de propriarum uirtutum meritis gloriari, ut qui\ngloriatur, in domino glorietur. non enim ait: miserebor\ntalibus uel talibus, sed \"cui misericors fuero, ut neminem\"\npraecedentibus bonis operibus suis misericordiam tantae uocationis\nmeruisse demonstret. etenim Christus pro inpi is is\nmortuus est.\n\nSed utrum hoc idem repetere uoluerit, cum addidit:\nmisericordiam praestabo cui misericordiam\n\n\n\n\n\n\npraestitero — uel, sicut alii interpretati sunt, cui misericors\nfuero — an aliquid intersit nescio. quod enim in graeca\nlingua duobus uerbis dictum est, ἐλεήσω et οἰκτειρήσω — quod\nunum atque idem uidetur significare — non potuit latinus\ndiuersis uerbis dicere et diuersis modis eandem misericordiam\nrepetiuit. si autem diceretur: \"miserebor cui misereor et\nmiserebor cui misereor\" aut \"miserebor cui misertus ero\",\nnon satis commode dici uideretur. et tamen fortius ille ipse\nibi sensus est, quod aut ipsius misericordiae suae firmitatem\ndeus ista repetitione monstrauit — sicut: \"amen, amen\",\nsicut: \"fiat, fiat\", sicut repetitio somnii Pharaonis pluraque\nsimilia — aut in utrisque populis, id est gentibus et Hebraeis,\nhoc modo deus praenuntiauit misericordiam se esse facturum.\nquod apostolus ita dicit: sicut enim uos aliquando non\ncredidistis deo, nunc autem misericordiam consecuti\nestis illorum incredulitate, sic et ipsi nunc non crediderunt\nin uestra misericordia, ut et ipsi misericordiam\nconsequantur. conclusit enim deus omnes in\nincredulitate, ut omnium misereatur.\n\nDeinde post hanc suae misericordiae commendationem\nrespondit ad illud quod ei dictum fuerat: ostende mihi.\ngloriam tuam uel, quod supra petiuerat Moyses dicens:\nostende mihi temet ipsum, manifeste uideam te, non\npoteris, inquit, uidere faciem meam. non enim uidebit\nhomo faciem meam et uiuet, ostendens huic uitae, quae\nagitur in sensibus mortalibus corruptibilis carnis, deum sicuti\n\n\n\n\n\n\nest adparere non posse; id est: sicut est, uideri in illa uita\npotest, ubi ut uiuatur, huic uitae moriendum est.\n\nItem interposito articulo dicente scriptura: et ait dominus,\nsequitur et loquitur: ecce locus penes me. quis enim locus\nnon penes deum est, qui nusquam est absens? sed ecclesiam\nsignificat dicendo: ecce locus penes me, tamquam templum\nsuum commendans, et stabis, inquit, super petram — quia\nsuper hanc petram, ait dominus, aedificabo ecclesiam\nmeam — statim ut transiet gloria mea, id est: statim\nut transiet gloria mea, stabit super petram, quia post transitum\nChristi, id est post passionem et resurrectionem Christi,\nstetit populus fidelis super petram. et ponam te, inquit, in\ncauerna petrae: munimen firmissimum significat. alii autem\ninterpretati sunt: in specula petrae; sed graecus habet wrijv.\nhoc autem foramen uel cauernam rectius interpretamur.\n\n\nEt tegam manu mea super te, donec transeam; et\nauferam manum [meam] et tunc uidebis posteriora\nmea, facies autem mea non uidebitur tibi. cum iam\ndixisset: stabis super petram, statim ut transiet gloria\nmea — ubi intellegitur post transitum suum promisisse super\npetram stabilitatem — quomodo accipiendum est quod ait:\nponam te in cauerna petrae et tegam manu mea super\nte, donec transeam; et auferam manum, et tunc uidebis\nposteriora mea? quasi iam illo in petra constituto\ntegat manu sua super eum et deinde transeat, cum esse in\npetra non possit nisi post eius transitum. sed recapitulatio\nintellegenda est rei praetermissae, quali solet uti scriptura in\nmultis locis. postea quippe dixit quod ordine temporis prius\n\n\n\n\n\n\nest. qui ordo ita se habet: \"tegam manu mea super te, donec\ntranseam; et tunc uidebis posteriora mea; nam facies mea\nnon uidebitur tibi; et stabis super petram statim ut transiet\ngloria mea, et ponam te in cauerna petrae\". hoc enim factum\nest in eis, quos tunc significabat persona Moysi, id est\nIsrahelitis, qui in dominum Iesum, sicut Actus apostolorum\nindicant, postea crediderunt, id est statim ut transiit eius\ngloria. nam posteaquam resurrexit a mortuis et ascendit in\ncaelum, misso desuper spiritu sancto cum linguis omnium\ngentium apostoli loquerentur, compuncti sunt corde multi ex\neis qui crucifixerant Christum. quem ut non cognouissent et\ndominum gloriae crucifixissent, caecitas ex parte Israhel\nfacta est, sicut dictum fuerat: tegam manu mea super\nte, donec transeam. unde psalmus dicit: quoniam die ac\nnocte grauata est super me manus tua, diem appellans,\nquando Christus diuina miracula faciebat, noctem, quando\nsicut homo moriebatur, quando et illi titubauerunt qui in\ndie crediderant. hoc est ergo \"cum transiero, tunc uidebis\nposteriora mea\": transiero de hoc mundo ad patrem;\nposterius in me credituri sunt quorum typum geris. tunc\nenim compuncti corde dixerunt: quid faciemus? et iussi\nsunt ab apostolis agere paenitentiam et baptizari in nomine\nIesu Christi, ut dimitterentur illis peccata eorum. quod in\npsalmo illo sequitur, cum dictum esset: die ac nocte grauata\nest super me manus tua — id est ut non cognoscerem;\nsi enim cognouissent, numquam dominum\ngloriae crucifixissent — sequitur et iungit: conuersus\nsum in aerumnam, dum configeretur spina, id est cum\n\n\n\n\n\n\nessem corde compunctus. deinde addidit: peccatum meum\ncognoui et facinus meum non operui: posteaquam uiderunt,\nquanto scelere Christum crucifixerint. et quia receperunt\nconsilium, ut agerent paenitentiam et in baptismo remissionem\npeccatorum acciperent, dixi, inquit, pronuntiabo aduersus\nme delictum meum domino, et tu remisisti inpietatem\ncordis mei.\n\nHanc autem prophetiam potius fuisse quam locutus est\ndominus ad Moysen satis res ipsa indicat, quandoquidem de\npetra uel cauerna eius et de manus eius superpositione,\nde uisione posteriorum eius nihil postea uisibili opere subsecutum\nlegitur. mox enim adiungit interposito articulo scriptura:\net dixit dominus ad Moysen, cum ipse dominus\nutique etiam illa, quae supra sunt, loqueretur. atque inde\ncontexit quid deinceps dominus dicat: excide tibi duas\ntabulas lapideas sicut et primas et cetera.\nQuid est quod dictum est de domino: et reum non\npurificabit, nisi: non eum dicet innocentem?\nDeus in monte duas rursus lapideas tabulas conscripturo\ndicit Moysi inter cetera: coram omni populo\ntuo faciam gloriosa. nondum dignatur dicere: coram omni\npopulo meo. an ita dixit populo tuo*, quomodo cuilibet\nhomini eiusdem populi diceretur, id est: ex quo populo es,\nquomodo \"ciuitati tuae\" dicimus, non cui dominaris uel quam\nconstituisti, sed unde ciuis es? sic enim et paulo post dicit:\nomnis populus, in quibus es. alio modo quid dictum est\nnisi \"populus tuus\"? quod autem non dixit: in quo es, consuetudo\nlocutionis est.\nQuid est quod dicitur ad Moysen: adtende tibi,\nne quando ponat testamentum his qui sedent super\nterram? non enim habet graecus \"De quando ponas\", sed:\nne quando ponat. an forte de populo ei dicere uoluit, cuius\nipse ductor fuit? sed non ipse introduxit populum in eam\nterram, ubi prohibet poni testamentum cum eis qui in illa\nhabitabant. mirum itaque locutionis genus est et adhuc inexpertum\nuel non animaduersum; si tamen locutio est ac non\nsensus aliquis.\nCum praeciperet deus ad Moysen loquens, ut data\nterra in potestate omnis idolatria euerteretur nec adorarentur\ndi alieni, ait: dominus enim deus zelans nomen, deus\nzelator est, id est: nomen ipsum, quod dominus deus dicitur,\nzelans est, quia deus zelator est. quod non humanae perturbationis\nuitio facit deus semper atque omni modo incommutabilis\natque tranquillus; sed hoc uerbo indicat non inpune\nplebem suam per alienos deos fornicaturam. ductum est enim\nuerbum tropo metaphora a zelo maritali, quo castitatem\ncustodit uxoris, quod nobis prodeest, non deo. quis enim tali\ngenere fornicationis deo nocuerit? sed sibi plurimum, ut pereat.\nquod deus prohibet terrore grauissimo zelantem se appellans:\ncui dicitur in psalmo: perdidisti omnem qui fornicatur\nabs te; mihi autem adhaerere deo bonum est. denique\nsequitur: ne forte ponas testamentum his qui sedent\nsuper terram et fornicentur post deos eorum.\nQuid ait: non uideberis in conspectu meo\ninanis? sicut indicant circumstantia, de quibus loquitur, in\n\n\n\n\n\n\nconspectu suo dixit deus in tabernaculo suo. hoc est\nautem \"non illi uideberis inanis\": numquam intrabis sine\naliquo munere. quod spiritaliter intellectum magnum sacramentum\nest. uerum haec dicebantur de umbris significationum.\nCum de sabbato praecepisset, quid est quod adiunxit:\nsatione et messe requiesces? uidetur enim dicere: \"tempore\nsationis et messis\". an forte ita obseruandam requiem\nsabbati praecepit, ut nec illa tempora habeant excusationem,\nquae agricolis ualde sunt necessaria propter uictum atque\nuitam? iussum est ergo, ut etiam tempore sationis et messis,\nquando multum urget operatio, requiescatur in sabbato. ac\nsic per haec tempora, quae opus plurimum flagitant. significatum\nest omni tempore sabbato debere cessari.\nQuod dicit: non concupiscet quisquam de terra\ntua [et] cum ascendes uideri in conspectu <domini>\ndei tui tria tempora anni, hoc uult intellegi, ut securus\nquisque ascenderet nec de terra sua sollicitus esset deo promittente\ncustodiam, quod nemo inde aliquid concupisceret,\npropter illum qui ascendit, ne suam inde timeret absentiam.\net hic satis ostendit quid supra dixerit: non adparebis in\nconspectu domini dei tui inanis, quia in illo loco dixit,\nubi tabernaculum uel templum deus fuerat habiturus.\nQuid est quod ait: non occides super fermentum\nsanguinem immolatorum meorum? an illa hoc loco\ndicit\" immolata sua\", quae per pascha occiduntur, et praecipit,\nne tunc sit in domo fermentum, quoniam dies sunt\nazymorum?\nQuid est quod ait: et non dormiet in mane\nimmolatio sollemnitatis paschae, nisi quod superius\naperte praecepit, ne aliquid ex pecore, quod immolatur, carnium\nrelinquatur in mane? sed locutio fecit obscuritatem;\ndormiet enim dixit pro \"manebit\".\nNon coques agnum in lacte matris suae.\necce dixit iterum quod quemadmodum intellegi possit ignoro.\nmagna tamen est de Christo prophetia, etiam si fieri ad litteram\npossit, quanto magis si non potest! in sermonibus enim\ndei non sunt ad proprietatem operum omnia reuocanda, sicut\nnec illud de petra et cauerna eius et manus superpositione.\nsed plane de fide narratoris hoc exigendum est, ut quae dicit\nfacta esse uere facta sint et quae dicit dicta esse uere dicta\nsint. quod exigitur etiam a narratoribus euangelii; cum enim\nChristum narrent quaedam dixisse quae in parabolis dixit,\ntamen haec eum dixisse non parabola, sed historica narratio\nest.\nEt erat ibi Moyses in conspectu domini\nquadraginta diebus et quadraginta noctibus; panem\nnon manducauit et aquam non bibit. quod et\nante dixerat, quando tabulas accepit, quas fregit, hoc etiam\nmodo repetit, non recapitulando quod factum est, sed iterum\nfactum esse commendans. repetitio quippe legis iam quid\nsignificet diximus. quod autem ait: panem non manducauit\net aquam non bibit, intellegitur *ieiunauit*, a parte\ntotum, id est nomine panis omnem cibum et nomine aquae\nomnem potum significante scriptura.\nEt scripsit in tabulis uerba testamenti,\ndecem uerba. de Moyse dictum est quod ipse scripserit,\n\n\n\n\n\n\ncui etiam deus paulo ante dixerat: scribe tibi uerba haec.\ncum uero primum legem accepit, cuius tabulas abiecit et\nfregit, nec ipse excidisse dictus est tabulas lapideas et modo\ndictum est: excide tibi duas tabulas lapideas; nec ei\ndictum est, ut scriberet, sicut ei modo dicitur; nec eas ipse\nscripsisse narratur, sicut narrat modo scriptura. et dicit:\nscripsit in tabulis uerba testamenti, decem uerba.\nsed tunc dictum est: et dedit Moysi, statim ut cessauit\nloqui ad eum in monte Sina, duas tabulas testimonii,\ntabulas lapideas scriptas digito dei; deinde paulo post:\net conuersus, inquit, Moyses descendit de monte et\nduae tabulae testimonii in manibus eius, tabulae\nlapideae scriptae ex utraque parte earum, hinc atque\nhinc erant scriptae; et tabulae opus dei erant, et\nscriptura scriptura dei sculpta in tabulis. proinde magna\noritur quaestio, quomodo illae tabulae, quas erat Moyses deo\nutique praesciente fracturus, non hominis opus dicantur esse,\nsed dei, nec ab homine scriptae, sed scriptura dei, digito dei;\nposteriores uero tabulae tamdiu mansurae et in tabernaculo\nac templo dei futurae iubente quidem deo, tamen ab homine\nexcisae sint, ab homine scriptae. an forte in illis prioribus\ngratia dei significabatur, non hominis opus, qua gratia indigni\nfacti sunt reuertentes corde in Aegyptum et faciendo idolum\n— unde illo beneficio priuati sunt, et propterea Moyses\ntabulas fregit — istis uero tabulis posterioribus significati\nsunt qui de suis operibus gloriantur — unde dicit apostolus:\n\n\n\n\n\n\nignorantes dei iustitiam et suam uolentes constituere\niustitiae dei non sunt subiecti — et ideo tabulae humano\nopere exsculptae et humano opere conscriptae datae\nsunt, quae cum ipsis manerent, ad eos significandos de suis\noperibus gloriaturos, non de digito dei, hoc est de spiritu dei?\n\n\nCerte ergo repetitio legis nouum testamentum significat\n— illud autem uetus significabat, unde confractum et abolitum\nest — maxime quoniam cum secundo lex datur, nullo terrore\ndatur sicut illa in tanto strepitu ignium, nubium et tubarum,\nunde tremefactus populus dixit: non loquatur ad nos deus,\nne moriamur. unde significatur timor esse in uetere testamento,\nin nouo dilectio. quomodo igitur haec soluitur quaestio,\nquare illae opus dei, istae opus hominis et illae conscriptae\ndigito dei, istae scriptae ab homine? an forte ideo magis in\nillis prioribus uetus significatum est testamentum, quia deus\nibi praecepit, sed homo non fecit? lex enim posita est in\nuetere testamento, quae conuinceret transgressores, quae subintrauit,\nut abundaret delictum. non enim inplebatur\ntimore, quae non inpletur nisi caritate. et ideo dicitur opus\ndei, quia deus legem constituit, deus conscripsit, nullum\nopus hominis, quia homo deo non obtemperauit et eum\npotius reum lex fecit. in secundis autem tabulis homo per\nadiutorium dei tabulas facit atque conscribit, quia noui testamenti\ncaritas legem facit. unde dicit dominus: non ueni\nlegem soluere, sed inplere, dicit autem apostolus: plenitudo\nlegis caritas et: fides quae per dilectionem\noperatur. factum est itaque homini facile in nouo testamento,\nquod in uetere difficile fuit, habenti fidem, quae per\n\n\n\n\n\n\ndilectionem operatur, atque illo digito dei, hoc est spiritu dei\nintus eam in corde scribente, non foris in lapide. unde dicit\napostolus: non in tabulis lapideis, sed in tabulis cordis\ncarnalibus, quoniam caritas dei, qua ueracitcr inpletur\npraeceptum, diffusa est in cordibus nostris per spiritum\nsanctum, qui datus est nobis. hoc est ergo: primo data\nest lex — ubi significatur uetus testamentum, quod est opus\ntantummodo dei et conscriptio digiti dei — quod apostolus\ndicit: itaque lex quidem sancta et mandatum sanctum\net iustum et bonum. lex ergo sancta et bona dei opus\nest, ubi homo nihil agit, quia non obtemperat, sed reatu\npotius premitur lege minante atque damnante; peccatum\nenim, inquit, ut adpareat peccatum per bonum mihi\noperatum est mortem. beatus autem homo est, cum hoc\nmandatum sanctum et iustum et bonum est etiam opus eius,\nsed per gratiam dei.\nMoyses ad filios Israhel, posteaquam de monte\ndescendit, habens alias tabulas legis circumposito sibi uelamine\npropter gloriam uultus eius, quam filii Israhel non\npoterant intueri, haec, inquit, uerba, quae dixit dominus\nfacere ea. ambigue positum est, utrum \"facere ea\" ipse\ndominus an illi; sed utique manifestum est quod illi: iussit\nquippe ille quae fierent. sed forte ideo sic positum est, ut\nex utroque accipiatur, quia et dominus facit, cum facientes\nadiuuat, secundum illud apostoli: in timore et tremore\nuestram ipsorum salutem operamini; deus enim est\nqui operatur in uobis et uelle et operari pro bona\nuoluntate.\nOmnis auferens demtionem argentum et\naes adtulerunt, demtiones domino. tamquam diceret:\n\"omnis, qui adtulit, adtulit illud atque illud, inter cetera,\nquae dicebat. et argentum et aes commemorans\". demtionem\nsane interpretati sunt latini, quod graecus habet afoapsfta.\nappellatum est autem demtio eo quod sibi demeret qui domino\nadferret.\nNarrante Moyse commemoratum quod ei dixit\ndeus de Beselehel eisdem ac totidem uerbis, quod eum inpleuerit\nspiritu diuino sapientiae et intellectus et\nscientiae ad tabernaculi opera facienda, quae pertinent ad\nartes opificum: unde quid nobis uideretur iam diximus. sed\nideo nunc hoc idem commemorandum putaui, quia non frustra\neisdem omnino uerbis repetitum est, quibus antea Moysi a\ndomino fuerat intimatum. sane nouo more hic ars architectonica\nperhibetur opificum ex auro et argento et quocumque\nmetallo, cum illa dici soleat architectonica, quae pertinet ad\nfabricas aedificiorum.\nEt omnes qui sponte uellent ire ad opera,\nut consummarent ea; et acceperunt a Moyse omnes\ndemtiones. in notitiam tantum Moyses pertulit quae dominus\nopera fieri praeceperit, tabernaculum scilicet cum omnibus\nquae in eo essent et uestes sacerdotales. commemorauit autem\nquosdam, quibus dixit spiritum diuinitus datum, quo illa\nefficere possent: et tamen multi intelleguntur sponte ad eadem\n\n\n\n\n\n\nopera uenisse, quibus neque imperatum est nec eorum nomina\ncommemorata sunt a domino dicta Moysi. non ergo illi soli\nhoc munus diuinitus habuerunt, qui nominatim commemorantur,\nsed fortasse praecipue atque excellentius. laudandus\nest autem in his omnibus non adtractus ad opus seruiliter\nanimus, sed liberaliter sponte deuotus.\nNotandum quod illi qui sapientes appellantur,\neffectores operum sancti, etiam moribus tales erant, ut\ncum ipsi susciperent omnia, quae populus offerebat existimans\nnecessaria, quibus illa omnia conplerentur, <et> uiderent plus\nofferri quam erat necesse, [et] dixerint Moysi. atque ille per\npraeconem ultra populum offerre prohibuit. poterant autem,\nsi uellent, multa auferre, sed modestia prohibuit uel religio\nterruit.\nPosteaquam descendit Moyses de monte, opera\ncommendantur tabernaculi construendi et uestis sacerdotalis:\nde quibus faciendis antequam aliquid praeciperet, locutus est\nad populum de sabbati obseruatione. ubi non inmerito mouet,\ncum decem uerba legis acceperit in tabulis lapideis iterum,\nquas ipse excidit, ipse conscripsit, quare de solo sabbato,\nposteaquam descendit, populum admonuit. si enim propterea\ndecem praecepta legis superfluum fuit, ut populus iterum\naudiret, cur non fuit superfluum, ut de sabbato audiret, cum\net hoc in eisdem praeceptis decem legatur? an et hoc simile\nest uelamento, quo faciem obtexit. quia splendorem uultus\neius filii Israhel non poterant intueri? nam ex decem prae.\nceptis hoc solum populo praecepit, quod figurate ibi dictum\nest; alia quippe ibi nouem sicut praecepta sunt etiam in\n\n\n\n\n\n\nnouo testamento obseruanda minime dubitamus. illud autem\nunum de sabbato usque adeo figurata diei septimi obseruatione\napud Israhelitas uelatum fuit et in mysterio praeceptum fuit\net quodam sacramento figurabatur, ut hodie a nobis non\nobseruetur, sed solum quod significabat intueamur. in illa\nautem requie ubi opera seruilia iubentur cessare, magna est\naltitudo gratiae dei. tunc enim fiunt cum requie opera bona,\ncum fides per dilectionem operatur, timor autem tormentum\nhabet et in tormento quae requies? unde timor non est in\ncaritate; caritas autem diffusa est in cordibus nostris\nper spiritum sanctum qui datus est nobis. ideo sabbatum\nrequies sancta domino, dei scilicet gratiae tribuenda,\nnon nobis uelut ex nobis. alioquin nostra opera sic erunt, ut\nsint humana aut peccata: aut cum timore, non cum dilectione,\net ideo seruilia sine requie. plenitudo autem sabbati erit in\nrequie sempiterna. non enim frustra institutum est et sabbatum\nsabbatorum.\nSuperius quando prius locutus est deus de tabernaculo\nungendo, dixit eadem unctione sanctificari illa omnia\net fieri sancta sanctorum. altare autem holocaustomatum eadem\nunctione sanctificatum dixerat fieri sanctum sancti. et hoc\ninteresse uidebatur, quod nihil eorum dixisset sanctum sanctorum,\nnisi quod tantum uelo separabatur a sancto, id est\nubi erat arca testamenti et altare incensi. nunc autem cum\neadem repeteret, dixit de tabernaculo uncto et his quae in\nillo essent, quod eadem unctione sanctificarentur et fierent\nsancta: illud autem altare holocaustomatum, de quo prius\ndixerat quod fieret sanctum sancti, eadem unctione nunc dixit\nfieri sanctum sanctorum. unde datur intellegi tantundem ualere\n\n\n\n\n\n\nquod dictum fuerat sanctum sancti, quantum ualet quod dictum\nest sanctum sanctorum, ac per hoc et illa omnia uncta, id\nest totum tabernaculum et quaecumque in eo essent, quae\nprius appellauerat sancta sanctorum, tantundem ualere quod\nnunc ait sancta nec unumquodque eorum dici tantummodo\npost istam unctionem sanctum sancti, uerum etiam sanctum\nsanctorum, sicut altare holocaustomatum: ut iam nihil intersit,\nquantum ad hanc appellationem adtinet, inter illa quae interius\nintra uelum fuerant, id est ubi erat arca testimonii,\net cetera foris, nisi quod illa interius ita dicebantur sancta\nsanctorum uel sanctum sanctorum, ut etiam ante unctionem\nsic appellarentur, cetera uero unctione sanctificata sunt, ut\nhoc nomen acciperent. quod otio discutiendum est quid ista\nsignificent.\nCum scriptura narraret quo modo Moyses constituerit\ntabernaculum, et extendit, inquit, aulaea super\ntabernaculum, non utique desuper tecto, sed cingens\ncolumnas, quia de columnis dixerat, quod statuerit tabernaculum.\nCum dixit: et super atrium in circuitu\ntabernaculi et altaris, manifestat altare holocaustomatum\nad ostium tabernaculi forinsecus fuisse, ut atrio totum ambiretur\net esset altare infra atrium inter portam atrii et ostium\ntabernaculi.\nNotanda est res multum mirabilis, quod nube\ndescendente et inplente tabernaculum, quae tamen gloria\ndomini dicitur, non poterat Moyses intrare tabernaculum, qui\nin monte Sina, quando legem primitus accepit, intrauit in\nnubem, ubi erat deus. procul dubio ergo aliam personam\n\n\n\n\n\n\ntunc figurabat, aliam nunc: et tunc eorum qui participes\nfiunt intimae ueritatis dei, nunc autem Iudaeorum, quibus\ngloria domini, quae in tabernaculo est â€” quod est gratia\nChristi - tamquam nubes opponitur non eam intellegentibus.\net ideo non intrat in tabernaculum testimonii. et hoc credendum\nest semel factum, mox ut constitutum est tabernaculum,\nsignificationis huius causa uel alicuius alterius. neque\nenim semper sic erat nubes super tabernaculum, ut illuc\nMoyses intrare non posset, quandoquidem non remouebatur\nnubes, nisi cum eis hoc signum dabatur disiungendi, hoc est\ncastra mouendi ex eo loco ubi erant, et accedendi quo nubes\nducebat per diem, flamma per noctem. quae duo uicissim\netiam super tabernaculum manebant, ubi castra posuissent,\nnubes per diem, flamma per noctem.\nQVAEST. CLXXVII. Expositio tabernaculi. Quoniam liber qui Exodus dicitur in constitutione tabernaculi\nterminum sumit, de quo tabernaculo etiam per superiora\neiusdem libri multa dicuntur, quae faciant difficultatem intellegendi,\nsicut solet omnis toTCofpacpia, id est loci alicuius\ndescriptio in omni historia facere, uisum est mihi de toto\nipso tabernaculo separatim dicere, quo intellegatur, si fieri\npotest, quale illud et quid fuerit interim ad proprietatem\nnarrationis excepta et in aliud tempus dilata figurata\n\n\n\n\n\n\n\n\nsignificatione; neque enim aliquid ibi fuisse putandum est, quod\niubente deo constitueretur sine alicuius magnae rei sacramento,\ncuius cognitio fidem formamque pietatis aedificet.\n\nIubet ergo deus Moysi facere tabernaculum decem\naulaeorum de bysso torta et hyacintho et purpura et cocco\ntorto Cherubin opere textoris. aαὐλαίας quas Graeci appellant,\nLatini aulaea perhibent, quas cortinas uulgo uocant. non ergo\ndecem atria fieri iussit, sicut quidam neglegenter interpretati\nsunt; non enim αὐλάς, sed (αὐλαίας dixit. opere ergo textili\nCherubin iussit in aulaeis fieri, quorum aulaeorum longitudinem\nesse praecepit cubitorum uiginti octo et latitudinem\ncubitorum quattuor; cohaerere autem inuicem aulaea et coniungi\niuter se quinque hinc et quinque inde, ut spatium,\nquod eis cingeretur, hoc esset tabernaculi spatium. quomodo\nautem inter se conecterentur eadem quina aulaea, ita praecepit.\n<et> facies illis. inquit, ansas hyacinthinas super\nora [summa] aulaei unius ex una parte in commissuram;\net sic facies super ora [summa] ad commissuram\nsecundam: id est, ubi committitur aulaeum aulaeo, tertium\nscilicet secundo, quod secundum iam cum primo commissum\nest, id est coniunctum atque conexum, faciem contra faciem\nconsistentia ex aduerso singula, quoniam inter se iussit quina\nconiungi, ut ex aduerso constituerentur. utrum autem quadrum\nspatium his concluderetur an rotundum, nondum adparet: sed\nadparebit cum de columnis coeperit dicere, quibus protenduntur\naulaea. non ergo amplius quam de trium conexione dicere\nuoluit, quae fit in duabus commissuris, secundi ad primum\n\n\n\n\n\n\net tertii ad secundum, ut ex hac ueluti regula cetera iungerentur.\nansas ergo praecepit fieri primo aulaeo quinquaginta.\nex una parte, qua illi fuerat committendum secundum, et\nansas quinquaginta tertio aulaeo ex ea parte, qua secundo\nconiungebatur ; ipsum autem secundum, id est inter utrasque\nansas quinquagenas medium, circulos habere uoluit quinquaginta\naureos utique ex una parte, per quos coniungeretur\nquinquaginta ansis aulaei primi. ac per hoc consequens erat,\nut ex alia quoque parte circulos totidem haberet, per quos\nconiungeretur ansis aulaei tertii. quod breuiter scriptura ita\ndixit: et facies circulos quinquaginta aureos et coniunges\naulaeum ad aulaeum circulis; et erit tabernaculum\nunum. circuli ergo quinquaginta aurei secundi\naulaei inserebantur quinquaginta ansis hyacinthinis primi\naulaei: quinquaginta circuli inserebantur et quinquaginta ansis\ntertii aulaei; et deinceps ita ceteri conectebantur, ut quinque\ncomplerentur atque ex aduersa parte alia similiter quinque.\n\nDeinde dicit: et facies uela capillacia operire\nsuper tabernaculum, id est, quae uenirent super non a\nparte tecti, sed supercingendo. dicimus enim et sic aliquid\nsuperponi, non quemadmodum tectum domus, sed quemadmodum\ntectorium parietis tamquam super lineam fasciam.\nundecim, inquit, uela facies ea. longitudo ueli unius\nerit triginta cubitorum et quattuor cubitorum latitudo\nueli unius; mensura eadem erit undecim uelorum.\net coniunges quinque uela in se et sex uela in se.\n\n\n\n\n\n\nquomodo illa aulaea uoluit quina coniungi, sic ista uela\nquinque et sex, quia undecim erant, non decem. et duplicabis,\ninquit, uelum sextum secundum faciem tabernaculi,\nne moueret, quia inpariliter alterutrum occurrebant\nsex et quinque. deinde dicit etiam ista uela capillacia quemadmodum\nsibimet iungerentur. et idem dicit, sed fortasse\nplanius. et facies, inquit, ansas quinquaginta in ora\nueli unius quod contra medium est — id est contra\nsecundum, quia ipsum erit medium inter primum et tertium —\nsecundum commissuram, id est iuncturam. et quinquaginta\nansas facies super oram ueli, quod coniunctum\nest ad secundum uelum, id est super oram tertii ueli,\nquia coniungitur secundo. et facies circulos aereos\nquinquaginta et coniunges circulos de ansis; et coniunges\nuela et erit unum. circulos ergo medio uelo uoluit\nadponi, id est secundo, quibus quinquagenis ansis iungeretur\nprimo et tertio. nihil hic aliud est nisi quod circulos non\naureos, sed aereos fieri nunc praecepit. ansas autem in aulaeis\nhyacinthinas dixerat. in uelis autem capillaciis, quoniam tacuit\ncuius modi essent ansae, quid nisi capillacias eas credibilius\naccipimus?\n\nQuod deinde sequitur ita est ad intellegendum difficile,\nut uerear, ne exponendo fiat obscurius. dicit enim: et subpones\n<quod superabit> in uelis tabernaculi: dimidium\nueli quod superauerit subteges, quod abundat\nde uelis tabernaculi subteges post tabernaculum.\ncubitum ex hoc et cubitum ex hoc ex eo quod superat\n\n\n\n\n\n\nuelis de longitudine uelorum tabernaculi erit contegens\nsuper latera tabernaculi, hinc atque hinc ut\noperiat. cum sextum uelum iusserit duplicari secundum\nfaciem tabernaculi, quid dicat superare in uelis dimidium\nueli et quid dicat: cubitum ex hoc et cubitum ex hoc,\ncum dimidium ueli quindecim cubita sint, quoniam triginta\ncubitorum iussit esse unum uelum, quis facile intellegat?\naut si propterea superat de longitudine uelorum, quia prima\naulaea de bysso et cocco et purpura et hyacintho uiginti\nocto cubitis longa esse praecepit, ista uero capillacia triginta\ncubitorum esse uoluit, duobus cubitis superantur singula\naulaea singulis uelis capillaciis: quae in summam ducta excepto\nundecimo. quod duplicari iussit, uiginti cubita excrescunt,\nquibus superatur ambitus aulaeorum ambitu capillaciorum.\ndecem quippe uelorum cubita bina, quibus longiora\nerant, uiginti faciunt: quorum ex utroque latere decem hinc\net decem inde poterant superare, non cubitum ex hoc et\ncubitum ex hoc, sicut scriptura loquitur. quapropter differenda\nmihi uidetur huius loci expositio, donec tabernaculum columnis\nomnibus cum atrio, quod circumponitur, omni ex parte consistat.\nfortassis enim per anticipationem aliquid dicit de his\nuelis capillaciis, quod ad illa proficiat, de quibus nondum\nlocutus est. quod enim dicit: et facies uela capillacia\noperire super tabernaculum, utrum uniuersum tabernaculum\nhis uelis cooperiri uelit cum atrio scilicet, de quo\ncircumponendo postea loquitur, an hoc interius tabernaculum,\nquod decem aulaeis fieri iussit, incertum est. sequitur ergo\net dicit: et facies operimentum tabernaculo pelles\narietum rubricatas. etiam hoc operimentum utrum uniuerso\ntabernaculo fieri iusserit in circuitu an interiori tantum,\nsimiliter habetur incertum. quod uero adiungit: et\n\n\n\n\n\n\noperimenta pelles hyacinthinas desuper, hoc non in circuitu,\nsed a tecto uelut camera accipiendum est.\n\nEt facies, inquit, columnas tabernaculo de lignis\ninputribilibus: decem cubitorum columnam unam et\ncubiti unius et dimidii latitudinem columnae unius;\nduos anconiscos columnae uni consistentes ex aduerso.\nsic facies omnibus columnis tabernaculi. quare\niusserit fieri hos anconiscos. de quibus antea dixi quid essent,\nnon satis mihi adparet. si enim ad columnas portandas fierent,\nquattuor ut minimum fierent; si autem, ubi serae incumberent,\netiam plures fierent: nam quinas seras singulis\ncolumnis distribuit. nisi forte in his anconiscis non aliquis\nusus, sed sola significatio sit, sicut in uelo undecimo capillacio.\nnam columna duos anconiscos uelut brachia hinc atque\nhinc extendens figuram crucis reddit. nunc iam uideamus\nnumerum columnarum, in quibus et forma tabernaculi possit\naduerti, utrum quadra an rotunda sit an oblongam habeat\nquadraturam lateribus longioribus breuioribus frontibus sicut\npleraeque basilicae construuntur; hoc enim potius hic euidenter\nexprimitur. nam ita dicit: et facies columnas tabernaculo,\nuiginti columnas ab latere isto, quod respicit\nad aquilonem. <et> quadraginta bases argenteas facies\nuiginti columnis, duas bases columnae uni in ambas\npartes eius. et latus secundum contra austrum uiginti\ncolumnas et quadraginta earum bases argenteas:\nduas bases columnae uni in ambas partos eius et\nduas bases columnae uni in ambas partes eius. repetitio\nnon moueat. quia locutionis est, ut omnes ita\n\n\n\n\n\n\n\n\n\n\nintellegantur de quibus non dicit. de basibus autem iam antea\ndiximus, cur una columna duas habeat, quia et capita hoc\nloco bases uocat.\n\nVidemus igitur uicenis columnis porrecta duo latera\ntabernaculi aquilonis et austri. duo sunt reliqua, orientale et\noccidentale, quae si totidem columnas habuissent, procul dubio\nquadrum esset. quot autem habeant, de occidentali non tacetur,\nde orientali tacetur: utrum quia non habuit et sola illic sine\ncolumnis extendebantur aulaea ab extrema columna unius\nlateris usque ad alterius alteram extremam, an aliqua causa\ntaceantur, ut etiam tacitae intellegantur, nescio. postea quippe\nex ipsa parte orientis decem columnae commemorantur, sed\natrii de quo post loquitur, quod huic tabernaculo circumponi\niubet. commemoratis ergo lateribus tabernaculi aquilonio et\naustrali in uicenis columnis deinde sequitur et adiungit dicens:\net retro tabernaculum per partem quae est contra\nmare facies sex columnas. et duas columnas facies\nin angulis tabernaculi a posterioribus. et ae-q uales\ndeorsum uersus et in se conuenientes erunt aequales\nde capitibus in commissuram unam. sic facies ambobus\nduobus angulis; aequales sint. et erunt octo\ncolumnae et bases earum argenteae sedecim: duae\nbases columnae uni et duae bases columnae uni in\nambas partes eius. de basibus similis ratio et similis\nlocutio est. latus itaque occidentis — nam hoc est ad mare —\ncolumnis octo extenditur: sex mediis et duabus angularibus,\nquas aequales ad unam commissuram dicit esse debere; credo,\nquod angulus duo in se latera committat et sit columna angularis\nlateri utrique communis, ista occidentali et aquiloniae,\n\n\n\n\n\n\nilla occidentali et australi. quod autem dicit etiam aequales\ndeorsum uersus, hoc utique dicit, ut ad perpendiculum librarentur,\nne robustiores essent infra quam supra, sicut pleraeque\ncolumnae sunt.\n\nDeinde dicit: et facies seras de lignis inputribilibus\nquinque uni columnae ex una parte tabernaculi\net quinque seras columnae lateri tabernaculi secundo\net quinque seras columnae posteriori lateri tabernaculi\nquod est ad mare. mirum si dubitari potest latus\norientale columnas non habuisse in hoc interiore tabernaculo,\ncui postea circumponitur atrium. singulas quasque igitur\ncolumnas omnium trium laterum habere seras quinas iubet.\net sera, inquit, media inter medias columnas pertrans- •\neat ab uno latere in aliud latus. hoc uidetur dicere, ut\nde columna in columnam sera perueniret et per interuallum\ncolumnarum porrigeretur a latere unius usque in latus alterius.\nac per hoc una ex his omnibus columna non erat habitura\nproprias quinque seras; ad quam extremam quinque perueniebant\na columna sibi proxima uenientes. et columnas, inquit,\ninaurabis auro et anulos facies aereos, in quos induces\nseras, et inaurabis auro seras. ne columnae foraminibus\ncauernarentur, quo intrarent serae, anulos fieri iussit,\nquibus ex utraque parte continerentur fines serarum. proinde\nintelleguntur hi anuli fixis in ligno ansulis pependisse, ut\nextremas partes serarum possent capere et continere.\n\n\nEt eriges, inquit, tabernaculum secundum speciem\nquae monstrata est tibi in monte. et facies uelamen\nde hyacintho et purpura et cocco torto et bysso neta;\n\n\n\n\n\n\n\n\nopus textile facies illud Cherubin. et superinpones\nillud super quattuor columnas inputribiles inauratas\nauro; et capita eaium aurea et bases earum quattuor\nargenteae. et pones uelamen super columnas et induces\nilluc interius quam uelamen est aream testimonii:\net diuidet uelamen uobis inter medium sancti\net inter medium sancti sanctorum. et operies de uelamine\naream testimonii in sancto sanctorum. haec\nomnia manifesta sunt interius intra uelamen hoc quattuor\ncolumnis inpositam fuisse arcam testimonii: quam non sic\noperiri iussit uelamine, ut super arcae cooperculum iaceret\nuelamen. sed ut contra statueretur. deinde dicit: et pones\nmensam foris extra uelamen et candelabrum contra\nmensam in parte tabernaculi quae respicit ad austrum;\net mensam pones in parte tabernaculi quae respicit\nad aquilonem. etiam hoc planum est. quod autem sequitur:\net facies adductorium de hyacintho et purpura et\ncocco torto et bysso torta. opus uariatoris. et facies\nuelamini quinque columnas et inaurabis illas auro:\net capita earum aurea. et conflabis eis quinque bases\naereas, cui usui uelamen hoc fiat quinque columnis extentum,\npost adparebit; nam hic non adparet. uult enim illud esse\nuelamen ostii tabernaculi. huius uidelicet interioris, cui circumponitur\natrium. deinde iubet altare fieri sacrificiorum et\nholocaustomatum et dicit quemadmodum fiat, nondum autem\ndicit ubi ponatur: sed hoc quoque post adparebit.\n\nHinc iam de atrio loquitur usque in finem, quod circumponendum\nest tabernaculo illi, de quo prius constituendo\n\n\n\n\n\n\nlocutus est. et facies, inquit, atrium, quod dicit graece\nxWrw, non auXaiav: quod quidam interpretes nostri non discernentes\net hoc et illa aulaea. quas o:jXata?, non \\'1..\\')/.i:; Graeci\ndicunt, atria interpretati sunt dicentes: et facies tabernaculum\ndecem atriorum, ubi decem aulaeorum dicere\ndebuerunt. nonnulli autem multo inperitiores \"ianuas\" interpretati\nsunt et aoXaa et auXafa;. sicut autem in lingua latina\ninuenimus aulaea, quas Graeci a-jXata? uocant, ita quam illi\nappellant aoXyjv, nostri aulam uocauerunt. sed iam non atrium\nisto nomine, sed domus regia significatur in latina lingua,\napud Graecos autem atrium. ergo: et facies, inquit, atrium\ntabernaculo in latere quod respicit ad austrum et\ntentoria atrii ex bysso torta: longitudo sit centum\ncubitorum uni lateri. columnae eorum uiginti et bases\nearum aereae uiginti et circuli earum et arcus earum\nargentei. sic et lateri quod est ad aquilonem tentoria\ncentum cubitorum longitudinis: et columnae eorum\nuiginti et bases earum aereae uiginti et circuli earum\net arcus columnarum et bases inargentatae argento.\nlatitudo autem atrii quae est ad mare tentoria [eius]\nquinquaginta cubitorum. columnae eorum decem et\nbases earum decem. et latitudo atrii quod est ad\norientem quinquaginta cubitorum; columnae eius\ndecem et bases earum decem.\n\nHic iam uidemus commemorari columnas ab oriente,\ncum loquitur de atrio, et eas decem decem cum basibus\n\n\n\n\n\n\naereis, sicut dixit etiam de occidentalibus. ubi difficillima\noritur quaestio. nam facile est quidem, ut accipiamus ab\noriente unum ordinem columnarum ad atrium pertinentium,\nquo tabernaculum interius per omnes quattuor partes cingitur,\nquia non habebat ex ea parte columnas tabernaculum interius;\nab occidente autem, ubi iam erant interioris tabernaculi\ncolumnae octo, quomodo etiam istas decem, quas exterioris\natrii commemorat, accepturi sumus, ab occidente tamquam\nduo sint ordines columnarum, interiorum octo et exteriorum\ndecem? quod si ita est, longiora erunt etiam latera atrii exterioris\nquam tabernaculi interioris, ut sit, unde ab extremo\nin extremum alius columnarum ordo dirigatur et non incurrat\nin ordinem priorem ad interius tabernaculum pertinentem. et\nsi hoc est, consequens erit, ut uicenae illae columnae duorum\nlaterum tabernaculi interioris, austri et aquilonis, interuallis\nbreuioribus dirimantur quam illae uicenae, quas habet atrium\nexterius ex eisdem lateribus. et quia illi exteriores ordines\nuicenarum columnarum. sicut scriptura loquitur, centena cubita\ntenent, isti interiores totidem columnarum quotlibet minus\ncubita teneant, quoniam hoc scriptura non expressit, consequens\nerit, ut octo illae columnae tabernaculi interioris in\nlatere occidentali rariores sint quam uicenae illae eiusdem\ntabernaculi australes et aquiloniae, ut possit comprehendi\nspatium quantum sufficit decem illis aulaeis circumtendendis,\nquibus primitus dixit hoc tabernaculum fieri. habent enim\ncubita uicena et octona, quae fiunt simul ducenta octoginta:\nquorum si centena essent in lateribus duobus austri et\n\n\n\n\naquilonis, ubi uicenarum columnarum ordines sunt, quadragena\nutique cubita tenderentur per alia duo latera orientis et occidentis\net proportione occurrerent in octo columnis cubita\nquadraginta sicut in uiginti columnis cubita centum; sed non\nessent longiora latera exterioris atrii, quoniam centenis cubitis\ndefinita sunt, et ideo non esset quemadmodum ille ordo decem\ncolumnarum ab angulo australi in angulum aquilonium includeret\nordinem interiorum octo columnarum. proinde ut atrio\nundique circumdetur interius tabernaculum, oportet illud esse\netiam longitudinis breuioris. atque ita necesse sit uicenas\neius columnas in duobus lateribus. quibus in longum porrigitur,\ndensius constitui, quam sunt atrii exterioris etiam ipsae\nuicenae, et rarius octo columnas tabernaculi interioris a parte\noccidentis quam decem ex eadem parte atrii exterioris, quoniam\nquidquid minus cubitorum ex illis aulaeis extenditur in\ncolumnis uicenis duorum laterum ad austrum et aquilonem\nconpensandum est latitudine orientalis et occidentalis lateris,\nut ducenta octoginta cubita consummentur aulaeorum. non\nenim sicut de uelis capillaciis, ubi unum plus est, ita et de\nhis aulaeis iussit aliquid duplicari. quapropter si tantum\nbreuiatur longitudo tabernaculi interioris, quod ab atrio exteriore\nposset includi. ut in uicenis eius columnis non centena\ncubita tendantur aulaeorum, sed uerbi gratia ut minimum\nnonagena et sena, ut quaternis cubitis breuiora sint, haec\nipsa quaterna cubita, id est octo cubita in duobus aliis\nlateribus utique tendenda sunt, orientali et occidentali: ac\nsic in illis octo columnis occidentalibus tabernaculi interioris\nnon extenduntur cubita quadraginta, sed quadraginta quattuor\net alia quadraginta quattuor ab oriente. cum ergo in decem\n\n\n\n\ncolumnis exterioris atrii tenduntur cubita quinquaginta, in octo\nautem interioris tabernaculi tenduntur cubita quadraginta\nquattuor, rariora inueniuntur interualla interiorum octo columnarum\nquam exteriorum decem, quia, si paria essent, ita in\ncolumnis octo quadraginta cubita tenderentur, sicut quinquaginta\ntendebantur in decem, quoniam quod sunt proportione\nocto ad decem, hoc sunt quadraginta ad quinquaginta. quinarium\nquippe numerum quadraginta octies habent, quinquaginta\ndecies.\n\nNec nos mouerent columnarum interualla disparia, quod\ndensiores in lateribus longitudinis ponerentur, ubi uicenae\nsunt, rariores autem in latere latitudinis. ubi octo sunt, nisi\naliud existeret, quod urgeret mutare sententiam. cum enim\ncommemorasset longitudinem atrii ad mare habere tentoria\nquinquaginta cubitorum et columnas decem et bases earum\ndecem et latitudinem atrii ad orientem item quinquaginta\ncubitorum et columnas decem et bases decem, atque his\ndictis perfecta uideretur forma tabernaculi cum atrio suo\nundique ambiente. iniecit aliud, quod ubi et quomodo intellegendum\nsit difficillime reperitur. et quindecim, inquit.\ncubitorum tentoriorum altitudo lateri uni; columnae\neorum tres et bases earum tres. et latus secundum\nquindecim cubitorum tentoriorum altitudo: columnae\neorum tres et bases earum tres. et portae atrii\ntegimen uiginti cubitorum altitudo de hyacintho et\npurpura et cocco neto et bysso torta uarietate acu\npicta: columnae earum quattuor et bases earum\nquattuor. haec ubi constituantur perfecta illa forma tabernaculi\nnon uideo; sed plane uideo eundem esse numerum\n\n\n\n\n\n\ncolumnarum decem, in tribus et tribus et quattuor, ternis\nscilicet a lateribus et quattuor in medio. ac per hoc tentoria\nilla quinquaginta cubitorum non contexta erunt, ne aditus in\natrio nullus sit, sed quindenis cubitis media uiginti cubita\nseparabuntur. ut faciant portae tabernaculi tegimen, hoc est\nuelum. quod ornamento uelamentoque dependeat et teneat\nspatium quattuor columnarum, quod portae atrii deputatum\natque separatum est. ideo uelamen ipsum a lateribus quindenum\ncubitorum diuisum atque separatum etiam specie distingui\nuoluit, ut opere acu picto quattuor illis coloribus uariaretur.\nsed latera illa quindenum cubitorum hinc atque hinc ternas\ncolumnas habentium si ad eandem lineae rectitudinem portae\natrii coniungantur, non erit spatium inter decem columnas\nexterioris atrii et octo interioris tabernaculi, ubi sit altare\nquinque cubitorum quadrum occupans spatium et ante ipsum\naltare, ubi seruiatur altari, et inter ipsum et ostium tabernaculi\ninterioris. ubi sit labrum aeneum. sic enim poni iussum\nest, unde manus et pedes sacerdotes lauent, quando intrant\ntabernaculum uel quando accedunt. ut altari deseruiant: quod\nnisi foris a tabernaculo in atrio intellexerimus, quomodo\npossunt prius lauare manus et pedes et sic tabernaculum\nintroire? foris autem ab atrio non possumus altare statuere,\nquia et tabernaculum et altare circumdari atrio praecepit.\nrestat igitur, ut illa latera quindenum cubitorum hinc atque\nhinc et columnarum ternarum sic accipiamus a lateribus, ut\nipsa faciant interuallum totidem cubitorum inter portam atrii\net ostium tabernaculi interioris: portam quidem patentem\nuiginti cubitis in quattuor columnis et habentem uelum acu\npicto opere uariatum uiginti cubitorum, ostium uero tabernaculi\ninterius. ubi ponatur uelamen illud in quinque columnis\nextentum: quod utique non intra illum ordinem octo\n\n\n\n\ncolumnarum, sed extra foris ad atrium positum intellegere debemus.\ntunc enim erit uelum ostii tabernaculi, quod ostium tamquam\nualuis aperiebatur, ubi aulaea inter se circulis et ansis non\nconiungebantur, aut, si forte intra illum ordinem octo columnarum\ntabernaculi interioris, opponebatur hoc uelamen in\nquinque columnis ostio tabernaculi, ut quando aperiebatur\ninteriora non nudarentur, ne a prospicientibus uiderentur. quod\ntamen uelamen, siue interius ab illo ordine columnarum siue\nexterius poneretur — quod non satis elucet — procul dubio\ndistabat moderato interuallo ab eodem ordine columnarum,\nne quinque columnae ad quattuor columnas densius constipatae\nintercluderent potius aditum quam uelarent.\n\nSecundum istum itaque modum et secundum hanc formam\ntabernaculi nihil iam opus est uicenas illas columnas laterum\ninterioris tabernaculi ad austrum et aquilonem constituere\ndensiores et rariores illas octo facere quae ab occidente\nfuerant. decem quippe illae atrii exterioris ab eadem parte\noccidentis non longum ordinem faciunt columnarum, quo\nincludantur octo interiores, sed ternis ab utroque latere constitutis\net quattuor in porta spatium concludunt, ubi et altare\nsit holocaustomatum intra portam atrii ante ostium tabernaculi\net labrum inter ostium tabernaculi et altare et interuallum\nnecessarium ministerio inter altare et portam atrii. et sic\nillud totum spatium atrii concluditur columnis decem, tribus\nab aquilone et tribus ab austro et quattuor ab occidente,\ntamquam si n graecam litteram facias. et sic adiungebatur\nidem spatium longiori ordini columnarum tabernaculi interioris,\ntamquam si ad litteram memoratam ex ea parte, qua non\nhabet. adiungas litterae productionem quae iota dicitur, ut\neius parte, quae in medio est, ab eo latere concludatur et\n\n\n\n\nrestent hinc atque inde ex ipso iota reliquae partes. poterant\nergo numerari decem columnae in illo longo ordine partis\noccidentalis tabernaculi interioris, sed cum illis octo adderentur\nduae, quae fuerant ultimae in ordinibus laterum atrii\naquilonis et austri. nam et illae decem quae proprie ad\natrium pertinerent a parte occidentis, unde intrabatur ad\ntabernaculum, ternas habebant in lateribus et quattuor in\nfronte, ubi porta erat, atque ita spatium usui sacrificiorum\nnecessarium intra atrium ante tabernaculum amplectebatur.\nin ternis autem columnis, quae fuerant a lateribus, tentoria\nerant de bysso quindenorum cubitorum; in quattuor autem,\nubi porta erat, uelum erat uiginti cubitorum acu picto opere\nuariatum.\n\nNec moueat quod ait scriptura: quindecim cubitorum\ntentoriorum altitudo lateri uni; columnae eorum\ntres et bases earum tres. et latus secundum quindecim\ncubitorum tentoriorum altitudo; columnae\neorum tres et bases earum tres. et portae atrii\ntegumen uiginti cubitorum altitudo. altitudinem quippe\neandem dicit, quae fuerat longitudo tentoriorum. eadem\nquippe altitudo est cum texuntur, quae longitudo est cum\ntenduntur. quod ne suspicari uideamur, alio loco id ipsum\nscriptura commemorans ait: et fecerunt atrium quod est\nad austrum; tentoria atrii de bysso torta centum per\ncentum, id est centum cubita tentoriorum per centum cubita\nspatii quod tenebant uiginti columnae. deinde sequitur: et\n\n\n\n\n\n\ncolumnae eorum uiginti et bases earum uiginti\naereae. et latus quod est ad aquilonem centum per\ncentum: et columnae eorum uiginti et bases earum\nuiginti aereae. et latus quod est ad mare aulaea\nquinquaginta cubitorum; columnae eorum decem et\nbases earum decem: eadem dicit aulaea quae tentoria.\nlatus quod est ad orientem quinquaginta cubitorum\ntentoria. post haec redit ad posteriora tabernaculi, ut ostendat\nquemadmodum illae decem columnae spatium de quo\nloquebatur atrii complectebantur. quindecim cubitorum,\ninquit. quod est a dorso. dorsum appellat, quia posteriora\ntabernaculi erant. id est a parte occidentis. et columnae,\ninquit, eorum tres et bases earum tres. et a dorso\nsecundo hinc et hinc secundum portam atrii aulaea\nquindecim cubitorum: columnae eorum tres et bases\nearum tres. manifestum est certe eadem duo dorsa dici hoc\nloco. cum commemorantur omnia quemadmodum facta sint,\nquae latera dicebantur, quando praecipiebatur, ut fierent:\nlatera scilicet, quia hinc atque inde coniuncta portae occidentalis\natrii spatium concludebant, dorsa uero, quod a tergo\ntabernaculi erant haec pars atrii, id est a parte occidentali.\nsequitur autem et dicit: omnia aulaea atrii de bysso\ntorta. et bases columnarum aereae et ansae earum\nargenteae et capita earum inargentata argento et\ncolumnae inargentatae argento, omnes columnae\natrii. deinde adiungit quod nondum isto loco commemorauerat:\net uela<men portae) atrii opus uariatoris de hyacintho\net purpura et cocco neto et bysso torta uiginti\n\n\n\n\n\n\ncubitorum longitudinem et altitudinem. ecce ubi adparet\neandem dictam superius altitudinem, quae aulaeorum\nextentorum fuerat longitudo. denique addit: et latitudinem\nquinque cubitorum. tot enim cubitis latitudinis erigebantur\ntentoria exterioris atrii sicut interioris cubitis quattuor. sic\nautem et superius dixerat: longitudo autem atrii centum\nper centum et latitudo quinquaginta per quinquaginta\net altitudo quinque cubitorum ex bysso torta. hanc\naltitudinem dicens quam postea latitudinem dixit. quoniam\nquae iacentium latitudo est. eadem erectorum altitudo. sicut.\nquod paulo ante commemoraui. quae cum texuntur altitudo\nest, eadem cum tenduntur longitudo est.\n\nNunc iam quod distuleram uideamus. quomodo ex hac\nforma uniuersi tabernaculi, quam sicut potui ante oculos\nconlocaui. difficultas illa soluatur de capillaciis uelis. quae\nfortasse ideo erat abstrusior, quia per anticipationem ib\naliquid dictum est, quod proficeret operi, de quo postea\nfuerat locuturus, cum atrium tabernaculo circumponendum\ndescriberet. nunc itaque uerba ipsa uideamus. et subponesi\ninquit, quod superabit in uelis tabernaculi: dimidium\nueli quod superabit subteges, quod abundat in uelis\ntabernaculi subteges post tabernaculum. hoc totum,\nquod dictum est. unum sensum habet quia \"dimidium ueli\nquod superauerit, hoc est id quod abundauerit de uelis\ntabernaculi. subtegendum est post tabernaculum.\" quomodo\nergo superet, id est abundet et restet dimidium ueli, ex illa\nserie conexorum uelorum oportet inquirere, quoniam quinque\nin se et sex in se conecti uoluit, sicut superius loquens\n\n\n\n\n\n\ndixerat, sextum uelum a facie tabernaculi duplicandum, id est\nab oriente. totiens enim posteriora tabernaculi a parte occidentis\nesse significauit, id est ad mare. quid igitur facies tabernaculi\nnisi pars illa intellegenda est, quae est ad orientem? pars\nergo illa, qua uela quinque conexa sunt, habet cubita centum\nquinquaginta, hoc est quinquies tricena — tricenorum enim\ncubitorum erant singula, sicut ea deus fieri iusserat — illa\nuero pars in qua erant non quinque, sed sex uela sibimet\nsimiliter nexa, cubita habebat centum octoginta, id est sexies\ntricena; ac per hoc duplicato ex eis uno uelo, sicut iussum\nest, secundum faciem tabernaculi minuebantur in ea duplicatione\ncubita quindecim: quibus detractis centum sexaginta\nquinque remanebant. et ideo post centum quinquaginta cubita,\nquibus illi parti quinque uelorum etiam ista pars sex uelorum\naequabatur, superabant atque abundabant cubita quindecim.\nillinc enim erant a parte quinque uelorum cubita centum\nquinquaginta; hinc autem a parte sex uelorum duplicato uno\nuelo secundum faciem tabernaculi erant cubita centum sexaginta\nquinque. plus ergo habebat pars ista cubita quindecim.\nhoc dicit dimidium ueli, quod iubet subtegi post tabernaculum.\nut, quia illud a facie duplicatum est, hoc dimidium redundans\na posteriore parte tabernaculi non duplicaretur, sed subtegeretur,\nid est omnia ipsa quindecim cubita subtermissa tegerentur,\nac sic et ipsa illi longitudini detraherentur, sicut illa\nitidem quindecim a facie tabernaculi unius ueli duplicatione\ndetracta sunt, eoque modo centum quinquaginta cubitis quinque\nuelorum occurrerent ex alia parte centum quinquaginta cubita\nsex uelorum: triginta scilicet cubitis de centum octoginta\n\n\n\n\ndetractis a facie tabernaculi uelo duplicato et a posterioribus\ntabernaculi dimidio uelo subtecto.\n\nIam illud quod sequitur aliud est et aliam quaestionem\ninfert, propter quam maxime huius loci expositionem differendam\nputaui, ut prius et formam constituendi tabernaculi et\nde atrio circumponendo quod scriptum est uideremus. sequitur\nergo: cubitum ei hoc et cubitum ex hoc ex eo quod\nsuperat uelis de longitudine uelorum tabernaculi\nerit contegens super latera tabernaculi, hinc atque\nhinc ut operiat. aliud est quod superabit una pars sex\nuelorum aliam partem quinque uelorum propter ampliorem\nuelorum numerum, unde iam diximus; aliud quod superabit\nde longitudine uelorum, unde nunc dictum est. ita enim non\npars parti comparatur et altera alteram superare inuenitur:\nilla scilicet, quae uela sex habet, illam, quae uela quinque\nhabet. quae ambae ut sibimet aequarentur, a facie tabernaculi\nfacta est unius ueli duplicatio, a tergo dimidii subtectio; sed\nipsa uela capillacia comparata aulaeis, ex quibus decem iussit\nfieri interius tabernaculum quattuor coloribus textis, longiora\nreperiuntur cubitis binis. ea enim erant aulaea singula cubitorum\nuiginti octo, ista triginta. ideo hic non ait: ex eo quod\nsuperat de uelis, sed: ex eo quod superat uelis de\nlongitudine uelorum. quid est ergo: cubitum ex hoc et\ncubitum ex hoc erit contegens super latera tabernaculi\n, nisi quia illa longitudo in qua binis cubitis uela capillacia\nlongiora sunt aulaeis singulis singula non tota in unam\n\n\n\n\n\n\npartem cogenda est, id est ut quidquid superat, ad posteriora\ntabernaculi colligatur, sed distribuatur ex aequo tantumque\neius ad priora tabernaculi quantum ad posteriora tribuatur;\nid est, quoniam duo cubita in singulis uelis eandem quae\nsuperat longitudinem faciunt, ut cubitum inde auferat pars\nista et cubitum illa; ita de singulis cubitis suis habebit pars\nista cubita decem et illa de suis singulis decem, quoniam\ndecem uela binis cubitis longiora uiginti cubitorum longitudinem\nfaciunt, qua uidentur superare serie sua seriem\naulaeorum?\n\n\nDeinceps uidendum est haec uiginti cubita. quae\nsuperant de longitudine uelorum, cui spatio cingendo proficiant.\nsi enim uelis capillaciis interius tabernaculum circumtegitur,\nita superant, ut quid ex eis cooperiatur non sit\nomnino. unde restat etiam ipsa subtegi et subtegendo detrahi.\nquod scriptura non dicit. aulaea quippe decem, quae habent\ncubita uicena et octona, quibus interius tenditur tabernaculum,\ncircumplectuntur spatium quantum possunt circumplecti cubita\nducenta octoginta: unde latera illa longiora, australe et aquilonium,\nhabentia uicenas columnas auferunt ex his cubitis\ncentena cubita; restant octoginta. quae duobus reliquis lateribus\nbreuioribus, orientali, quod non habet ordinem columnarum,\net occidentali, ubi erant columnae octo. quadragena\ndistribuantur. proinde in capillaciis <uelis>, quoniam detractis\ntriginta cubitis trecenta restabant, si trecentis cubitis capillaciorum\nuelorum ducenta octoginta cooperiar.tur aulaeorum,\nita supererunt uiginti, ut non sit quod ex eis tegatur. proinde\nduo illa cubita, quae singula capillacia plus habent, ex quibus\nsumma uiginti cubitorum collecta est, sic distribuenda sunt:\ncubitum ex hoc et cubitum ex hoc; id est, ne omnia in\n\n\n\n\nunam partem cogantur, ut proficiant operiendis lateribus\ntabernaculi, sed exterioris atrii, id est omnia illa trecenta\ncubita uelorum capillaciorum extrinsecus tabernaculum cingant.\nadiunctis quippe lateribus atrii exterioris centenum cubitorum.\nid est austri et aquilonis, quinquagena cubita supersunt\norientis et occidentis, quae omnia fiunt trecenta, quibus\ncooperiendis capillaciorum trecentena sufficiunt. hoc est quod\nait: cubitum ex hoc et cubitum ex hoc, id est: distributio\nduorum cubitorum, quibus unumquodque uelum capillacium\nlongius est. hoc est ex eo quod superat uelis de longitudine\nuelorum erit contegens super latera tabernaculi,\nilla scilicet exteriora, quae ad atrium pertinent, hinc\natque hinc ut operiat, nec illa ipsius atrii, quae centenis\ncubitis et uicenis columnis tenduntur; ipsa enim non sunt\nfacta longiora quam illa interioris tabernaculi quae decem\naulaeis tenduntur et uicenas etiam ipsa columnas habent. nam\nsicut interioris tabernaculi duo latera ab aquilone et austro\ncentenis cubitis porriguntur, ita et exterioris atrii. non ergo\nad ipsa exteriora totidem columnarum latera tegenda capillaciorum\nuelorum proficit longitudo, qua longitudinem superant\naulaeorum. tantum enim dant exterioribus lateribus, quantum\net interioribus darent, id est cubita centena, quae fiunt\nducenta. sed quia lateribus orientis et occidentis sufficerent\nlatera quadragena, si tantummodo interius tabernaculum uelis\ncapillaciis cingeretur, additis autem lateribus atrii creuit\ntabernaculi latitudo, ut tegendis lateribus orientali et occidentali\niam non quadragena, sed quinquagena cubita sint necessaria,\nad ea tegenda proficere potuit capillaciorum uelorum\nlongitudo amplior quam aulaeorum, ut non ambo cubita,\nquibus binis longiora sunt, ex una parte inpenderentur, sed:\ncubitum ex hoc et cubitum ex hoc, ac sic haberet ex\nipsa superabundantia latus orientale cubita decem et\n\n\n\n\n\n\n\n\noccidentale alia decem. uiginti enim sunt bina -decem, quia ueli undecimi\ncubita triginta duplicatione et subtectione ab hoc\nambitu detrahuntur.\n\nSed quoniam id quod latine interpretatum est: cubitum\nex hoc et cubitum ex hoc ex eo quod superat uelis\nde longitudine uelorum tabernaculi erit contegens\nsuper latera tabernaculi, graecus habet TrXcqua, quae latini\nnonnulli non \"latera\" sed \"obliqua\" interpretati sunt,\nmerito mouet, quia etsi nihil hic uideatur obliquum, ubi\nomnes anguli quattuor laterum recti sunt, rcXcqua tamen dici\nlatera illa non possunt, quorum unum est in facie, alterum\nretro, id est orientale et occidentale, sed TrXafia dici possunt\na dextro et sinistro, id est aquilonium et australe: cum ergo\nnon sint ea ttXafia, quae habent cubita quinquagena, quibus\nlateribus tegendis proficere potuisse diximus superantem longitudinem\ncapillaciorum uelorum, quomodo erit uerum: cubitum\nex hoc et cubitum ex hoc ex eo quod superat uelis de\nlongitudine uelorum tabernaculi erit contegens super\nlatera tabernaculi? sed nimirum de illis lateribus tegendis\nloquitur, quae etiam dorsa appellat quindenorum cubitorum\ncolumnarumque ternarum, quae cum porta atrii habente cubita\nuiginti et columnas quattuor quinquaginta conplent cubita et\ncolumnas decem. haec latera ex istis suis finibus in medium\nposuerunt atrii portam, ex illis autem ostium tabernaculi;\ninter portam atrii et ostium tabernaculi spatium iacet, quantum\ncubita illa concludunt uiginti a porta et dextra laeuaque\nquindena. in eo spatio est altare holocaustomatum intra\nportam atrii ante ostium tabernaculi; et inter altare et ostium\ntabernaculi labrum aereum, ubi sacerdotes manus et pedes\n\n\n\n\n\n\nlauabant. diligenter autem mensuris examinatis fortasse in\nistis lateribus ternarum columnarum, quae icXayia graece dicta\nsunt, nonnulla etiam obliquitas inuenitur, ut non frustra\nquidam interpretes nostri \"obliqua\" interpretarentur, quae in\ngraeco rcXcqua repererunt. non enim uela capillacia quindenis\ncubitis suis possunt tegere quindena cubita tentoriorum in\nillis lateribus, nisi posterioribus partibus tabernaculi, antequam\nad illa latera deflectantur, non amplius quam dena cubita\ninpenderint. ac sic ex linea recta posterioris tabernaculi, id\nest a parte occidentis — quae linea cum habuisset octo\ncolumnas pertinentes ad interius tabernaculum, decem habere\ncoepit additis lateribus atrii exterioris, et cum habuisset\ncubita quadraginta ad octo columnas pertinentia. quinquaginta\nhabere coepit in columnis decem — ex hac ergo linea cum\ntecta fuerint uelis capillaciis dena cubita ab utroque angulo\nuenientia, restabunt in medio triginta non tecta uelis capillaciis,\nsed illis tantummodo aulaeis, in quorum triginta\ncubitorum medio, per quotlibet cubita tenderentur, erat ostium\ntabernaculi. proinde illa latera ternarum columnarum et quindenorum\ncubitorum, si ex illis finibus suis, quibus iungebantur\nportae atrii, patebant inter se cubitis uiginti, quia tantum\nhabebat porta quae illa latera dirimebat, ex aliis autem finibus,\nquibus haerebant posteriori illi lineae tabernaculi, de qua\nlocuti sumus, habebant inter se cubita triginta, procul dubio\nerant obliqua, quoniam plus inter se patebant ex hac parte,\nubi habebant media cubita triginta, quam ex illa parte, ubi\nhabebant media cubita uiginti. ita illa decem cubita capillaciorum\nuelorum, quod erat dimidium abundantis longitudinis,\nquae proficiebant posteriori parti tabernaculi, hoc est occidentali,\nsicut alia decem proficiebant priori parti, id est orientali,\n\n\n\n\n\n\nquinis cubitis conplebant tecturam laterum illorum, quae graece\nirXaYta dicta sunt, inde quinque et hinc quinque. quae si\ndefuissent, dena cubita tegerentur in eisdem lateribus et\nquina nuda essent. itaque, quantum mihi uidetur. melius\nintellegitur hinc esse dictum: cubitum ex hoc et cubitum\nex hoc ex eo quod superat uelis de longitudine\nuelorum tabernaculi, non quia erant, cum hinc et inde\nquina essent, sed quia ex illa longitudine redundabant, in qua\nbinis cubitis erant aulaeis capillacia longiora, ex quibus duobus\ncubitis uniuscuiusque ueli cubitum profecerat parti\norientali: restabat utique alterum cubitum parti occidentali,\nut cubitum ex hoc et cubitum ex hoc esset contegens\nsuper itXdyia tabernaculi. unde dictum est: hinc atque hinc\nut operiat. quia non operiebat totum, si eadem quina\ncubita defuissent.\n\n\nNunc iam quoniam satis disputatum est. quomodo illa\nomnia intellegenda sint, quae in tabernaculi constitutione\nuidebantur obscura. breuiter, si possumus, enitamur ostendere\nquid sit eadem disputatione confectum. ab occidente igitur\nintrabatur et prima erat ingrediendi porta atrii, quae patebat\nuiginti cubitis et habebat quattuor columnas, quibus dependebat\nuelum uiginti cubitis extentum, erectum autem cubitis\nquinque, quattuor illis saepe commemoratis coloribus acu\npicto opere uariato. hac porta ingrediens excipiebatur atrio,\ncuius latera dextra laeuaque quindenis cubitis et ternis\ncolumnis porrigebantur introrsus, ut in medium ponerent\nostium tabernaculi interioris in ea parte quo perueniebant,\nsicut in medio ponebant portam atrii ab ea parte unde incipiebant.\nhoc itaque atrium latius erat quam longius. nam\nlongitudo eius erat a porta ipsius usque ad ostium\n\n\n\n\ntabernaculi interioris in cubitis ferme quindecim: latitudo autem\ncirca portam in cubitis uiginti, circa ostium uero in cubitis\ntriginta. unde obliqua illa latera fuisse intelleguntur, quae\ndextra laeuaque in columnis ternis et quindenis cubitis erant.\nin hoc atrio erat altare sacrificiorum quadratum, quinque scilicet\ncubitis longum et totidem latum. inter portam et altare\nspatium erat, ubi uersabantur qui sacrificia inponebant altari;\nintrorsus uero inter altare et ostium tabernaculi locus erat\ncineris ante altare et deinde labrum aeneum, ubi manus et\npedes sacerdotes lauabant uel altari in atrio seruituri uel\ntabernaculum interius ingressuri. tentoria porro huius atrii in\nlateribus ternarum columnarum byssina erant extenta cubitis\nquindenis, erecta cubitis quinis.\n\nAb hoc ergo atrio intrabatur ostium tabernaculi, cum\ntransisses altare et labrum aeneum. intrabatur autem apertis\naulaeis, quibus decem, quinque hinc et quinque inde. ex aduerso\nsibimet constitutis totum ipsum interius tabernaculum\ncingebatur. quod ostium ingresso occurrebat uelum, quod ad\nostium fuerat oppositum, in quinque columnis extentum, extentum\nillis quattuor coloribus: quod uelum cum faciendum\npraeciperet. adductorium uocauit, credo quod curreret ducendo\net reducendo, cum operiret atque aperiret ingressum.\ntransito isto uelo excipiebat pars tabernaculi media inter hoc\nuelum et illud alterum interius, quod columnis quattuor fuerat\ninpositum, ex illis quattuor coloribus factum. et separabat\ninter sancta quae forinsecus erant et sancta sanctorum interius\nposita. in hoc itaque medio spatio inter ista duo uela mensa\nerat aurea, quae habebat panes propositionis in parte aquilonis\net contra eam candelabrum aureum septem lucernarum\nin parte austri. huc usque secundis sacerdotibus licebat intrare.\n\n\n\n\n\n\n\n\nInterius autem, id est in sancto sanctorum ultra uelum\nquattuor columnarum, arca erat testimonii deaurata, in qua\nerant tabulae lapideae legis et uirga Aaron et urna aurea\ncum manna et propitiatorium desuper aureum, ubi stabant\nduo cherubin alis obumbrantes propitiatorium et intuentes\ninuicem et ipsum. ante arcam uero, id est inter arcam et\nuelum, positum erat altare incensi, quod aliquando aureum\ndicit scriptura, aliquando deauratum, aureum utique appellans\nquod erat inauratum. ad haec sancta sanctorum nisi summo\nsacerdoti non licebat intrare cotidie propter inferendum incensum,\nsemel autem in anno cum sanguine ad purificandum\naltare et, si quando forte exigebat necessitas pro peccato\nsacerdotis aut uniuersae synagogae, sicut in Leuitico scriptum\nest. sic intrabatur tabernaculum ab occidente, id est a porta\natrii usque ad latus orientale introrsus ubi erat arca testimonii.\n\n\nHoc autem interius tabernaculum, quod incipiebat non\na porta atrii sed ab ostio, quod appellabatur ostium tabernaculi,\net finiebatur in longum latere orientis, ubi erat arca\ntestimonii, decem aulaeis concludebatur, quorum erant singula\nuiginti octo cubitorum, quinque hinc et quinque inde, sibimet\nconexa ansulis et circulis et ex aduerso sibimet constituta, et\ncolumnis uicenis in lateribus longioribus aquilonis atque austri\net columnis octo a latere occidentis, a latere autem orientis\nnullis columnis, sed solis aulaeis. quae aulaea decem erigebantur\nin cubitis quattuor et per totum circuitum tendebantur\nin cubitis ducentis octoginta: quorum centena in lateribus\nerant longioribus austri et aquilonis per uicenas columnas,\nquadragena uero cubita in reliquis duobus lateribus breuioribus:\nuno occidentis per columnas octo, altero orientis, ubi\ncolumnae non erant, sed sola tendebantur aulaea de solis\n\n\n\n\n\n\nduabus angularibus columnis, mediis autem nullis; et erant\nhaec aulaea decem de quattuor coloribus texta. hoc ergo interius\ntabernaculum circumdabatur atrio ab austro uiginti\ncolumnis et ab aquilone uiginti. quae duo atrii latera aequalem\nhabebant longitudinem cum lateribus interioris tabernaculi,\nquia et ipsa uicenis columnis porrigebantur in cubitis totidem,\nid est centenis. a latere autem orientis atrium concludebatur\ncolumnis decem, cubitis quinquaginta: qui ordo columnarum\nrectus erat et incurrebat in illas duas angulares interioris\ntabernaculi, quas solas orientis pars habebat; proinde cum\nipsis conplebantur decem. a latere autem occidentis habebat\nquidem atrium decem columnas, non tamen recto ordine, sed,\nsicut iam ostendimus, tamquam triporticum quattuor a porta\net ternas a lateribus.\n\nVniuersum autem atrium in circuitu tabernaculi tentoriis\nbyssinis cingebatur, quae erigebantur cubitis quinque.\nhis superueniebant uela capillacia undecim, ex una parte\nquinque sibimet conexa, ex alia sex. in conexione ergo quinque\nuelorum cubita erant centum quinquaginta; ex alia uero\nparte in conexione sex uelorum cubita erant centum octoginta,\nquoniam uela singula tricenorum fuerunt cubitorum. sed ut\nalia pars alteri coaequaretur, duplicatum est unum uelum a\nfacie tabernaculi, id est ab oriente, et subtectum est dimidium\nuelum a parte posteriore, id est ab occidente. atque ita subtracta\nsunt cubita triginta, quanta erat ueli unius longitudo,\net remanserunt centum quinquaginta, quot etiam ex parte\naltera fuerunt. circuitus itaque uelorum capillaciorum, quo\ncingebatur atrium tabernaculi, trecentis cubitis tendebatur,\nsicut circuitus decem aulaeorum interioris tabernaculi cubitis\nducentis octoginta. aulaea quippe singula habebant cubita\n\n\n\n\nuicena et octona in longitudinem, capillacia uero uela tricenis\ncubitis longa erant. quapropter ex ambitu aulaeorum interioris\ntabernaculi, qui erat in cubitis ducentis octoginta, centena\ncubita in lateribus longioribus erant austri et aquilonis et\nquadragena in duobus breuioribus orientis et occidentis; ex\nambitu autem capillaciorum uelorum, quo atrium exterius\ntegebatur, quia ambitus erat in cubitis trecentis, centena erant\nin lateribus longioribus austri et aquilonis, quoniam aequalia\nerant lateribus tabernaculi interioris, quinquagena autem in\nduabus reliquis partibus orientis et occidentis. ac per hoc\nduo illa cubita, quibus longius erat aulaeo uelum capillacium,\nnon lateribus austri et aquilonis, quae paria erant atrii exterioris\net tabernaculi interioris, sed lateribus orientis et occidentis\nproficiebant. in eis enim lateribus creuerat tabernaculi\nlatitudo circumposito extrinsecus atrio. sed quinquaginta cubita\nuelorum capillaciorum a parte orientis per decem columnarum\nrectum ordinem tendebantur eisque proficiebat unum cubitum\nex duobus illis. quibus eorundem uelorum maior fuerat longitudo;\nalia uero cubita quinquaginta, quae occidentali lateri\ndebebantur, quibus alterum ex duobus illis cubitum proficiebat,\nnon tendebantur per columnarum ordinem rectum. ibi enim\nerat illa tamquam triporticus, quae concludebat spatium atrii.\nubi esset altare sacrificiorum, quattuor columnis a porta et\na lateribus ternis. ac per hoc non poterant etiam portam\ncingere illa cubita quinquaginta, sed usque ad cooperienda\n- obliqua illa latera tendebantur, quae in columnis ternis et\nquindenis cubitis erant. erigebantur autem capillacia uela\n\n\n\n\ncubitis quattuor eisque tegebantur atrii tentoria byssina, quorum\nerat erectio in cubitis quinque.\n\nPelles uero rubricatae super capillacia uela ueniebant.\ndesuper autem, id est a parte tecti uice camerae tabernaculum\npellibus hyacinthinis tegebatur: utrum cum atrio et spatium\nillud interius. non adparet; sed credibilius est atrii spatia\nquae inter exteriores et interiores columnas erant, caelum\napertum habuisse, maxime illud occidentis, ubi erat altare\nsacrificiorum.\nQVAEST. I. Si autem anima peccauerit et audierit\nuocem iurationis et ipse testis fuerit aut uiderit aut\nconscius fuerit, si non nuntiauerit. et accipiet peccatum.\nhoc est: si non nuntiauerit, accipiet peccatum.\nquod enim additum est \"et\", locutionis est usitatae in scripturis.\nuerum iste sensus quia obscurus est, exponendus\nuidetur. hoc enim uidetur dicere, peccare hominem, quo\naudiente iurat aliquis falsum, et scit eum falsum iurare et\ntacet. tunc autem scit, si ei rei de qua iuratur testis fuit\naut uidit aut conscius fuit, id est aliquo modo cognouit aut\noculis suis conspexit aut ipse qui iurat illi indicauit; ita\nenim potuit esse conscius. sed inter timorem huius peccati\net timorem proditionis hominum non parua existit plerumque\ntentatio. possumus enim paratum ad periurium admonendo\n\n\n\n\n\n\nuel prohibendo a tam graui peccato reuocare; sed si non\naudierit et coram nobis de re quam nouimus falsum iurauerit,\nutrum prodendus sit, si proditus etiam in periculum mortis\nincurrat, difficillima quaestio est. sed quia non hic expressit\ncui hoc indicandum est, utrum illi cui iuratur an sacerdoti\nuel cuipiam qui non solum eum persequi non potest inrogando\nsupplicium sed etiam orare pro illo potest, uidetur mihi quod\nse homo soluat etiam a peccati uinculo, si indicet talibus,\nqui magis possunt prodesse quam obesse periuro siue ad\ncorrigendum eum siue ad deum pro illo placandum, si et ipse\nconfessionis adhibeat medicinam.\nPost hoc autem peccati genus, quod de periurio alicuius\nnon indicato commemorauit, nullum pro eo sacrificium iussit\nofferri; sed deinde subiunxit: anima quaecumque tetigerit\nomnem rem inmundam aut morticini aut a fera capti\ninmundi aut eorum quae sunt morticina abominationum\ninmundarum, morticinum iumentorum inmundorum\naut tetigerit ab inmunditia hominis, ab omni\ninmundita eius, quam si tetigerit inquinabitur, et\nlatuerit eum, post hoc autem cognouerit et deliquerit.\nneque hic sacrificium pro isto genere peccati quod offerretur\ncommemorauit, sed adhuc adiecit et ait: anima quaecumque\niurauerit distinguens labiis malefacere aut benefacere\nsecundum omnia quaecumque distinxerit homo\ncum iureiurando, et latuerit eum, et id cognouerit,\n\n\n\n\n\n\net peccauerit unum ex his, et confessus fuerit peccatum,\npro quo peccauit aduersus ipsum. his omnibus\nsine aliqua interpositione sacrificii conexis et explicatis adiungit\net dicit: et offeret pro his quae deliquit domino,\npro peccato quo peccauit, feminam ab ouibus agnam\naut capram de capris pro peccato; et exorabit pro\neo sacerdos pro peccato et remittetur illi peccatum.\nquid est ergo, quod pro tacito cuiusquam periurio et pro eo,\nquod tangitur morticinum uel aliquid inmundum, nullum sacrificium\ncommemorauit, pro eo uero peccato, ubi falsum quisquam\nnesciens iurat, dixit offerri agnam uel capram? an pro\nomnibus supra dictis hoc sacrificium oportet intellegi? uoluit\nenim prius omnia enumerare et sic inferre quo sacrificio possint\nexpiari. sed in eis omnibus supra dictis generibus peccatorum\nsunt quaedam propter locutionum modos subobscure posita,\nsicuti est quod ait: morticinum iumentorum. ea enim,\nquae a Graecis xnjvn; appellantur, plerique nostrorum \"iumenta\"\ninterpretati sunt: quod nomen in latina consuetudine\neorum animalium est, quorum laboribus adiuuamur maxime\nin portandis oneribus, sicuti sunt equi, asini, muli, cameli et\nsi quid huius modi: quae uero Graeci y.rijv\"fį uocant, tam late\nintelleguntur, ut omnia aut prope omnia pecora isto nomine\nconcludantur. et ideo nouo genere locutionis uelut TXsovaofjui)\nadditum est in graeco \"i n III n n do rum\", cum diceretur \"i umentorum\",\nquoniam sunt etiam munda pecora, quae xtrjvrj\n\n\n\n\n\n\nappellantur. quae autem iumenta usus latinus appellat, secundum\nlegis distinctionem nonnisi inmunda sunt.\nItem quod ait: anima quaecumque iurauerit distinguens\nmalefacere aut benefacere, quaeritur\nquid dixerit \"distinguens\". assidue quippe hoc uerbum\nponit scriptura. unde est et illud: reddam uota mea, quae\ndistinxerunt labia mea; item dicitur ad Ezechielem: cum\ndicam iniquo: morte morieris; et tu non distinxisti\nneque locutus es; item scriptum est: si qua in domo\npatris sui constituta uouerit uotum, distinguens\nlabiis suis aduersus animam suam. uidetur ergo ista\ndistinctio quasi definitio esse, qua secernitur aliquid a\nceteris, quae solo dicto non tenentur. sic ergo accipiantur,\ntamquam dictum sit: anima quae iurauerit, definiens\nlabiis malefacere aut benefacere, secundum omnia\nquae definierit homo cum iureiurando, et latuerit\neum — id est nesciens faciendum esse uel non faciendum\niurauerit facere — et id cognouerit. et peccauerit unum\nex his — siue quia iurauit, antequam cognosceret, siue quia\nfecit quod iurauit et cognouit postea quia non fuit faciendum\nneque iurandum — et confessus fuerit peccatum pro\nquo peccauit, id est peccatum quod peccauit: locutio est\nenim. quod autem addidit: aduersus ipsum, quid intellegitur\nnisi: aduersus ipsum peccatum confessus fuerit, id est confitendo\npeccatum accusauerit? et offeret pro his quae\ndeliquit domino, pro peccato quo peccauit feminam\nab ouibus agnam — usitata locutione agnam feminam\ndicit, quasi possit esse non femina — aut capram de capris,\nsicut agnam de ouibus, quasi possit esse aut agna nisi de\n\n\n\n\n\n\nouibus aut capra nisi de capris. nonnulla autem quaestio est,\nimmo non parua, quid sit quod assidue dicit: post hoc\nautem cognouerit et deliquerit, quasi tunc fiat delictum,\ncum fuerit cognitum. an potius quia nisi pro cognito satisfieri\nnon potest? sed non ait: post hoc autem cognouerit et\npaenituerit eum. quid ergo est: post hoc cognouerit et\ndeliquerit? an si post cognitionem deliquerit? ut, si sciens\nfecerit quod faciendum non esset. tunc delicto purgatio debeatur.\nsed non ita praelocutus est. ea quippe uidetur exsequi\npeccata quae ab ignorantibus et per hoc a nolentibus committuntur.\nfortassis ergo aliquo genere locutionis deliquerit\ndictum est \"delictum esse didicerit\". an potius conuerso\nordine dictum est — quia et talia genera locutionis habet\nscriptura — quod per alia loca similia recto ordine dicebatur?\nnam cum alibi totiens scriptum sit: et deliquerit et cognitum\nfuerit ei, hic tantum conuerso, ut dixi, ordine prius\ndictum est cognouerit. deinde et deliquerit. ordine autem\nsuo ita dici posset [tantum]: anima quaecumque tetigerit\nomnem rem inmundam aut morticini aut a fera capti inmundi\naut eorum quae sunt morticina abominationum inmundarum,\nmorticinum iumentorum inmundorum, aut tetigerit\nab [omni] inmundita hominis, ab omni inmunditia eius quam\nsi tetigerit inquinetur, et latuerit eum et deliquerit, post hoc\nautem cognouerit.\nSi autem non ualet manus eius quod satis est\nin ouem, offeret pro peccato suo quod peccauit duos\n\n\n\n\n\n\nturtures aut duos pullos columbinos domino, unum\npro peccato et unum in holocaustoma. certe hic aperit\nquaestionem, de qua superius cum loqueretur ambigebamus.\nideo quippe uidetur dicere: unum pro peccato, alterum\nin holocaustoma, quoniam non offerebatur sacrificium pro\npeccato nisi cum holocausto. denique cum prius seorsum de\nholocaustis loqueretur, commemorauit turturem et non dixit\nduos; nunc uero ideo duos dicit, quia sacrificium pro peccato\nsine holocaustomate non offerebatur. quod ergo superius dicebat:\net inponet super holocaustoma, non est dubium quod\nprius holocaustoma, deinde illud superinponebatur; nunc uero\nde auibus aliter dicit, ut prius offeratur pro peccato una auis,\ndeinde altera in holocaustoma.\nQuod autem ait: anima si latuerit eum obliuione,\nid est: si obliuione factum fuerit, ut lateat eum uel eam, si\nad animam refers, quoniam eum dicendo ad hominem retulit.\nanimas quippe hic homines dicit.\nEt peccauerit nolens a sanctis domini. uidetur\nobscure positum hoc peccati genus, sed in consequentibus\naperitur, ubi dicit post oblatum de ariete sacrificium: restituet\nillud et quintas adiciet. ibi enim intellegitur hoc\nesse a sanctis obliuione peccare \"aliquid per obliuionem\nusurpare\", quod debetur sanctis siue sacerdotibus siue oblationibus\nuel primitiarum uel quidquid huius modi.\nEt anima quaecumque peccauerit et fecerit\nunum ab omnibus praeceptis domini quae non oportet\nfieri et non cognouerit et deliquerit et <acceperit>\npeccatum suum, et offeret arietem sine macula de\nouibus pretio argenti in delictum ad sacerdotem; et\nexorabit pro eo sacerdos propter ignorantiam eius\nquam ignorauit et ipse non sciuit et remittetur illi.\ndeliquit enim delictum ante dominum. excepta locutionum\ninusitata densitate, quae iam propter assiduam repetitionem\ndebent esse notissimae, totus iste sensus obscurus\nest, quoniam quaeritur quomodo discernatur hoc genus delicti\nab eis, quae superius quadam generalitate complexus est.\nuidetur enim hoc ratio poscere, ut certis generibus peccatorum\ncerta genera quibus expientur sacrificiorum adhibenda sint.\nhoc autem quod modo commemoraui non specialiter exprimit\npeccatum, sed in ea uidetur generalitate uersari, de qua ante\ncum diceret constituit sacrificium sacerdoti uitulum et uniuersae\nsynagogae similiter uitulum, principi caprum et cuicumque\nanimae, hoc est cuicumque homini capram uel si\nuoluerit ouem, tamen femininum pecus. deinde coepit excepta\nfacere quaedam genera peccatorum et nominatim exprimere\npro quibus quid offerendum sit; uelut de audito et tacito\ncuiusquam periurio et de tacto morticino et inmundo et iuratione\nfalsa per ignorantiam de ouibus agnam aut capram de\ncapris aut par turturum aut duos pullos columbinos aut decimam\npartem oephi similaginis; pro eo autem peccante, qui\nper obliuionem aliquid sanctorum usurpauit, arietem et eiusdem\n\n\n\n\n\n\nrei restitutionem quintis adiectis. nunc uero non expressa\nspecie peccati generaliter addens: anima quaecumque deliquerit\net fecerit unum ab omnibus praeceptis domini\nquae non oportet fieri - sic in illa generalitate dicebat:\nunum ex praeceptis domini quod non fiet — et non\ncognouerit et deliquerit, id est per ignorantiam nolens\npeccauerit, arietem iubet offerri, non capram aut feminam ex\nouibus, sicut superius in tali peccatorum generalitate constituerat.\nquid sibi ergo uult ista permixtio? nisi forte quod hic\ndicit: deliquit enim [delicto] delictum ante dominum,\nhoc quod ait .,ante dominum-, in his uoluit delictum intellegi,\nquae fiunt ante dominum, id est quibus domino in tabernaculo\ndeseruitur: unde aliquid paulo ante dixerat, cum ait:\npeccauit a sanctis, et intelleximus \"usurpauit aliquid sanctorum\",\nquia etiam restitui praeceperat. ac per hoc non sic\ntantum peccari potest in his rebus, si aliquid inde per obliuionem\nusurpetur, sed etiam multis aliis modis potest quisque\nper ignorantiam delinquere in his quae seruituti domini exhibentur.\nhoc uoluit postea genus delictorum generaliter commemorare\net ideo et illic et hic arietem iussit offerri. plenae\nsunt autem scripturae cum dicitur: ante dominum et non\nintellegitur nisi illud quod domino exhibetur, sicut sacrificium\nuel primitiae uel aliqua in sacris seruitus.\nQuaeritur etiam utrum ubique sit accipiendum quod\ndictum est: si non ualet manus eius quod satis est ad\nouem, offerre eum debere par turturum aut duos pullos\ncolumbinos et, si hoc quoque non ualet, certam similaginis\nquantitatem. quoniam, si ubique ita licere intellegitur. non\n\n\n\n\n\n\npotest quidem dici sacerdotem non habere uitulum aut uniuersam\nsynagogam aut principem non habere caprum uel\nouem. et si ita est, quid opus erat postea dicere tacitum\ncuiusquam periurium aut tactum inmundum et periurium per\nignorantiam factum purgari sacrificio agnae et caprae, cum\neadem sacrificia praecepta sint etiam in illa generalitate peccati,\nad quam generalitatem etiam ista potuerunt pertinere?\nsi autem hinc ista discernuntur. quod licebat pro eis turtures\net columbos uel etiam, si hoc non esset, similaginem offerri,\nibi autem ubi non dictum est non licebat, ron uidetur subuentum\nesse pauperibus, quoniam multa possent esse delicta\nnon specialiter expressa, quae ad illam generalitatem referrentur,\nubi grauarentur inopes, si tantummodo capram feminam\net agnam ex ouibus et illas auiculas et similaginem licebat\nofferri. nisi forte quis dicat boc discerni ista excepta et nominatim\nexpressa peccata ab illis quae generaliter commemorata\nsunt, quia hic agnam dixit, ibi ouem, ut aetas pecorum aliquam\ndifferentiam faciat, dum tamen intellegatur pauperibus\nperaeque subuentum, ut, si non haberent ulla animalia quadrupedia.\naut memoratas aues aut similaginem offerrent pro\npeccatis ignorantiae suae. si autem mouet quare, cum generaliter\nomnia ignorantiae peccata concluserit et sacrificia non\npro distantia peccatorum quam non fecerat sed pro distantia\npersonarum distinxerit, postea uoluerit etiam peccata distinguere\net pro eorum diuersitate sacrificia diuersa praecipere,\nquasi non ad illam generalitatem omnia pertinerent: sic factam\nposterius exceptionem oportet intellegi, ut quaecumque remanserint\nhis exceptis, quae nominatim et speciatim commemorauit,\ndicta in illa generalitate intellegamus. quem modum\nlocutionis non est alibi reperire; sed in scripturis sanctis\n\n\n\n\n\n\n\n\ntale est illud ubi apostolus ait: omne peccatum quodcumque\nfecerit homo extra corpus est. hic enim nihil\nuidetur praetermisisse peccati, quandoquidem ait: omne peccatum\nquodcumque fecerit homo; postea tamen excepit\nfornicationem, cum intulit: qui autem fornicatur in corpus\nproprium peccat. quod secundum consuetudinem nostrae\nlocutionis ita diceretur: omne peccatum quodcumque fecerit\nhomo excepta fornicatione extra corpus est; qui autem fornicatur\nin corpus proprium peccat. ita et hic, cum prius generaliter\nomnia ignorantiae peccata diceret illis quae commemorauit\nsacrificiis expianda, postea tamen excepit illa, quibus\nexpresse et distincte p)sitis certam sacrificiorum purgationem\nadhiberet, ut his exceptis quaecumque reliqua essent ad illam generalitatem\npertinerent.\nOfferet arietem ab ouibus sine macula pretio\nin quod deliquit. non ita distinguendum est, quasi <sit>\n\"pretio in quod deliquit\" in quod pretium deliquit, sed:\n\"si offeret arietem, pretio offeret\", id est emtum. etiam hoc\nenim uidetur ad sacramentum alicuius significationis pertinere\nuoluisse, quoniam pretium ipsum non definiuit. nam si definisset,\nposset uideri hoc praecepisse, ne uile pecus offerretur,\nut, etiamsi non emeret qui offerret, tale tamen offerret quod\ntanti ualeret. addito autem non solum pretio, ut emptus\naries offerretur, uerum etiam siclorum, <siclo> sancto —\nita enim dicit: pretio argenti siclorum, siclo sancto —\n\n\n\n\n\n\naliquot siclis ut ematur aries, non uno siclo uoluit. quid sibi\nautem uelit \"siclum sanctum\", iam ubi uisum est disseruimus.\nquod uero, cum dixisset: et delicti sui offeret domino\narietem ab ouibus sine macula pretio, deinde addidit:\nin quod deliquit, intellegendum est: \"in id offeret in quod\ndeliquit\", id est in eam rem, propter eam rem. et auferet\nholocarpoma quod consumpserit ignis illam holocaustosin\nab altari. quid auferet. si consumptum est?\niussit enim sacerdotem auferre post totius noctis ignem holocarpoma,\nid est holocaustum quod ignis consumpserit. uel\nquid sibi uult etiam illud, quod addidit: illam holocaustosin,\ncum hoc intellegatur holocarpoma quod holocaustosis?\nnisi forte illud est uerum, quod in quodam graeco inuenimus;\nnon enim ait: auferet holocarposin, sed: auferet catacarposin,\nhoc est reliquias holocausti quod ignis consumpsit.\nhas autem reliquias, ueluti est cinis et carbo, appellauit illam\nholocaustosin eius rei nomine, quae consumpta est, reliquias\nipsius consumptionis appellans.\nQuod autem supra dixit: ista lex holocausti, et deinde\nexponens quae sit eadem lex dicit: ista holocaustosis\nsuper incensionem eius super altare totam noctem\nusque in mane, et ignis altaris ardebit super illud;\nnon extinguetur, planius esset secundum nostrae consuetudinis\nlocutionem, si non haberet \"et\"; nam ista coniunctione\ndetracta ita sensus contexitur: ista holocaustosis super\n\n\n\n\n\n\n\n\nincensionem eius super altare totam noctem usque in mane\nignis altaris ardebit super illud, id est super altare. deinde\nad cumulum exprimendae sententiae intulit: non extinguetur;\nnam hoc erat iam dictum \"tota nocte\".\nEt induet stolam aliam et abiciet holocarpoma\nextra castra in locum mundum. hoc appellat \"holocarpoma\"\nquod iam concrematum est; hoc autem in illo graeco\nκατακάρπωσις legitur. quidam uero latini addiderunt: quod\nconcrematum est et ita interpretati sunt: et abiciet holocarpoma,\nquod concrematum est, extra castra in locum\nmundum.\nEt ignis super altare ardebit ab eo et non extinguetur;\nid est ab illo igne, in quo arsit holocaustum\nusque in mane. non uult enim ignem prorsus extingui, sed,\ncum usque in mane arserit holocaustum, ablatis inde reliquiis\nconsumptionis nec sic extingui ignem, sed inde iterum renouari,\nquo ardeant alia quae inponuntur.\nQuod autem sequitur et dicit: et exuret super\nillud sacerdos ligna mane mane et stipabit super\nillud holocaustum et superponet super illud adipem\nsalutaris; et ignis semper ardebit super <altare>, non\nextinguetur, uidendum est utrum \"mane mane\" cotidie\nuoluerit intellegi, ut nullus dies praetermitteretur, quo non\ninueniretur holocaustum et adeps salutaris, an \"mane mane\"\nut quocumque die inponeretur nonnisi mane inponeretur. si\nenim cotidie intellexerimus, quid, si nullus adferret? si autem\ntamquam de publico uel de suo sacerdotes cotidiana holocausta\nprocurabant, super ipsa ponebantur ea quae iussit a\n\n\n\n\n\n\npopulo oblata pro peccatis super holocausta inponi et non\nerat necesse offerenti sacrificia pro peccato etiam holocaustum\nofferre super quod illud inponeretur, nisi quando par turturum\nofferebatur aut duo pulli columbini; nam ibi omnino definit\nunum pro peccato, alterum in holocaustum offerri oportere et\nprius pro peccato, deinde in holocaustum. deinde quaeri\npotest utrum holocaustum quod mane mane iussit inponi\nipsum etiam per totam noctem arderet usque ad alterum\nmane, an illud quod ait tota nocte ardere debere holocaustum\nfuerit uespertinum et inde coeperit de lege holocausti dicere,\nut a uespertino holocausto inciperet: quod mirum est si taceret\nnec admoneret talia uespere offerri oportere.\nEt locutus est dominus ad Moysen dicens:\nistud donum Aaron et filiorum eius quod offerunt\ndomino in die quacumque unxeris eum. alia sunt sacrificia,\nquae commemorauit in Exodo, quibus per septem dies\nsanctificantur sacerdotes, ut sacerdotio suo fungi incipiant,\net aliud est, quod modo commemorat, quid offerat summus\nsacerdos, quando constituitur, id est quando ungitur. hoc\nenim sequitur et dicit: in die quacumque unxeris eum.\nnon dixit: unxeris eos, cum etiam secundos sacerdotes ungi\npraecipiat. deinde dicit ipsum sacrificium: decimam partem\noephi similaginis in sacrificium sempiternum. quaeritur,\nquomodo sempiternum, si illo die offertur, quo ungitur\nsummus sacerdos, ab illo qui unctus est, nisi ut semper hoc\nofferatur in die quo ungitur summus sacerdos, hoc est per\n\n\n\n\n\n\nsuccessiones sacerdotum. quamuis et illo modo sempiternum\npossit intellegi non hoc, sed quod significat.\nDimidium eius, inquit, mane et dimidium eius\npost meridiem, quod graecus habet δειλινόν. in sartagine.\ninquit, in oleo fiet, consparsam offeret eam, fresa, id\nest eam similaginem. deinde dicit\" fresa\", si tamen hoc recte\ninterpretatum est ex illo quod graecus habet ipr/.xa et pluraliter\nhoc posuit genere neutro. non enim ait fresam tamquam\neandem similaginem, quam dixerat consparsam. haec autem\nfresa sacrificium de fragmentis esse dicit. utrum ergo fresa\ndicat ipsa fragmenta, id est comminuta, an ipsa minutissima\nsimilaginis fresa dixerit. non est euidens.\nSequitur autem et dicit: sacrificium in odorem\nsuauitatis domino. sacerdos unctus qui pro eo ex\nfiliis eius faciet illud. propter hoc fortasse dixerat \"sempiternum\",\nut hoc faciat omnis summus sacerdos, quando\nsuccedit mortuo eo die quo unctus fuerit; adiunxit enim et\nait: lex aeterna, cum possit etiam aeternum secundum id\nintellegi quod significat.\nSequitur autem: omne consummabitur, quod habet\ngraecus ἐπιτελεσθήσεται et aliqui interpretes dixerunt: omne\ninponetur. ubi uult intellegi esse holocaustum, quia nihil\nexinde remanet. denique adiungit: et omne sacrificium\nsacerdotis holocaustum erit et non edetur. hoc ergo\ndixerat: omne consummabitur.\nDe sacrificio pro peccato cum diceret, sacer dos,\ninquit, qui inponet illud, manducabit illud. non hoc\nquod inponet manducabit — nam illud igni consumetur —\nsed quod inde remanserit; non enim holocaustum est, ut\ntotum ardeat in altari. dicit autem postea: omnia quae\npro peccato sunt ex quibus inlatum fuerit a sanguine\neorum in tabernaculum testimonii exorari\nin sancto non edetur, sed igni concremabitur. quomodo\nergo ad sacerdotes pertinent manducanda, quae remanent\nde sacrificiis pro peccatis? quod intellegendum est haec excepta\nesse, de quorum sanguine tangitur illud altare incensi\nin tabernaculo testimonii. hoc enim iussit fieri superius de\nuitulo, quem pro peccato suo sacerdos offerret, et de uitulo,\nquem pro peccato uniuersae synagogae, ut carnes quae remanserint\nforis extra castra conburantur; hoc et modo breuiter\ncommemorauit.\nEt ista est lex arietis qui pro delicto\nest: sancta sanctorum sunt: id est ad sacerdotes per- â€¢\ntinent manducanda.\nQuid est quod de ariete pro delicto cum dixisset\nlegemque sacrificii exposuisset, ait: quomodo quod [est]\npro peccato ita et id quod pro delicto, lex una est\neorum? quaeritur inter peccatum et delictum quae sit differentia,\nquoniam, si nulla esset, nullo modo diceretur: quomodo\ns o quod pro peccato ita et quod pro delicto.\nquamuis enim lex eiusque sacrificium nihil distet, quia lex\nuna est eorum, tamen ipsa duo. quorum unum est sacrificium,\nid est peccatum et delictum, si inter se nihil differrent et si\n\n\n\n\n\n\nunius rei duo nomina essent, non curaret scriptura tam diligenter\ncommendare unum esse utriusque sacrificium.\n\nFortasse ergo peccatum est perpetratio mali, delictum autem\ndesertio boni, ut, quemadmodum in laudabili uita aliud est\ndeclinare a malo, aliud facere bonum, quod admonemur dicente\nscriptura: declina a malo et fac bonum, ita in damnabili\naliud sit declinare a bono, aliud facere malum et illud\ndelictum, hoc peccatum sit. nam et ipsum uocabulum si\ndiscutiatur, quid aliud sonat delictum nisi derelictum? et\nquid derelinquit qui delinquit nisi bonum? Graeci etiam duo\nnomina usitata huic pesti inposuerunt. nam delictum apud\neos et zapdsxwjxa dicitur et ;:ł.r;!J.ILśÀE!CX. isto ipso quippe loco\nLeuitici TrXrafjLeXcta est. apostolus autem ubi dicit: si praeoccupatus\nfuerit homo in aliquo delicto, KapazttifxaTt\ngraecus habet. quorum nominum si origo discutiatur, in \"paraptomate\"\ntamquam decidere intellegitur qui delinquit unde\ncadauer, quod Latini a cadendo dixerunt, graece r.-.cop.cx dicitur\naito TOU iciKtsiv, id est ab eo quod est cadere. qui ergo peccando\nmalum facit, prius delinquendo a bono cadit. et irXr,(ifIIXsta\nsimile nomen est neglegentiae; nam graece neglegentia\na[IIXe\\'.a dicitur, quia curae non est quod neglegitur. sic enim\ngraecus dicit \"non curo\" 00 jisXst p-o!. particula ergo quae\nadditur ri.rv, ut dicatur irXr,[i.[xsXeta, praeter significat, ut\najIIXeia, quod uocatur neglegentia, uideatur sonare sine cura,\nrcXrafIIXeta praeter curam, quod paene tantundem est. hinc\net quidam nostri irXr(fi.jIIXs\\'.av non delictum, sed neglegentiam\n\n\n\n\n\n\ninterpretari maluerunt. in latina autem lingua quid aliud\nneglegitur nisi quod non legitur, id est non eligitur? unde\netiam legem a legendo, id est ab eligendo latini auctores\nappellatam esse dixerunt. his quodam modo uestigiis colligitur,\nquod ille delinquit, qui bonum derelinquit et relinquendo\na bono cadit, quia neglegit, id est non eligit. peccatum uero\nunde sit dictum, quod graece cip.cxpttrx dicitur, in neutra lingua\nmihi interim occurrit.\n\nPotest etiam uideri illud esse delictum quod inprudenter,\nid est ignoranter, illud peccatum, quod ab sciente committitur.\nhuic differentiae uidentur ista testimonia consonare diuina:\ndelicta quis intellegit? et illud: quoniam tu scisti\ninprudentiam meam; continuo quippe secutus adiunxit:\net delicta mea a te non sunt abscondita, uelut alio\nmodo repetens eandem sententiam. nec ab eadem ratione\ndiscordat quod paulo ante commemoraui apostoli dictum: si\npraeoccupatus fuerit homo in aliquo delicto; hinc\nenim quod praeoccupatum dicit, inprudenter lapsum esse significat.\npeccatum uero ad scientem pertinere apostolus Iacobus\ntamquam definiens ait: scienti igitur bonum facere et\nnon facienti peccatum est illi. sed siue illa siue ista\nsiue aliqua alia differentia sit peccati et delicti, nisi aliqua\nesset, non scriptura ita loqueretur, ut diceret: quomodo\nquod pro peccato ita et quod pro delicto, lex una\nest eorum.\n\n\nIndifferenter autem plerumque dicuntur, ut et peccatum\nnomine delicti et delictum nomine peccati appelletur. neque\nenim cum dicitur in baptismo fieri remissio peccatorum non\nfit etiam delictorum; nec tamen utrumque dicitur, quia in\n\n\n\n\n\n\nillo nomine utrumque intellegitur. sic et dominus ait pro\nmultis effundi sanguinem suum in remissionem peccatorum.\nnumquid quoniam non ait et delictorum, ideo quisquam dicere\naudebit in sanguine ipsius delictorum non fieri remissionem?\nitem quod scriptum est apud apostolum: nam iudicium\nquidem ex uno in condemnationem, gratia uero ex\nmultis delictis in iustificationem, quid aliud quam\nnomine delictorum etiam peccata conprehensa sunt?\n\nIn hac quoque ipsa scriptura Leuitici, qua cogimur aliquam\ninter delictum peccatumque distantiam uel inuenire uel credere.\nita legitur, cum de his ipsis quae pro peccatis offerenda\niubebantur sacrificiis deus loqueretur: si autem omnis,\ninquit, synagoga filiorum Israhel ignorauerit et\nlatuerit uerbum ab oculis synagogae et fecerit\nunum ab omnibus mandatis domini quod non fiet\net deliquerint et cognitum illis fuerit peccatum\nquod peccauerunt in eo. ecce ubi dixit: et deliquerint,\nibi continuo peccatum quod peccauerunt\" addidit,\nhoc ipsum utique quod deliquerunt. et paulo post: si autem\nprinceps, inquit, peccauerit et fecerit unum ab omnibus\npraeceptis domini dei sui quod non fiet\nnolens et deliquerit. item in consequentibus: si autem\nanima, inquit, una peccauerit nolens de populo terrae\nin eo quod facit ab omnibus praeceptis domini\nquod non fiet et deliquerit et cognitum fuerit ei\npeccatum quod peccauit in ipso. item alibi: anima\nquaecumque iurauerit distinguens labiis malefacere\naut bene facere secundum omnia quaecumque\ndistinxerit homo cum iureiurando et latuerit\neum et hic cognouerit et peccauerit unum ex his,\n\n\n\n\n\n\net confessus fuerit peccatum pro quo peccauit\naduersus ipsum, et offeret pro eis quae deliquit\ndomino pro eo peccato quod peccauit. et paulo post:\net locutus est dominus ad Moysen dicens: anima\nsi latuerit eum obliuione et peccauerit nolens a\nsanctis domini, <et> offeret delicti sui domino\narietem sine macula de ouibus pretio argenti\nsiclorum siclo sancto pro quo deliquit: et pro quo\npeccauit a sanctis restituet <illud> et quintas\nadiciet super illud et dabit illud sacerdoti: et\nsacerdos exorabit pro eo in ariete delicti et remittetur\nilli. sequitur adhuc et dicit: <et> anima quaecumque\npeccauerit et fecerit unum ab omnibus\npraeceptis domini quae non oportet fieri et non\ncognouerit et deliquerit et acceperit peccatum\nsuum, et offeret arietem <sine macula> de ouibus\npretio argenti in delictum ad sacerdotem: et ex-\"\norabit pro eo sacerdos pro ignorantia eius quam\nignorauit et ipse non sciuit et remittetur illi.\ndeliquit enim [delicto delictum ante dominum. et\nadhuc ita dicit: et locutus est dominus ad Moysen\ndicens: anima quaecumque peccauerit et despiciens\ndespexerit praecepta domini et mentitus fuerit\nquae sunt ad proximum de commendatione aut de\nsocietate aut de rapina aut iniuriam fecerit\n\n\n\n\n\n\naliquam proximo aut inuenerit perditionem et mentitus\nfuerit de eo et iurauerit iniuste de uno ab\nomnibus quaecumque fecerit homo, ita ut peccet\nin his, et erit cum peccauerit et deliquerit et\nreddet rapinam quam rapuit aut iniuriam quam\nnocuit aut commendatum quod depositum est apud\neum aut perditionem quam inuenit ab omni re\nquam iurauit pro ea iniuste, et restituet ipsum\n<caput> et quintas eius adiciet ad illud, cuius\nest ipsi reddet [et] qua die conuictus fuerit, et\ndelicti sui offeret domino arietem ab ouibus sine\nmacula pretio in quod deliquit; et exorabit pro\neo sacerdos ante dominum et remittetur illi de\nuno ab omnibus quae fecit et deliquit in eo. paene\nergo in omnibus factis quae dicit esse peccata, eadem etiam\ndelicta dicit. quapropter et indifferenter ea dici manifestum\nest multis scripturarum locis et habere aliquid differentiae\nscriptura testatur, cum dicit: sicut quod pro peccato\nita et quod pro delicto.\nOmnem adipem boum et ouium et caprarum\nnon edetis. et adeps morticinorum et a fera captorum\nfiet in omne opus et cibo non edetur. omnis\nqui ederit adipem a pecoribus quae offeretis ab\neis hostiam domino, peribit anima illa de populo\nsuo. dixerat superius de adipe: omnis adeps domino, et\nquaesieramus utrum omnis omnino pecoris mundi dumtaxat\n— nam de inmundis nulla quaestio est — et quid de adipe\nfieret, quam uetuit in escam uenire. nunc autem dixit quid\nfieret de adipe morticini et a fera capti, ut sit in omne opus;\n\n\n\n\n\n\nomne opus utique illud opus, cui tale aliquid necessarium est.\nunde remansit quaestio, quid fiat de adipe ceterorum animalium,\nquae munda sunt ad uescendum. sed cum dicit omnem\nanimam perire de populo suo, qui ederit adipem eorum pecorum,\nex quibus domino offertur, uidetur definisse illam tantum\nadipem de pecoribus mundis prohibitam manducari, ex quibus\nsacrificium fit, quamuis Iudaeos audierimus nullam omnino\nadipem in escam sumere. sed quid scriptura uoluerit, non\nquid illi opinati fuerint requirendum. denique non inueniunt\nquid recte de adipe faciant, unde se abstinent, et quomodo\neam proiciant, cum dictum sit: omnis adeps domino, si\nnon adipem sacrificiorum tantum sed etiam eorum animalium\nde quibus non sacrificatur quamuis inmundorum hic uolunt\nintellegi.\nQuid sibi uult quod de sacrificiis salutaris iterum\nadmonet et dicit eum qui offert donum sacrificii salutaris sui\npectusculum et brachium sacerdotibus dare debere. ita tamen,\nut adeps pectusculi offeratur domino cum pinna iocineris,\ncum superius loquens de sacrificiis salutaris pinnam iocineris\ncum adipe uentris et renum et lumborum offerri domino praeceperit,\ntacuerit autem de adipe pectusculi? an quod ibi\npraetermisit, hic commemorat? quare ergo de pinna iocineris\net ibi et hic? an forte aliquid interest quod superius de\nsacrificio salutaris praecipit, hic autem addit \"sui\", tamquam\naliud sit salutaris, aliud salutaris sui?\nCum sacrificia pro peccatis prius commemoraret,\nuitulum dixit offerendum pro peccato sacerdotis, qui fecisset\npopulum peccare: postea etiam quando narrauit scriptura,\n\n\n\n\n\n\nquemadmodum ea quae praecepit dominus gesta sunt erga\nAaron et filios eius dicitur oblatus uitulus pro peccato. sed\nsuperius de sanguine uituli cornua tangi praecepit altaris incensi,\naspergendum etiam ex ipso sanguine contra uelum\nsanctum, reliquum uero sanguinem fundendum ad basem\naltaris holocaustomatum. postea uero, quando sanctificatur\nAaron, de aspersione sanguinis contra uelum nihil dictum\nest, de cornibus autem altaris dictum est, sed non additum\nest \"incensi\": additum est autem effundendum sanguinem\n\"ad basem altaris\"; non dixit, ad basem eius, tamquam\nnecesse fuisset illud altare accipere, cuius cornua sanguine\ntetigisset. proinde quamuis ambigue sit positum, liberum est\ntamen ita intellegere factum, ut fuerat ante praeceptum de\nuitulo pro peccato, ut non eius altaris cornua tacta intellegamus,\nad cuius basem fusus est sanguis, sed tacta cornua\naltaris incensi, fusum autem sanguinem ad basem altaris\nsacrificiorum.\n\nSuperius, quia generaliter praecipiebat. si sacerdos peccasset,\nipsum sacerdotem unctum et consummatum, quem uult intellegi\nsummum sacerdotem, sacrificia ista iussit offerre; nunc\nuero, cum sanctificatur Aaron, Moyses offert et ipse accipit\npectusculum inpositionis, quod antea praelocutus est sacerdoti\nesse dandum. inde autem puto pectusculum inpositionis dictum,\nquia inponebatur inde adeps, sicut commemorauit superius de\nsacrificio salutaris. cum ergo uideatur ab Aaron coepisse\nsummum sacerdotium, quid putamus fuisse Moysen? si enim\nsacerdos non fuit, quomodo per illum omnia illa gerebantur?\nsi autem fuit, quomodo summum sacerdotium ab eius fratre\n\n\n\n\n\n\ncoepisse definimus? quamquam etiam psalmus ille, ubi dictum\nest: Moyses et Aaron in sacerdotibus eius, auferat\ndubitationem, quod sacerdos fuerit et Moyses. uestem tamen\nillam sacerdotalem, quae magnum continet sacramentum, Aaron\niubetur accipere et successores eius summi sacerdotes. in\nExodo antequam omnino aliquid de sanctificandis et quodam\nmodo ordinandis sacerdotibus praecipiatur, quando Moyse\nascendente in montem iubentur non ascendere sacerdotes, quos\nintellegere alios non possumus nisi filios Aaron, non quia iam\nerant, sed quia futuri erant, hoc eos iam tunc scriptura\nappellauit per anticipationem, sicut sunt pleraque talium locutionum:\nnam et filius Naue Iesus appellatus est, cum longe\npostea hoc nomen ei scriptura narret inpositum. ambo ergo\ntunc summi sacerdotes erant Moyses et Aaron. an potius\nMoyses, Aaron uero sub illo? an et ipse summus propter\nuestem pontificalem, ille uero propter excellentius ministerium?\nnam a principio ei dicitur? ipse tibi quae ad populum,\ntu illi quae ad deum.\n\nQuaeri etiam potest: post mortem Moysi quis ungebat\nsuccessorem summi sacerdotis, qui succedere nisi defuncto\nnon utique poterat? an quia iam unctus erat inter secundos\nsacerdotes — idem quippe fuit oleum, quo et summus et\nsecundi ungebantur — uestem tantum sumebat ille pontifex!qua\neius summitas adpareret? et si ita est: utrum ipse\nsumebat an eum alius induebat, sicut et post eius mortem\nMoyses filium fratris sui? si ergo ab alio uestiebatur, numquidnam\npoterat a secundo summus? praesertim quia talis\nerat uestis, ut eum ab alio indui necesse fuerit. an sic induebatur\nprius ut etiam postea? non enim semel indutus non\neam ponebat; aut cum posuisset, non eam resumebat. fieri\n\n\n\n\n\n\nergo fortasse poterat, ut secundi uestirent primum obsequendo,\nnon excellendo. unde autem adparebat, quisnam filiorum summo\nsacerdoti succedere deberet? non enim primogenitum aut\nmaiorem scriptura definiuit; nisi intellegamus aliquo diuino\nindicio fieri solere siue per prophetam siue quolibet alio\nmodo quo consulit deus solet. quamquam ex contentione res\nprouenisse uideatur, ut postea propterea fuerint plures summi\nsacerdotes, quia contendentibus excellentioribus litis finiendae\ncausa pluribus honor ipse tribuebatur.\nQuid est quod dicit Moyses ad Aaron et -filios\neius. cum sanctificantur ad ineundum sacerdotium: ad ostium\ntabernaculi testimonii sedebitis septem dies die et\nnocte, ne moriamini? numquidnam credibile est situ corporis\nuno loco sedere praeceptos per dies septem die et nocte.\nunde se omnino non commouerint? nec tamen hinc tamquam\nallegorice aliquid significatum, quod non fieret, sed intellegeretur,\ncogendi sumus accipere, sed potius agnoscere locutionem\nscripturarum, ubi sessionem pro \"habitatione\" et \"commoratione\"\nponit. non enim quia dictum est de Semei quod sederit\nin Hierusalem annos tres, ideo putandum est per totum illud\ntempus in sella sedisse et non surrexisse. hinc et sedes dicuntur,\nubi habent commorationem quorum sedes sunt; habitatio\nquippe hoc nomen accepit.\nEt factum est die octauo uocauit Moyses\nAaron et filios eius et senatum lsrahel. quem quidam\nnostri \"sedatum\" interpretati sunt, Tepooa-lav graecus habet;\nhoc est ergo secutus interpres, quia et senatus a senio uidetur\ndictus. non autem apte in latino diceretur: uocauit senectutem\nIsrahel pro senibus uel senioribus. quamuis eadem locutio\n\n\n\n\n\n\nesset. si diceretur: uocauit iuuentutem Israhel pro iuuenibus.\nsed hoc usitatum est in latina lingua, illud autem non est.\nnam hoc proprie diceretur, si diceretur: uocauit senectutem\nIsrahel. unde quidam insolenter putantes etiam \"senatum\"\ndici interpretati sunt \"ordinem seniorum\". conpendio tamen\nforsitan melius diceretur: uocauit seniores Israhel.\nMoyses dicit ad Aaron: et senatui Israhel loquere\ndicens: accipite hircum ex capris unum pro peccato\net arietem et uitulum et agnum anniculum in holocarposin\nsine macula et uitulum a bubus et arietem\nin sacrificium salutaris ante dominum et similam\nconsparsam in oleo, quoniam hodie uidebitur dominus\nin uobis. quattuor genera sacrificiorum de animalibus superius\ncommendauit: holocaustum. pro peccato, salutaris et consummationis:\nsed consummationis ad sacerdotis sanctificationem\npertinet. tria ergo genera reliqua hic praecipiuntur offerri et\ndicitur hoc senioribus Israhel. ut pertineat ad uniuersum populum.\nsed hoc loco sacrificium pro peccato habet tria pecora:\nhircum et arietem et uitulum; ad holocaustum uero agnus\npertinet et ad sacrificium salutaris uitulus et aries. quapropter\nnon est sic distinguendum. ut pro peccato non intellegatur\nnisi hircus. tria uero reliqua in holocaustum, id est aries et\nuitulus et agnus: sed potius tria prima pro peccato, id est,\nut, quod dictum est: accipite hircum ex capris unum\npro peccato et arietem et uitulum. subaudiatur pro peccato\net reliquus sit agnus in holocarposin, id est in holo\ncaustum. quod ideo commonendum a nobis fuit, quoniam\nposset etiam ita distingui, ut, cum dictum esset: accipite\n\n\n\n\n\n\n\n\n\n\nhircum ex capris unum pro peccato, reliqua iam ad\nholocarposin pertinere dicerentur. quod uero adiungit \"sine\nmacula\", ad omnia referri potest. cum ergo ambiguum sit,\nquomodo aptius distinguatur, illa res adducit, ut tria superiora\npro peccato intellegantur, quoniam superius pro peccato principis\nhircum iussit offerri et pro peccato cuiusque proprio,\ncum peccat ante dominum faciendo unum ex his quae non\noportet, praecepit arietem, pro peccato uero uniuersae synagogae\nuitulum. oportebat ergo, ut, cum senatui loqueretur\nquid uniuersus populus offerre debeat. et hircus iubeatur\npropter principes et aries propter proprium uniuscuiusque\npeccatum et uitulus propter peccatum uniuersae synagogae.\naliud est enim quod in populo habet quisque peccatum suum\nproprium et possunt habere omnes propria, . aliud quando\ncommune peccatum est, quod uno animo fit et una uoluntate\naliquid multitudine comparata committitur.\n\nQuod uero sacrificia salutaris uitulum et arietem iubet,\nhaec iubet quae praecipua sunt; uniuersi enim populi causa\nest. praecipiens autem antea de sacrificiis salutaris undelibet\niussit offerri siue masculum siue feminam, dum tamen nonnisi\nde bubus et de ouibus et capris offerrentur. si autem\nquaeritur quare duo praecepit, uitulum et arietem, difficile\nest inuenire; nisi forte uitulum uoluit sacrificium salutaris\nuniuersi populi, arietem autem pro unoquoque tamquam pro\nsingulis quibusque, quia uidetur etiam superius quasi duo\ngenera salutaris sacrificii praecepisse: unum, quod uelut uniuersorum\nesset, appellauit sacrificium salutaris, alterum autem\nubi dixit: si quisque obtulerit sacrificium salutaris\nsui. ubi etiam differentiam reperiebamus, quia in illo, quod\n\n\n\n\n\n\nappellauit salutaris, non commemorauit adipem pectusculi\nofferendum domino atque ipsum pectusculum et brachium\ndextrum danda sacerdoti: sed in illo hoc fieri iussit, quod\npostea dicit sacrificium salutaris sui: quod forte intellegitur\nsingulorum quorumque priuatum, non publicum uniuersorum.\nnam et Moyses obtulit sacrificia salutaris nec dictum est ibi\n\"salutaris sui\"; credo, quoniam pro populo uniuerso obtulit.\nubi autem uniuersi, ibi et singuli: non autem ubi singuli,\ncontinuo ibi uniuersi. singula enim possunt esse sine uniuerso;\nuniuersi autem non possunt nisi ex singulis quibusque constare.\nnam singuli quique congregati uel in summam reputati\nfaciunt uniuersos.\n\nNotandum est sane, cum pro populo offeruntur sacrificia,\net pro peccato sacrificia iussa esse offerri et holocaustum et\nsacrificia salutaris; pro sacerdote autem oblatum fuisse pro\npeccato et holocaustum et consummationis, non autem salutaris.\nsed consummationis tunc oblatum est. quando sacerdotes\nsanctificati sunt, ut sacerdotio fungerentur, et haec obtulit\nMoyses pro Aaron et filiis eius. postea uero Aaron ipse\niam sanctificatus et sacerdotio fungens offerre pro se iussus\nest uitulum pro peccato et arietem in holocaustum; non autem\niussus est pro se offerre consummationis, quia tunc ideo\noblatum est, ut consummaretur sanctificatione et sacerdotio\nfungi posset, quo iam quoniam fungebatur non opus erat eum\niterum consummari.\nEt ait Moyses ad Aaron: accede ad altare\net fac quod pro peccato tuo et holocaustum tuum et\nexora pro te et domo tua. mirum est quomodo prius dicat\n\n\n\n\n\n\n\n\nfaciendum quod pro peccato, deinde holocaustum. cum sacrificia\npro peccatis super holocausta superius iubeat inponi\nexcepto quod de auibus praecepit. an forte hic quod prius\nfiebat, id est holocaustum, posterius commemorauit? non enim\nquemadmodum de auibus dixit: fac prius illud et postea illud,\nsed: fac illud atque illud. quid autem prius faciendum sit\nindicat superius exposita instructio, ubi dicit super holocaustum\ninponi sacrificium pro peccatis. quamquam ualde\nmoueat, quod etiam ita narrat scriptura fecisse Aaron quod\naudiuit, ut prius commemoret eum facere pro peccato, deinde\nholocaustum. quod utrum et ipse prius fecerit an prius hoc\nscriptura narrauerit quod postea factum est, sicut in multis\nfacere solet, haberetur incertum, nisi quod dixi superius\nlegeretur, cum ageret de sacrificio pro peccato. ita enim\nlegitur: et superponet illud sacerdos super altare\nsuper holocaustoma domini; et exorabit pro eo sacerdos\npro peccato quod peccauit et dimittetur illi.\nquomodo ergo posset hoc super holocaustoma inponi, nisi\nholocaustoma prius inponeretur? praecepit autem hoc et de\nsacrificio salutaris, ut super holocaustoma inponeretur. sed\nquia hoc non ubique dicit, non per omnia sacrificia salutaris\nnec per omnia sacrificia pro peccato, potest forsitan dici non\nhoc regulariter fuisse praeceptum; sed illic tantummodo ut\nfieret dictum est, id est in sacrificio salutaris, cum fit de\nbubus — ibi enim id praecepit — et in sacrificio pro peccato,\ncum fit de femina ex ouibus; cetera uero siue sint salutaris\nsiue pro peccato non esse necesse ut super holocausta inponantur.\n\n\n\n\n\n\nMouet etiam, quod, cum faceret Aaron dona populi. quae\nsupra commemorauit, non omnia commemorata sunt immolata,\nquae fuerant praedicta, sed tantum hircus pro peccato\net holocaustum, ubi tamen agnum illum non expressit; duo\nuero alia, quae ad sacrificium pro peccato potius quam ad\nholocaustum pertinere diximus, tacuit, id est arietem et\nuitulum. nisi forte a parte totum intellegi uoluit, ut solo\ncapro commemorato etiam illa subsecuta acciperemus.\n\nCum de sacrificiis salutaris populi narraret, quemadmodum\nea fecerit Aaron, de uitulo et ariete ait: et occidit uitulum\net arietem sacrificii salutaris populi; et adtulerunt\nfilii Aaron sanguinem ad eum, et adfudit\n\\' ad altare in circuitu: et adipem quae a uitulo et\nab ariete, lumbum et adipem tegentem super uentrem\net duos renes et adipem quae super ipsos\nest et pinnam quae est in iocinere; et posuit\nadipes super pectuscula et inposuit adipes ad\naltare; et pectusculum et brachium dextrum abstulit\nAaron ablationem ante dominum, quomodo\npraecepit dominus Moysi. nunc singulariter, nunc pluraliter\nloquitur, cum de duobus animalibus loquatur, uitulo et\nariete. quod ergo dicit\" duo renes\", ab utroque animante\nintellegendum est atque ita quattuor fiunt; ita et cetera. quod\nuero ait: et posuit adipes super pectuscula, cum ipsa\npectuscula non inposuerit altari — sacerdoti enim debebantur\ncum brachiis dextris — quid sibi uult? an intellegendum est:\net posuit adipes quae sunt super pectuscula? ipsas enim posuit,\n\n\n\n\n\n\nquas inponeret altari a pectusculis demtas. nam ita et superius\npraeceperat. denique sequitur: et inposuit adipes super\naltare et pectusculum et brachium dextrum abstulit\nAaron ablationem ante dominum, modo singulariter\ninferens et pectusculum dicens utique utrumque ex\nutroque animante, quae pectuscula dixerat.\nQuid est quod ait: <et> cum extulisset Aaron\nmanus super populum, benedixit eos et descendit,\ncum fecisset quod pro peccato et holocaustomata\net quae salutaris? ubi autem ista fecit nisi super altare,\nid est ad altare stans eique deseruiens? inde ergo descendit.\nubi stabat. nimirum illius solutio quaestionis adiuuari hoc\ntestimonio uidetur. ubi quaesieramus in Exodo quomodo seruiri\npotuerit ad altare, quod erat altum cubitis tribus? gradum\nquippe illic intellegere prohibebamur, quia id deus uetuerat,\nne super altare pudenda uirilia ministrantis reuelarentur, quod\nutique fieret, si pars altaris gradus esset, id est. si conpactus\nadhaereret. denique ibi hoc uetuit, ubi de altari structili\nloquebatur: unum enim esset altare cum gradu, cuius pars\nesset gradus, et ideo uetitum est. hic uero, ubi altaris tanta\nfuerat altitudo, ut nisi sacerdos super aliquid staret, apte\nministrare non posset, intellegendum est quidquid illud erat,\nquod ad horam ministrationis ponebatur et auferebatur, non\nfuisse altaris partem et ideo non fuisse contra praeceptum,\nquo gradum habere prohibitum est; hoc autem, qualecumque\nfuerat, tacuit scriptura et ideo quaestio facta est. sed nunc,\ncum dicit scriptura sacerdotem, cum fecisset sacrificia, descendisse,\nhoc est cum immolata inposuisset altari, utique mani.\nfestat alicubi eum stetisse unde descenderet: et quia ibi\n\n\n\n\n\n\nsteterat. ideo trium cubitorum altari ministrando deseruire\npotuisse.\nEt uidit omnis populus et amens factus\nest: quod alii interpretes dixerunt \"expauit\" conantes transferre\nde graeco quod dictum est: unde et Ixataoic\ndicitur, qui saepe in scripturis latinis legitur mentis excessus.\nEt exiit ignis a domino et deuorauit quae\nerant super altare, holocaustomata et adipes. quid\ndixerit \"a domino\" , quaeri potest: utrum quia nutu et\nuoluntate domini factum est an ab eo loco ignis exiit, ubi\nerat arca testimonii. non enim in loco aliquo ita est dominus,\nquasi alibi non sit.\nPosteaquam exeunte igne a domino incensi mortui\nsunt filii Aaron. qui ausi sunt in batillis suis adhibito igne\nalieno incensum inponere domino — quod ideo non licebat,\nquia ex illo igne qui diuinitus in altare uenerat deinceps\ncustodito omnia erant accendenda quae in tabernaculo accendi\noportebat — mortuis ergo illis ait Moyses: hoc est quod\ndixit dominus dicens: in eis qui mihi adpropinquant\nsanctificabor et in omni synagoga glorificabor,\neos adpropinquare domino uolens intellegi, qui in\ntabernaculo sacerdotio fungebantur; sanctificari autem in eis\netiam uindicando, sicut factum est. utrum, ut hinc sciretur\nquam minus aliis parcat, si illis non parcit — quo sensu\ndictum est: si iustus uix saluus erit, peccator et\ninpius ubi parebunt — an potius secundum illud: cui\nplus datur. plus exigitur ab eo? et illud: seruus,\nqui non cognouit uoluntatem domini sui et facit\n\n\n\n\n\n\ndigna plagis, uapulabit pauca; seruus autem qui\ncognouit uoluntatem domini sui et facit digna\nplagis, uapulabit multa? et illud: exiguo enim concedetur\nmisericordia; potentes autem potentiora\ntormenta patientur? sed ubi hoc dixerit dominus, quod\neum dixisse Moyses commemorauit, in scriptura quae retro\nest non inuenitur. tale ergo est hoc quale in Exodo, ubi dicit\ndomino: tu dixisti: scio te prae omnibus, quod inuenitur\nquidem dominus ei dixisse, sed postea. sed quoniam\nmendaciter numquam hoc Moyses diceret. intellegitur id ei\netiam ante dixisse, quamuis scriptum non fuerit; ita et hoc.\nunde adparet non omnia scripta esse quae deus locutus est\neis, per quos nobis sancta scriptura eius ministrata est.\nQuid est quod Aaron et reliquos filios eius mortem\nduorum illorum lugere prohibens dicit: caput uestrum\ncidara non denudabitis, ubi certe ostendit cidaras tegmina\ncapitum fuisse? nisi quia illa faciebant lugentes, quae\nconsuetudini ornatus essent contraria. sicut enim in nostra\nconsuetudine, quia caput apertum magis habetur, operitur in\nluctu, sic, quia illi operimento capitis ornabantur, nudandum\nerat lugentibus. quod ideo prohibet, ne lugerent eos, in\nquorum poena sanctificatus est dominus. id est commendatus\nest timor eius. nec ideo, quia lugendi non erant — nam permittit\nalios lugere illos — sed quia illi lugere tunc non\ndebebant cum dies sanctificationis eorum agerentur nondum\ncompletis septem, quibus eos praecepit de tabernaculo non\nabscedere. quamquam possit uideri, quia illo oleo fuerant\nsanctificati, hoc dictum esse quod numquam quemquam lugere\n\n\n\n\n\n\ndeberent. ita enim dicit: fratres autem uestri omnis\ndomus Israhel plorabunt incendium, quo incensi\nsunt a domino. et ab ostio tabernaculi testimonii\nnon exibitis, ne moriamini; oleum enim unctionis\nquod est a domino super uos est.\nEt locutus est dominus ad Aaron dicens:\nuinum et siceram non bibetis, tu et filii tui tecum,\ncum intrabitis in tabernaculum testimonii aut\ncum accedetis ad altare, et non moriemini. quando\nergo eis bibere licebat, quandoquidem in tabernaculum eis\ncotidie necesse erat introire et accedere ad altare propter\ncontinuam seruitutem? quodsi quisquam dicit non omni die\nsacrificia inponi solere, quid dicit de ingressu in tabernaculum,\nqui cotidianus erat propter candelabrum et panes propositionis\nsuper mensam ponendos? si autem respondetur\n\"in tabernaculum testimonii\", nunc quod ait, illud\nesse intellegendum, ubi erat arca testimonii, etiam illuc\nnecesse erat intrare summum sacerdotem propter incensum\ncontinuationis. non enim semel in anno intrabat. sed cum\nsanguine purificationis semel in anno, propter incensum autem\ncotidie. an intellegendum est deum praecepisse, ut uinum\nomnino non biberent? cur ergo non ita praecepit potius, ut\nbreuiter diceret: uinum non bibetis, sed addidit: cum\nintrabitis in tabernaculum aut cum accedetis ad\naltare? an quia causa non bibendi tacenda non erat, maxime\nquia deus praescius erat futuros postea tam multos etiam\nsummos sacerdotes uno tempore. id est non per successionem,\nqui tabernaculo et sacrificiis et incenso et uniuerso illi ministerio\nuicibus deseruirent, quando utique illi non bibebant,\nquorum locus erat deseruiendi, alii autem bibebant? an quid\n\n\n\n\n\n\naliud hoc loco intellegendum est? quoniam, cum uinum et\nsiceram sacerdotes bibere prohiberet, secutus ait: legitimum\naeternum in progenies uestras. ambiguum est. utrum\nsuperiori sensui conectatur, id est ad uinum non bibendum\npertineat, an inferiori ubi sequitur: distinguere inter\nmedium sanctorum et contaminatorum et inter\nmedium mundorum et [inter medium] inmundorum\net instruere filios Israhel omnia legitima quae\nlocutus est dominus ad eos per manum Moysi, ut hoc\nsit officio sacerdotum legitimum aeternum in progenies eorum.\nquomodo autem dicat \"aeternum\", iam saepe diximus. hoc\nquoque ambigue positum est, quod ait: distinguere inter\nmedium sanctorum et contaminatorum et inter\nmedium mundorum et inmundorum, utrum ab eo.\nquod sunt sancta et munda uel inquinata et inmunda, an ab\neo, quod sunt sancti et mundi uel inquinati et inmundi, id\nest, utrum inter illa ipsa sacra, quae rite uel non rite fierent,\ndistinguere uoluit sacerdotes an inter ipsos homines probandos\nuel inprobandos an potius ad utrumque referendum est siue\nhomines siue sacra.\nPectusculum segregationis et brachium\nablationis manducabitis in loco sancto. quamuis\nsingula singulis data sint, nimirum tamen utrumque posset\ndici segregationis, quia utrumque sacerdoti separatur et utrumque\nablationis siue demtionis, quod grace dicitur aaaipsa,\nquia utrumque demitur et aufertur eis pro quibus offertur,\nut detur sacerdoti. pectusculum sane inpositionis superius\nlegimus et brachium ablationis, quia de brachio nihil inponebatur\naltari. adeps autem de pectusculo inponebatur.\nQuid est quod dicit: de sacrificiis salutarium,\ncum ea dicat, quae alibi dixit \"sacrificia salutaris\", et\ncum singulari numero id dixit: sacrificium salutaris,\ncum de eadem re diceretur? an forte hoc loco, ubi ait:\na sacrificiis salutarium, sanitatum dici debuit? nam in\nillo psalmo, ubi dictum est: exaudi nos, deus sanitatum\nnostrarum. hoc uerbum habet graecus quod etiam hoc loco,\nid est ocor/joicov. qui genetiuus pluralis in graeca lingua\nambiguus est, utrum a salute an a salutari nomen declinatum\nsit, quoniam owtYjpia dicitur salus uel sanitas. unde fit genetiuus\npluralis tOOV awtTjpiwv; salutare autem aior/jpioy dicitur\net inde genetiuus pluralis idem ipse est. si ergo recte potest\nintellegi etiam sacrificium salutis quod est sacrificium salutaris,\nquoniam a salutari salus datur, et illud est salutare\nunde salus accipitur, non est necesse, ut tamquam multorum\nsalutarium sacrificia hic intellegamus, ubi dictum est\" a sacrificiis\nsalutarium\", sed multarum forsitan sanitatum, quae\ntamen ab uno salutari accipiuntur. quod sit autem salutare\ndei, de quo dictum est: calicem salutaris accipiam,\net de quo Symeon dicit in euangelio: quoniam uiderunt\noculi mei salutare tuum, fides christiana nouit. possunt\nsane non absurde intellegi uel dici etiam sacrificia salutaria,\nquae sunt salutaris.\nEt erit tibi et filiis tuis et filiabus tuis\nlegitimum aeternum. non frustra est additum \"filiabus\",\n\n\n\n\n\n\nquoniam quaedam ad escas pertinentia sacerdotum prohibet a\nfeminis accipi, sed a masculis iubet.\n\nCum quaesisset Moyses caprum oblatum pro populi peccatis\net non inuenisset, quoniam fuerat incensus, et iratus\nesset, quod ea, quae pro peccato a populo offerrentur. constituit\ndominus sacerdotibus edenda inde oblatis adipibus et\nrenibus, iratus autem esset non fratri suo, sed filiis eius,\ncredo quod ad eos suggerendi ministerium pertineret, respondit\nilli Aaron et ait: si hodie obtulerunt ea quae pro\npeccato illorum sunt et holocausta sua ante dominum\net contigerunt mihi talia et comedam quod\nest pro peccato hodie, numquid placitum erit dom\nin o? et audiuit Moyses et placuit illi. hoc uidetur\ndixisse Aaron, quod ipso die. quo primum obtulerant filii\nIsrahel pro peccato suo, non debuit a sacerdotibus manducari,\nsed totum incendi, non inde regulam faciens ad cetera: nam\ndeinceps sacrificia pro peccatis ipsi edebant. sed quia hoc\nprimum fuit ipso primo die primitus oblatum. credendum est\nAaron sacerdotem hoc diuina inspiratione dixisse, ut et illud\ncirca sacerdotes deinceps seruaretur, quod praeceperat dominus\nMoysi, et hoc quod Aaron dixit tamquam diuinitus dictum\nMoyses adprobaret. quid ergo de ceteris eiusdem diei sacrificiis,\nid est de ariete et uitulo, quae diximus etiam ipsa\npro peccato oblata debere intellegi? an de uitulo nulla quaestio\nest, quoniam oportebat sic fieri, ut de eius sanguine\nquemadmodum praeceptum fuerat intromitteretur, unde et\ntangerentur cornua altaris incensi, et consequens erat, ut totus\narderet? quid ergo de ariete? an quoniam primum caprum\nquaesiuit Moyses, quod de capro illi responsum est, hoc et\n\n\n\n\n\n\nde ariete intellegendum est, quem ex ordine fuerat quaesiturus,\nnisi illud responsum sacerdotis ei placuisset? de uitulo autem\nquid quaereret, cum ea lege fieri potuerit. quam de uitulo\npro peccato uniuersae synagogae praeceperat deus, sicut de\nuitulo pro peccato sacerdotis, id est. ut totus arderet extra\ncastra? haec enim uerba sunt irascentis Moysi ad filios fratris\nsui, cum hircum pro peccato quaesitum non inuenisset, quia\nfuerat totus incensus: quare non comedistis illud quod\nfuit pro peccato in loco sancto? quoniam enim\nsancta sanctorum sunt, hoc uobis dedit edere, ut\nauferatis peccatum synagogae et exoretis pro eo\nante dominum. non enim inlatum est a sanguine\neius in sanctum ante faciem intus. edetis illud\nin loco sancto. quomodo mihi constituit dominus.\nutique cum dicit: non enim inlatum est a sanguine\neius in sanctum ante faciem intus, procul dubio\ndiscernit illud quod ita fit pro peccato sacerdotis siue pro\npeccato uniuersae synagogae non de hirco, de quo sanguis\nquoniam non erat iussus inferri ad tangenda cornua intus\naltaris incensi non debuit totus incendi, sed a sacerdotibus\nmanducari. hoc autem quare sit factum, id est, ut etiam ipse\ntotus incenderetur, respondit Aaron et placuit Moysi.\n\nSane quoniam sex pecora praecepta fuerant senioribus populi\nut offerrentur pro populo. quorum prius quattuor commemorauit.\nhircum et arietem et uitulum et agnum anniculum —\nquorum manifestum est hircum pro peccato, manifestum est\netiam agnum anniculum in holocaustum — duo uero media,\narietem et uitulum, ambigue posita uideramus, utrum ad\nsacrificium pro peccato pertinerent et hirco adiungerentur an\npotius agno, ut in holocaustum offerrentur — unde quid\n\n\n\n\n\n\nnobis uideretur suo loco exposuimus — postea uero, ut sex\nanimalia complerentur, uitulum et arietem commemorauit in\nsacrificium salutaris, nec tamen in consequentibus cum immolata\nsunt et identidem commemorata, fit mentio pecorum\nipsorum arietis et uituli, quae inter caprum et agnum posuerat,\nsed tantum ille uitulus et ille aries commemorantur,\nquos in sacrificium salutaris offerri iusserat, ut iam non sex\npecora, sed potius quattuor fuisse credantur: potest fortassis\nintellegi quod duo illa, quae prius inter hircum et agnum .\nposuerat, iterum nominauit et non est alius uitulus et alius\naries in sacrificium salutaris, ut, cum dixisset hircum pro\npeccato et arietem et uitulum non dicens in quid, id est in\nquam rem, agnum uero anniculum in holocaustum, postea\ndicere uoluerit quid de uitulo et ariete faciendum esset, id\nest, quia neque pro peccato sicut hircus neque in holocaustum\nsicut agnus, sed in sacrificium salutaris iubebantur\ninferri; sed si hoc intellexerimus, manebit quaestio, quare pro\npeccato synagogae hircus oblatus sit, cum de sacrificiis quae\npro peccatis offerenda essent ab initio dominus loquens uitulum\nofferri iusserit pro peccato synagogae sicut pro peccato sacerdotis\nnon caprum, sed uitulum — de quo uitulo etiam sanguinem\nsimiliter ut pro peccato sacerdotis ad tangenda cornua\naltaris incensi praecepit inferri — et quae causa fuerit. ut\npro peccato Aaron et Moyses uitulum offerret et ipse Aaron\nalterum uitulum, sicut pro peccato sacerdotis secundum dei\npraeceptum offerri oportebat, pro peccato autem populi non\nuitulus, sicut praeceptum fuerat, sed hircus potius offerretur.\nquod nos cum moueret, uisum est nobis, ut supra diximus.\nquod non solus hircus pro peccato populi sed et aries et\n\n\n\n\n\n\nuitulus offerri iussus est, ut ad ista tria subaudiatur \"pro\npeccato\", quia et principes erant in populo, pro quibus hircus\nfuerat offerendus, et singuli quique habere propria peccata\npotuerunt, pro quibus aries, et unum aliquod peccatum omnes,\npro quibus uitulus; sicut ab initio praeceptum fuerat, pro\npeccato uniuersae synagogae uitulum offerri oportebat. ideo\nautem, cum immolata sunt, hircus tantummodo nominatur,\nut alia etiam tacita intellegerentur, locutione a parte totum,\nquia omnia fuerant pro peccatis.\nCum ageret de morticinis inmundorum animalium,\net omne uas fictile, inquit, in quo ceciderit ex eis\nintus quaecumque sunt intus inmunda erunt, et\nillud conteretur, id est ipsum uas. et omnis cibus\nqui manducatur in quemcumque uenerit super\nillum aqua inmundus erit uobis. non quaecumque\naqua intellegenda est, quae si superuenerit cibo, facit eum\ninmundum, sed ex illo uase, quod factum est inmundum de\nmorticinis inmundis, si forte ipsum uas habuit aquam.\nInstruere filios Israhel inter uiuificantia\nquae manducantur et inter uiuificantia\nquae non manducantur. quae graecus habet CtooYovoOvta,\nnostri quidam \"uiuificantia\" interpretari maluerunt, quia\nutcumque hoc uerbum noster usus recepit. quam facere nouum\ninsolitum, si dici posset \"uiuigignentia\". non enim quae uiuificant.\nid est uiuere faciunt, sed quae uiuos fetus gignunt,\nid est non oua sed pullos, dicuntur CwoYovoovta.\nQuid est quod ait de muliere quae peperit:\nomne sanctum non tanget et in sanctuarium non\nintroibit? quod sanctuarium uult intellegi, cum legatur in\ntabernaculum nonnisi sacerdotes solere ingredi et usque ad\nuelum interius secundum, ultra uelum autem ipsum, ubi erat\narca, nonnisi unum summum sacerdotem? an et ante tabernaculum,\nubi erat altare sacrificiorum. sanctuarium dici potuit?\nnam saepe appellatur locus sanctus etiam ipsum atrium,\ncum dicitur: in loco sancto edent ea. illuc fortassis\nsolebant intrare mulieres, quando offerebant dona sua, quae\ninponerentur altari.\nQuid est quod dicit: si masculum pepererit\nmulier. inmunda erit septem dies: secundum dies\nsecessionis eius inmunda erit. et die octauo circumcidet\ncarnem praeputii eius: et triginta et\ntres dies sedebit in sanguine suo mundo. omne\nquod sanctum est non continget et in sanctuarium\nnon introibit? quae differentia est inter septem dies illos,\nquibus eam dicit inmundam, et triginta tres, quibus in sanguine\nsuo mundo sedebit? si enim iam inmunda non est per\ntriginta tres dies, quare non tangit quod sanctum est? an\nhoc adhuc interest. quia in sanguine est licet mundo? ut hoc\ndistet, quia cum inmunda est, ubicumque etiam sederit. inmundum\nfacit, cum uero iam in sanguine mundo sedet, tantum\nquod sanctum est non ei licet tangere et in sanctuarium\nintrare? hoc est enim, quod ait: secundum dies\n\n\n\n\n\n\nsecessionis purgationis suae, quoniam dicit alio loco inmunditiam\nfeminae, quae menstruis purgatur, septem dierum\nesse, quanc!o omne super quod sederit inmundum erit. ,,secessionis\"\nautem dicit, quoniam secedebat aliquantum. ne omnia\ncoinquinaret. cum perageret illos dies. hos dies inmunditiae\neius. si feminam pareret, lex duplicabat et quattuordecim\nfaciebat: reliquos autem quibus sedebat in sanguine mundo\nsuo, etiam ipsos duplices iusserat obseruari, id est sexaginta\nsex. ut omnes essent in partu masculi quadraginta, in feminae\noctoginta. aliqui autem codices graeci non habent \"in sanguine\nmundo suo\", sed in sanguine inmundo suo\".\n\nEt cum adinpleti fuerint dies purgationis eius,\nsuper filio aut super filia offeret agnum anniculum\nsine macula in holocaustum et pullum\ncolumbinum aut turturem pro peccato ad ostium\ntabernaculi testimonii ad sacerdotem. et offeret\neum ante dominum; et exorabit pro ea sacerdos\net purgabit eam a fonte sanguinis eius. ista lex\neius quae peperit masculum aut feminam. si autem\nnon inuenerit manus eius quod satis est in agnum,\net accipiet duos turtures aut duos pullos columbinos.\nunum in holocaustum et unum pro peccato.\net exorabit pro ea sacerdos et purgabitur. recte\nergo superius non legendum est: offeret agnum anniculum\nsine macula in holocaustum *et pullum\ncolumbinum aut turturem pro peccato, sicut nonnulli\ncodices habent. sed sicut dictum est: et pullum columbinum\naut turturem pro peccato, quandoquidem postea\n\n\n\n\n\n\n\n\n\n\ndicit: si non inuenerit manus eius quod satis est\nad agnum, et accipiet duos turtures. ubi plus uidetur\nhabere \"et\"; nam ea coniunctione detracta integre sequitur:\naccipiet duos turtures aut duos pulloscolumbinos,\nunam auem scilicet in holocaustum, alteram pro peccato.\n\n\nSed quo peccato? numquid peperisse peccatum est? an hic\nostenditur illa propago ex Adam, unde apostolus dicit: ex\nuno in condemnationem, et quia per unum hominem\npeccatum intrauit in mundum et per peccatum\nmors et ita in omnes homines pertransiit? et hic\nsatis adparet quemadmodum dictum sit: ego enim in i niquitatibus\nconceptus sum et in peccatis mater\nmea in utero me aluit. cur ergo non illud quod natum\nest purgari dicit scriptura per hoc sacrificium, sed ipsam\nquae peperit? an ad ipsam quidem, unde illa origo trahebatur,\nrelata purgatio est propter sanguinis fontem? non poterat\ntamen sine ipsius fetus purgatione fieri, qui ex ipso sanguine\nexortus est? nam quo pertinet quod superius ait: super\nfilio aut super filia offeret agnum anniculum\nsine macula in holocaustum et pullum columbinum\naut turturem pro peccato, si nihil per hoc\nsacrificium fiebat pro eis qui nascebantur?\n\nQuodsi quisquam ita distinguere conabitur, ut dicat non\nesse iungendum \"super filio aut super filia offeret\nagnum anniculum sine macula in holocaustum et\npullum columbinum pro peccato\", sed ita potius\nlegendum: et cum adinpleti fuerint dies purgationis\neius super filio aut super filia, id est dies purgationis\ninpleti fuerint super illo aut super illa, filio scilicet uel filia,\nut deinde ab alio sensu sequatur: offeret agnum\n\n\n\n\n\n\nanniculum sine macula in holocaustum et pullum\ncolumbinum pro peccato, id est pro peccato suo, cum\ncompleti* fuerint dies purgationis eius super filio aut super\nfilia: quisquis ergo ita distinguendum putauerit, ex euangelio\nconuincetur, ubi cum tale aliquid nato ex uirgine domino\nfacerent magis propter consuetudinem legis quam propter\nnecessitatem alicuius in eo expiandi purgandique peccati,\nsic legitur: et cum inducerent puerum Iesum parentes\neius, ut facerent secundum consuetudinem\nlegis pro eo. non dictum est \"pro matre eius\" sed \"pro\neo\", quamuis ea fierent quae hoc loco praecepta sunt de\nduobus turturibus aut duobus pullis columbinis. sic enim\nbaptizari etiam ipse dignatus est baptismo Iohannis, qui erat\nbaptismus paenitentiae in remissionem peccatorum, quamuis\nnullum haberet ille peccatum. merito ergo quidam nostri ita\ninterpretati sunt etiam istum in Leuitico locum, ut non\ndicerent: super filio aut super filia, sed: pro filio\naut pro filia. hanc enim uim huius praepositionis esse\nintellexerunt hoc loco, ubi graecus ait: s<p\\' Ulti) r) szt \\\\k>7aip{.\nsane aduertendum est quam pauper dominus nasci uoluerit,\nut non pro illo offerretur agnus et pullus columbinus aut\nturtur sed par turturum aut duo pulli columbini, sicut in\neuangelio legitur: quod scriptura Leuitici tunc iussit offerri,\nsi non habuerit manus offerentis quod satis est in\nagnum.\nHomini si cui facta fuerit in cute corporis\neius cicatrix signi lucida et fuerit in cute coloris\neius tactus leprae. uelut exponendo dixit posterius, unde\n\n\n\n\n\n\n\n\nquod primum dixerat intellegeretur, quoniam dixerat: homini si\ncui facta fuerit in cute corporis eius cicatrix lucida.\nne cicatricem sic intellegeremus, quomodo solet esse uestigium\nsanati uulneris, aperuit hoc se de colore dicere, cum adiunxit:\net fuerit in cute coloris eius tactus leprae. quidquid ergo\nillud est. coloris uitium est, quod nomine cicatricis appellat. quod\nuero ait: tactus leprae, non quod tactu color sentiatur,\nsed ita dicit tactum leprae, tamquam homo ipse uel corpus\neius lepra sit tactum, hoc est maculatum atque uitiatum.\nsicut dici solet: \"tetigit eum uel non tetigit febris\". denique\nipsam maculam tactum uocat et eam semper isto nomine\nappellat. unde nonnulli nostri non\" tactum\", sed \"maculam\"\ninterpretati sunt. quo nomine quidem planius uidetur sonare\nquod legitur: sed potuit et graecus non dicere άφήν, id est\ntactum. sed μῶμον, id est maculam, unde ἄμωμον dicit immaculatum.\nquamquam non ab illo solo quod in colore contingit,\nsed ab omni uitio purum solet scriptura ἄμωμον dicere. unde\nnon maculam coloris, sed omnis uitii notam uult intellegi,\nquod appellat. posset ergo quod ad solum colorem\nadtinet σπίλον dicere: quo uerbo usus est apostolus, ubi ait\nde ecclesia: non habentem maculam aut rugam. nec\nσπίλον autem nec dixit, sed άφήν, id est tactum, quod\net in graeca lingua inusitate dicitur in coloribus et tamen\nhoc septuaginta interpretes non piguit graece dicere. cur\nergo latinos piguerit? quod autem dicitur \"cicatrix signi\",\nuel ideo dicitur, quod significet aliquid, uel ideo potius, quod\nipsum hominem signo quodam discernit a ceteris, hoc est\nnotabilem reddit.\nQuid est quod ait: et uidebit sacerdos et inquinabit\neum, ad quem ueniet, ut mundetur? sed \"inquinabit\"\ndictum est \"inquinatum pronuntiabit\", si haec in eo uiderit,\nquae scriptura dicit de macula leprae.\nSi autem lucidus albus erit in cute coloris\neius et humilis non fuerit aspectus eius a cute.\n\"lucidus albus\" subauditur \"tactus\", id est illa macula\ncoloris, non pilus. quod postea dicit: si autem conuersa\nmutata fuerit significatio in cute. hanc dicit .,significationem\",\nquod superius signum\" in latino legitur. nam\ngraecus et supra et hic uno eodemque uerbo usus est or,|xotg-av\ndicens.\nEt segregabit illum sacerdos septem diebus\nin secundo; et uidebit illum sacerdos die septimo in\nsecundo, et ecce obscurus tactus, non est conuersus\ntactus in cute. et purgabit eum sacerdos; signum\nenim est: hoc est \"purgatum eum pronuntiabit\"; non enim\nest lepra, sed signum.\nSi autem conuersa mutata fuerit significatio\nin cute posteaquam uidit illum sacerdos, ut purget\n<illum>, et uisus fuerit denuo sacerdoti et uiderit\neum sacerdos et ecce commutata <est> significatio\nin cute, et inquinabit eum sacerdos; lepra est. etiam\nhic \"inquinabit\" dixit \"inquinatum pronuntiabit\\': \"et\nautem plus habet ex more locutionis scripturae. hoc itaque\nuidetur admonuisse. ut, cum uisus fuerit solus color albus\net lucidus discolor sano colori, adhuc probetur a sacerdote,\nut, si uiderit etiam pilum mutatum in album colorem et\n\n\n\n\n\n\nhumiliorem factum cutis locum, in quo est albus color, tunc\npronuntiet lepram, id est inquinet hominem pronuntiando\nleprosum. si autem, inquit, lucidus albus fuerit in cute\nc-oloris eius — id est lucidus albus fuerit ille tactus: quo\nnomine eandem maculam appellat — et humilis non fuerit\naspectus eius a cute et pilus non erit conuersus in\nalbum, ipse autem est obscurus — id est ipse pilus,\nquia non est albus — et segregabit sacerdos tactum\nseptem dies. et uidebit sacerdos tactum die septimo\n— id est illam maculam — et ecce tactus manet ante\neum, non commutatus est tactus in cute. id est non\nest discolor et dissimilis inuentus a cute. ergo sanatum est\nquod uitiosum erat. sed adhuc iubet probari eandem sanitatem\nper alios septem dies atque ideo sequitur et dicit: et segregabit\nillum sacerdos septem dies in secundo — id est\nseptem dies alios — et uidebit illum sacerdos die septimo\nin secundo, et ecce obscurus tactus — id est\nquia non albus et lucidus ac per hoc concolor sano colori —\nnon. est mutatus tactus in cute — sicut et paulo ante\ndixit, hoc est non est dissimilis a cetera cute — et purgabit\neum sacerdos, id est purgatum pronuntiabit a suspicione\nleprae, non quod habuerit lepram, quam iam non habet,\nsed quoniam lepra non fuit, quod in illo lucido et albo colore\ntactus, id est maculae illius quae adparuerat. cum expectaretur\nutrum humilior fieret locus et pilus illic in album\nconuerteretur, non contigit. sed potius. ille tactus, qui fuit\nante lucidus et albus, obscurus inuentus est, id est similis\ncetero colori, non lucidus. non erat ergo lepra; signum est\nenim, non lepra, quod sic adparuit. tamen etiam propter hoc\npurgatus a suspicione leprae \"lauabit uestimenta sua\", quia\n\n\n\n\n\n\net in illo signo aliquid fuit, propter quod lauanda fuerant\nuestimenta, et mundus erit.\nDeinde sequitur: si autem conuersa mutata\nfuerit significatio in cute posteaquam uidit illum\nsacerdos, ut purget illum — id est posteaquam uidit\neum sacerdos septimo die prius sanum, ut purgaret illum,\nmutata es\\'t illa significatio. id est illud signum in cute —\net uisus fuerit in secundo sacerdoti — id est post alios\nseptem dies — et uiderit eum sacerdos, et ecce commutata\nest significatio in cute — id est non stetit in\n-illa sanitate, in qua eum uiderat post primos septem dies —\net inquinabit illum sacerdos; lepra est. iam hic quoniam\nillud quod uisum fuerat post primos septem dies sanum\nnon stetit in suo, sed mutatum est in pristinum uitium,\nlepra pronuntiatur, ita ut non illic expectetur uel locus\nhumilior uel pilus in album conuersus. cum enim lepra non\nsit notabilis atque uitiosa nisi uarietas, hoc ipsum de uitioso\ncolore redire ad sanum et de sano redire ad uitiosum ita\nnotabile est, ut non ibi fuerit expectandum, quod in primo\nexpectari praeceperat de humiliore loco et pili candore, sed\niam etiam ista uarietate sine dubitatione sit lepra.\nDeinde sequitur: et tactus leprae si fuerit in\nhomine. ueniet ad sacerdotem. et uidebit sacerdos,\net ecce cicatrix alba in cute, et haec mutauit capillum\nalbum, et a sano carnis uiuae in cicatrice. hinc\nsi subtrahamus \"et\"\\', more enim locutionis scripturarum\npositum est, iste erit sensus: et uidebit sacerdos, et ecce\ncicatrix alba in cute, et haec mutauit capillum album\na sano carnis uiuae in cicatrice. ordo est: mutauit\ncapillum album in cicatrice a sano carnis uiuae, id est: cum\n\n\n\n\n\n\ncaro uiua et sana habeat capillum obscurum uel nigrum,\nhaec cicatrix album habet. lepra ueterescens est in cute\ncoloris eius: et inquinabit eum sacerdos — id est\ninquinatum pronuntiabit — non segregabit eum, quia inmundus\nest. hoc uidetur dicere, quia, ubi inuentus fuerit\npilus in album mutatus concolor albo uitio cutis, iam non\nsegregatur, ut probetur, nec expectatur utrum etiam humilior\nfiat locus, sed ex hoc tantum quod alba est cutis discolor\nceterae et album habet pilum discolorem ceteris qui sunt in\ncarne uiua et sana lepra ueterescens pronuntiatur: ideo ueterescens,\nquia iam non est probanda illis bis septem diebus.\nsi autem restitutus fuerit color sanus et conuersus\nfuerit albus, quoniam dixerat totum album factum per\ntotam cutem eo ipso iam mundum esse, quia uarietas ibi\niam non esset. deinde ait: et quacumque die uisus fuerit\nin eo color uiuus, inquinabitur: ubi satis ostendit uarietatem\ninprobari. ac per hoc quod modo dixit: si autem\nrestitutus fuerit color sanus et conuersus fuerit\nalbus, et ueniet ad sacerdotem. et uidebit sacerdos,\net ecce conuersus tactus in album, et purgabit sacerdos\ntactum: mundus est, restitutum colorem sanum non\ndebemus accipere. ut color sanus esset: iam enim ipse erat,\nper quem tamen fiebat inmundus propter uarietatem. restitutum\nergo dixit colorem sanum, ut illud esset quod fuerat,\nid est albus sano pereunte. tunc enim rursus mundus erit,\ncum totus albus fuerit, quia nulla ibi uarietas erit. sed restitutum\npro pereunte accipere nimis inusitata locutio est;\nmagis enim uidetur dicere debuisse: si autem restitutus fuerit\ncolor albus. nunc uere ait: restitutus sanus et conuersus\n\n\n\n\n\n\nfuerit albus, tamquam diceret: sanus color si restitutus\nfuerit in album.\nQuid est quod, cum de lepra capitis loqueretur,\neam etiam quassationem appellauit, cum in solo colore fiat\nuel cutis uel capillorum, et quod humilior aspectus eius a\ncetera cute adpareat, sine dolore tamen et sine ulla uexatione?\nan hoc quod inmundum est quassationem uoluit appellare\npro plaga, uelut hac inmunditia homo percussus sit?\nQuid sibi uult quod cum diceret de lepra uestimentorum\naliarumque rerum ad usus hominum pertinentium\nait: rant] in uestimento laneo aut in uestimento\nstuppeo aut in stamine aut in lana aut in lineis\naut in laneis, cum iam supra dixisset: in uestimento\nlaneo aut in uestimento stuppeo? nam stuppeum est\nutique lineum. an illic uestimenta intellegi uoluit, hic autem\nquodlibet laneum et quodlibet lineum? non enim uestimenta\nsunt stramina iumentorum, cum sint lanea, aut uestimenta\nsunt retia, cum sint linea. prius ergo specialiter de uestimentis,\ndeinde generaliter de omnibus rebus laneis et lineis\ndicere uoluit.\nQuaeritur quid dixerit: in omni operaria pelle,\nquod nonnulli interpretati sunt: in omni confecta pelle.\nsed non ait graecus έργαμέψ δέρματι, ait autem έργασίμψ,\nquod uerbum etiam in Regnorum libro positum est, ubi Ionathan\nloquitur ad Dauid: esto in agro in die operaria,\nid est in die qua fit opus. ac per hoc etiam hic pellem operariam\nin qua fit opus debemus accipere, id est alicui operi\n\n\n\n\n\n\nadcommodatam. sunt enim pelles quae tantummodo ad ornamentum\nhabentur, non ad opus.\nQuid est quod ait: in omni uase operario pellis.\nnisi quod est ex pelle factum, hoc est in omni uase pelliceo?\nhoc autem isto loco uas dicit, quod graeci appellant o%so?;\nhoc enim nomen generale est omnium utensilium. aliud est\nautem quod appellatur artftlov; nam et hoc latina lingua U&\\'<\ndicit. sed aYfetov illud magis intellegitur uas quod liquorem\ncapit.\nQuid est quod ait: et quemcumque tetigerit\nqui fluorem seminis patitur et manus suas non\nlauit aqua, lauabit uestimenta et lauabit corpus\nsuum aqua et inmundus erit usque in uesperam?\nambigue quippe positum est quod ait: manus suas non\nlauit aqua, uelut posteaquam tetigerit. sed intellegendum\nest: quemcumque non lotis manibus tetigerit, ipse quem\ntetigerit lauabit uestimenta et cetera.\nQuid est quod cum praeciperet quomodo intrare\ndeberet sacerdos summus in sanctum, quod est intra uelum,\nait inter cetera: et exorabit pro sanctis ab inmunditiis\nfiliorum Israhel et ab iniustitiis eorum [et]\nde omnibus peccatis eorum? quomodo ergo pro sanctis.\nsi ab inmunditiis filiorum Israhel et ab iniustitiis eorum de\nomnibus peccatis eorum? an quia non ait \"pro inmunditiis\"\nfiliorum Israhel sed \"ab inmunditiis\", hoc intellegendum\nest \"exorabit pro sanctis ab inmunditiis filiorum\n\n\n\n\n\n\nIsrahel?\" id est pro eis qui sancti sunt ab inmunditiis\nfiliorum Israhel non consentientes inmunditiis eorum: non\nquia pro ipsis tantum exorandum erat, sed quia etiam pro\nipsis, ne quisquam putaret ita fuisse sanctos, ut nihil esset\nunde pro eis exoraretur, quamuis essent ab inmunditiis filiorum\nIsrahel et ab iniustitiis eorum alieni. de omnibus peccatis\neorum, id est: quae iniustitiae ueniebant de omnibus\npeccatis eorum.\n\nPotest et iste esse sensus \" exorabit pro sanctis ab\ninmunditiis filiorum Israhel\", id est, ut hoc pro illis\nexorari intellegatur, ut ab inmunditiis filiorum Israhel tuti\nessent. sed exorabit non potest accipi nisi quod alio uerbo\ndicitur \"propitiabit\". unde et propitiatorium uocatur, quod alii\nexoratorium interpretati sunt; graece autem dicitur ἱλαστήριον.\net quod hoc loco latinus ait: exorabit pro sanctis,\ngraecus habet ἐξιλάσεται, quod non intellegitur nisi pro peccatis.\nunde scriptum est in psalmo: qui propitius fit\nomnibus iniquitatibus tuis. hic ergo aptior sensus est.\nut intellegatur sacerdos etiam pro his propitiare deum, qui\nsancti sunt ab inmunditiis filiorum Israhel, et quia, licet ita\nsancti sint, ut inmunditiis filiorum Israhel et iniustitiis non\nconsentiant, habent tamen aliquid propter quod eis necessaria\nsit propitiatio dei.\n\nSane in quodam graeco inuenimus: et exorabit sanctum.\nnon pro sanctis, et illud quidem sanctum genere neutro,\nid est τὸ ἅγιον. nam posset intellegi \"exorabit sanctum deum\",\net nulla esset quaestio; quomodo autem possit intellegi:\nexorabit hoc sanctum, difficile est dicere, nisi forte illud\n\n\n\n\n\n\nsanctum quidquid est quod deus est, quia et spiritus sanctus,\nqui utique deus est. neutro genere graece dicitur τὸ πνεῦμα τὸ ἅγιον.\net forte hoc est — si tamen ille codex uerior\nest, qui emendatior uidebatur — ἐξιλάσεται τὸ ἅγιον, hoc est\nτὸ πνεῦμα τὸ ἅγιον, quod latine genere neutro dici non potest.\nquamuis et in tribus aliis codicibus, uno graeco et duobus\nlatinis, non inuenerimus nisi quod supra diximus: exorabit\npro sanctis. quod potest et sic accipi, ut non pro sanctis\nhominibus, sed pro his quae sancta sunt intellegatur. id est\ntabernaculo ipso et quaecumque in eis essent sanctificata\ndomino: ut hoc sit exorabit pro sanctis ab inmunditiis\nfiliorum Israhel: propitiabit deum pro his quae\nsanctificata sunt domino ab inmunditiis filiorum Israhel, quia\nin medio eorum erat tabernaculum. sic enim sequitur. nam\ncum dixisset: exorabit pro sanctis ab inmunditiis\nfiliorum Israhel et ab iniustitiis eorum de omnibus\npeccatis eorum, continuo subiecit: et ita faciet\ntabernaculo testimonii quod creatum est in eis\nin medio inmunditiae eorum, ut ad hoc necessaria\nuideatur illa propitiatio pro sanctis, id est pro tabernaculo\net omnibus quae in eo sancta dicuntur. nam et paulo post\nhoc dicit de altari. quod aspersione sanguinis mundaret illud\nsacerdos et sanctificaret ab inmunditiis filiorum Israhel.\nEt perficiet exorans sanctum. utrum perficiet\nsanctum? an exorans sanctum secundum id quod supra diximus?\nnam et hic neutro genere graece dictum est τὸ ἅγιον.\nutrum ergo exorans dominum perficiet sanctum, id est\n\n\n\n\n\n\nperfecte sanctificat quod sanctificat? an perficiet. quod ait.\nexorans sanctum, id est illud sanctum quod est\nτὸ πνεῦμα τὸ ἅγιον?\nDe duobus hircis. uno immolando et alio in desertum\ndimittendo, quem ἀποπομπαῖον uocant, solet esse disceptatio,\net a quibusdam ille immolandus in bono accipitur, ille autem\ndimittendus in malo. non tamen iste sensus ideo confirmandus\nest, quia homo, in cuius manu in heremum hircus dimittitur,\ncum redierit, lauare iussus est uestimenta sua et corpus\nsuum aqua et sic ingredi in castra — tamquam et hoc sit\nindicium cur in malo sit ille hircus accipiendus, a cuius contagione\nhomo abluendus est; sic enim dicit abluendum et\nqui alterius hirci <uitulique> acceperit carnes <et> extra\ncastra combusserit — quia ita de illo et de uitulo fieri iubet,\nde quorum immolatorum sanguine fit aspersio, et sunt pro\npeccatis. ac per hoc non neglegenter istorum duorum hircorum\ndistinctio in allegorica significatione tractanda est. item cum\nconstituisset diem decimum septimi mensis sabbato sabbatorum,\nquo fieret supra dicta purgatio a sacerdote illo uno\nqui patri succedit, loquens de eodem sacerdote ait: exorabit\nsanctum sancti. quod iam nescio utrum aliter accipiendum\nsit quam\" exorabit in sancto sancti\" quodam genere locutionis;\nin illo scilicet sancto, quo solus ipse summus sacerdos intrabat.\nquod est intra uelum, ubi arca erat testimonii et\naltare incensi. non enim eundem locum tamquam deum exorabit,\nsed quia ibi exorabit deum, ita positum est: exorabit\nsanctum sancti. nam et hoc genere neutro in graeco\n\n\n\n\n\n\npositum est: τὸ πνεῦμα τὸ ἅγιον. an forte spiritum sanctum\nsancti dei hoc est τὸ ἅγιον πνεῦμα τοῦ ἁγίου θεοῦ? an potius\n\"exorabit\" dictum est \"exorando purgabit\" ? nam sic uerba\ncontexit: et exorabit sanctum sancti et tabernaculum\ntestimonii et altare exorabit et pro sacerdotibus\net pro omni synagoga exorabit. quomodo ergo exorabit\ntabernaculum et altare nisi, ut dictum est, intellegamus \"exorando\npurgabit\" ?\nIllud quod dicit: quicumque occiderit uitulum\naut ouem aut capram in castris et quicumque\nocciderit extra castra et ad ostium tabernaculi\ntestimonii non adtulerit. et in hoc constituit peccatum\net comminatur facienti, non de his dicit quae occiduntur ad\nusum uescendi uel si quid aliud. sed de sacrificiis. prohibuit\nenim priuata sacrificia, ne sibi quisque quodam modo sacerdos\nesse audeat, sed illuc adferat, ubi per sacerdotem offerantur\ndeo. ita enim nec uanis sacrificabunt; nam et hoc in ea consuetudine\ncauendum praemonuit. cum ergo non liceret offerri\nsacrificia nisi in tabernaculo, cui templum postea successit\n— unde et rex Israhel Hieroboam uaccas facere ausus est,\nquibus populus sacrificaret, ne huius legis necessitate seducerentur\nab eo qui sub regno eius erant, dum pergunt Hierusalem,\nut in templo dei offerrent sacrificia sua, in quo facto\na domino condemnatus est — merito quaeritur quomodo\nlicite sacrificauerit Helias extra templum dei, quando et ignem\nde caelo impetrauit et prophetas daemoniorum conuicit. quod\nmihi non uidetur alia ratione defendi quam illa, qua defenditur\net Abrahae factum, quod filium deo iussus uoluit\n\n\n\n\n\n\nimmolare. cum enim iubet ille qui legem constituit aliquid fieri\nquod in lege prohibuit, iussio ipsa pro lege habetur, quoniam\nauctoris est legis. non enim deesse possent miracula alia\npraeter sacrificium, quibus superarentur et conuincerentur prophetae\nlucorum; sed spiritus dei, qui fuerat in Helia quidquid\nin hac re fecit, contra legem esse non potest, quia dator\nest legis.\nQuid est quod prohibens edendum sanguinem dicit:\nanima omnis carnis sanguis eius est? quem totum\nlocum sic explicat: et homo homo filiorum Israhel aut\nde proselytis qui adpositi sunt in uobis quicumque\nederit omnem sanguinem, et statuam faciem meam\nsuper animam quae manducat sanguinem et perdam\nillam de populo suo. anima enim omnis carnis sanguis\neius est. et ego dedi illum uobis exorare pro\nanimabus uestris: sanguis enim eius pro anima exorabit.\npropterea dixi filiis Israhel: omnis anima ex\nuobis non edet sanguinem, et proselytus qui adpositus\nest in uobis non edet sanguinem. numquidnam si\nanimam pecoris sanguinem dicimus. etiam anima hominis\nsanguis putanda est? absit. quomodo ergo non ait: anima\nomnis carnis pecoris sanguis eius est, sed: anima, inquit,\nomnis carnis sanguis eius est? in omni utique carne\netiam hominis caro deputatur. an quia uitale aliquid est in\nsanguine, quia per ipsum maxime in hac carne uiuitur, qui\nin omnibus uenis per corporis cuncta diffunditur, ipsam uitam\ncorporis uocauit animam, non uitam quae migrat ex corpore,\nsed quae morte finitur? qua locutione dicimus istam uitam\ntemporalem esse, non aeternam, mortalem, non inmortalem,\n\n\n\n\n\n\ncum sit inmortalis animae natura, quae ablata est ab angelis\nin sinu Abrahae, et cui dicitur: hodie mecum eris in paradiso,\net quae in tormentis ardebat inferni. secundum istam\nergo significationem, qua perhibetur anima etiam haec temporalis\nuita, dixit apostolus Paulus: non enim facio animam\nmeam pretiosam mihi. ubi se ostendere uoluit et mori\nparatum pro euangelio. nam secundum significationem, qua\nanima dicitur illa quae migrat ex corpore, magis eam pretiosam\nfaciebat, cui tantum meritum conquirebat. sunt et\naliae huius modi locutiones. uita itaque ista temporalis maxime\nsanguine continetur in corpore. sed quid est quod ait: dedi\nuobis eum ad altare dei, exoret pro anima uestra?\ntamquam anima pro anima exoret. numquid sanguis pro\nsanguine, quasi de nostro sanguine solliciti simus, cum pro\nanima nostra uolumus exorari? absurdum est hoc.\n\n\nSed multo est absurdius, ut sanguis pecoris exoret pro\nanima hominis; quae mori non potest, cum manifeste scriptura\ntestetur in epistula ad Hebraeos illum sanguinem uictimarum\nnihil profuisse ad exorandum deum pro peccatis\nhominum, sed significasse aliquid quod prodesset. inpossibile\nest enim. inquit. sanguinem hircorum et taurorum\nauferre peccata. restat itaque, ut, quoniam pro anima\nnostra exorat mediator ille. qui omnibus illis sacrificiis quae\npro peccatis offerebantur praefigurabatur, illud appelletur\nanima quod significat animam.\n\n\nSolet autem res quae significat eius rei nomine quam significat\nnuncupari; sicut scriptum est: septem spicae septem\nanni sunt; non enim dixit: septem annos significant, et:\n\n\n\n\n\n\nseptem boues septem anni sunt et multa huius modi.\nhinc est quod dictum est: petra erat Christus; non enim\ndixit: petra significabat Christum, sed tamquam hoc esset,\nquod utique per substantiam non hoc erat, sed per significationem.\nsic et sanguis, quoniam propter uitalem quandam\ncorpulentiam animam significat, in sacramentis anima dictus\nest. uerum si quisquam putat animam pecoris esse sanguinem,\nnon est in ista quaestione laborandum: tantum ne anima\nhominis, quae carnem humanam uiuificat et est rationalis,\nsanguis putetur ualde cauendum est et hic error modis\nomnibus refutandus. quaerendae etiam locutiones, quibus per\nid quod continet significetur id quod continetur, ut, quoniam\nanima sanguine tenetur in corpore — nam si fuerit effusus\nabscedit — per ipsum aptius significata sit anima et eius\nnomen sanguis acceperit. sicut ecclesia dicitur locus, quo\necclesia congregatur; nam ecclesia homines sunt, de quibus\ndicitur: ut exhiberet sibi gloriosam ecclesiam. hoc\ntamen uocari etiam ipsam domum orationum idem apostolus\ntestis est, ubi ait: numquid domus non habetis ad manducandum\net bibendum? an ecclesiam dei contemnitis?\net hoc cotidianus loquendi usus obtinuit, ut in ecclesiam prodire\naut ad ecclesiam confugere non dicatur, nisi qui ad\nlocum ipsum parietesque prodierit uel confugerit, quibus\necclesiae congregatio continetur. scriptum est etiam: et effundens\nsanguinem qui fraudat mercedem mercenarii.\nmercedem sanguinem dixit, quoniam ea sustentatur uita, quae\nnomine sanguinis appellatur.\n\nSed cum dominus dicat: nisi manducaueritis carnem\nmeam et biberitis meum sanguinem, non habebitis in\n\n\n\n\n\n\n\n\n\n\nuobis uitam, quid sibi uult quod a sanguine sacrificiorum,\nquae pro peccatis offerebantur, tanto opere populus prohibetur,\nsi illis sacrificiis unum hoc sacrificium significabatur, in quo\nuera fit remissio peccatorum? a cuius tamen sacrificii sanguine\nin alimentum sumendo non solum nemo prohibetur, sed ad\nbibendum potius omnes exhortantur, qui uolunt habere uitam.\nquaerendum igitur quid significet, quod homo prohibetur in\nlege sanguinem manducare eumque deo fundere iubetur. nam\nde animae natura, cur per sanguinem significata sit, quantum\nin praesentia satis uisum est, diximus.\nTurpitudinem patris tui et turpitudinem\nmatris tuae non reuelabis; turpitudo enim eorum.\nprohibet cum matre concumbere; ibi est enim turpitudo patris\net matris. nam postea prohibet et nouercae, ubi dicit: turpitudinem\nuxoris patris tui non reuelabis; turpitudo\nenim patris tui est. ubi exposuit quomodo in matre utriusque\nsit turpitudo, id est patris et matris; in nouerca enim\ntantum patris.\nTurpitudinem sororis tuae ex patre tuo\naut ex matre tua quae domi est nata uel quae\nforis nata est non reuelabis turpitudinem earum.\n\"quae domi nata est\", intellegitur ex patre; \"quae foris\nnata est\", intellegitur ex matre. si forte de priore uiro\neam mater susceperat et cum illa in domum uenerat, quando\npatri eius nupsit, quem monet scriptura ne reuelet turpitudinem\nsororis suae. hic uidetur non prohibuisse et quasi\npraetermisisse concubitum cum sorore de utroque parente\nnata; non enim dicit: turpitudinem non reuelabis sororis tuae\nex patre et ex matre, sed: ex patre aut ex matre. uerum\n\n\n\n\n\n\nquis non uideat etiam illud esse prohibitum multo maxime?\nsi enim non licet sororis turpitudinem reuelare ex quolibet\nparente natae, quanto magis ex utroque! quid est autem quod\ninterposita prohibitione concubitus etiam cum suis neptibus\nsiue de filio siue de filia sequitur et dicit: turpitudinem\nfiliae uxoris patris tui non reuelabis? si enim huc\nusque dixisset, intellegeremus etiam cum filia nouercae prohibitum\nfuisse concubitum, quam ex priore uiro nouerca\npeperisset nec huius qui prohibetur soror esset uel ex patre\nuel ex matre; cum uero addidit: ex eodem patre soror\ntua est, non reuelabis turpitudinem eius, manifestat\nde sorore factam esse istam prohibitionem, cum fuerit ex\npatre et ex nouerca, de qua iam superius dixerat. an ideo\niterum hoc apertius uoluit prohibere, quia superius subobscurum\nfuit? saepe enim hoc facit scriptura.\nTurpitudinem fratris patris tui non reuelabis\net ad uxorem eius non introibis. exposuit quid\ndixerit \"turpitudinem fratris patris tui\", id est patrui\ntui, \"non reuelabis\"; hoc est enim \"ad uxorem eius\nnon introibis\". in uxore quippe patrui uoluit intellegi\nturpitudinem patrui, sicut in uxore patris turpitudinem patris.\nTurpitudinem uxoris fratris tui non reuelabis;\nturpitudo fratris tui est. quaeritur. utrum hoc\nuiuo fratre an mortuo sit prohibitum, et non parua quaestio\nest. si enim dixerimus de uiui fatris uxore locutam scripturam\nuno generali praecepto, quo prohibetur homo ad uxorem\naccedere alienam, etiam hoc utique continetur. quid est ergo\nquod tam diligenter has personas, quas appellat domesticas,\npropriis prohibitionibus distinguit a ceteris? non enim et\n\n\n\n\n\n\n\n\nquod prohibet de uxore patris, hoc est de nouerca, uiuo patre\naccipiendum est et non potius mortuo. nam uiuo patre quis\nnon uideat multo maxime prohibitum, si cuiuslibet hominis\nuxor aliena prohibita est maculari adulterio? de his ergo\npersonis uidetur loqui, quae possent non habentes uiros in\nmatrimonium conuenire, nisi lege prohiberentur, sicut fertur\nesse consuetudo Persarum. sed rursus, si fratre mortuo intellexerimus\nprohibitum esse ducere fratris uxorem, occurrit\nillud, quod excitandi seminis causa, si ille sine filiis defunctus\nesset, iubet scriptura esse faciendum. ac per hoc conlata\nista prohibitione cum illa iussione, ne inuicem aduersentur,\nintellegenda est exceptio, id est non licere cuiquam defuncti\nfratris ducere uxorem, si defunctus posteros dereliquit; aut\netiam illud esse prohibitum, ne liceret ducere fratris uxorem\netiam quae a fratre uiuo per repudium recessisset. tunc enim,\nsicut dominus dicit, ad duritiam Iudaeorum Moyses permiserat\ndare libellum repudii et per hanc dimissionem potuit putari\nquod licite quisquam sibi uxorem copularet fratris. ubi adulterium\nnon timeret, quoniam repudio discessisset.\nTurpitudinem mulieris et filiae eius non\nreuelabis: id est, ne putet quisquam licere sibi ducere\nfiliam uxoris suae. simul enim mulieris et filiae eius non\nlicet reuelare turpitudinem [eius], id est ambabus misceri et\nmatri et filiae.\nFiliam filii eius et filiam filiae eius non\naccipies. etiam neptem uxoris de filio uel de filia duci\nprohibuit. uxorem super sororem eius non accipies\nin zelum. hic non prohibuit superducere, quod licebat antiquis\npropter abundantiam propagationis. sed sororem sorori\n\n\n\n\n\n\nnoluit superduci. quod uidetur fecisse Iacob, siue quia nondum\nfuerat lege prohibitum siue quia subpositae alterius\nfraude deceptus est et illa magis de placito ueniebat quam\nposterius accepit; sed iniustum erat priorem dimitti, nc faceret\neam moechari. hoc autem quod ait \"in zelum\", utrum ideo\npositum est, ne sit zelus inter sorores, qui inter illas quae\nsorores non essent contemnendus fuit? an ideo potius, ne\npropter hoc fiat, id est, ne hoc animo fiat, ut in zelum sororis\nsoror superducatur?\nEt ad mulierem in segregatione inmunditiae\neius non accedes reuelare turpitudinem\neius: id est ad menstruatam mulierem non accedes: segregabatur\nenim secundum legem propter inmunditiam. hoc cum\nsuperius satis sufficienter prohibuisset, quid sibi uult, quod\netiam hic hoc isdem praeceptis uoluit adiungere? an forte in\nsuperioribus quoniam dictum est, ne figurate accipiendum\nputaretur, etiam hic positum est, ubi talia prohibita sunt,\nquae etiam tempore noui testamenti remota umbrarum ueterum\nobseruatione sine dubio custodienda sunt? quod uidetur etiam\nper prophetam Ezechielem significasse, qui inter illa peccata,\nquae non figuratae sed manifestae iniquitatis sunt, etiam hoc\ncommemorat, ad mulierem menstruatam si quis accedat, et\ninter iustitiae merita, si non accedat. qua in re non natura\ndamnatur, sed concipiendae proli noxium perhibetur.\nEt ad uxorem proximi tui non dabis concubitum\nseminis tui inquinari ad eam. ecce ubi\nrursus prohibet adulterium, quod cum aliena uxore committitur,\nquod etiam in decalogo prohibetur. unde adparet illa\n\n\n\n\n\n\nita prohibita, ut etiam mortuis uiris suis non ducantur uxores,\nquarum prohibet turpitudinem reuelari.\nEt a semine tuo non dabis seruire principi.\nhic non uideo quid intellegatur nisi principi qui pro deo\ncolitur. non enim ait SooXsostv, sed Xatpeikiv in graeco, quod\nlatinus non solet interpretari, nisi ut dicat seruire; plurimum\nautem distat. nam seruire hominibus sicut serui seruiunt,\nquod non est Xaxp=\\'kiv sed SooXeustv, scriptura non prohibet;\nseruire autem secundum id quod est Xatpisusiv non iubetur\nhominibus nisi uni uero deo, sicut scriptum est: dominum\ndeum tuum adorabis et illi soli seruies. non solum\nautem hoc uerbo, quod ait Xatpeueiv, satis significat quem\nprincipem dicat, id est cui cultus tamquam deo exhibetur,\nuerum etiam eo quod adiungit: et non profanabis nomen\nsanctum, siue dei, de cuius populo datur illo modo seruire\nprincipi, siue nomen sanctum ipsius populi Israhel. propter\nquod dicitur: sancti estis, quoniam et ego sanctus\nsum. oportunissime etiam hic adiungit: ego dominus, hoc\nutique admonens, quia illi soli debetur Xatpsia, id est ea seruitus,\nqua seruitur deo.\nQuod dicit: et exhorruit terra eos qui insident\nsuper eam. propter mala facta eorum, quae superius\ncommemorauit, non ideo dictum putandum est, quod habeat\nterra sensum quo ista sentiat et exhorreat, sed nomine terrae\nhomines significat, qui sunt super terram. proinde cum haec\nmala faciunt homines, inquinant terram, quia inquinantur\n\n\n\n\n\n\nhomines qui haec imitantur; et exhorret terra, quia exhorrent\nhomines qui nec faciunt nec imitantur.\nNon furtum facietis neque mentiemini\nneque calumniam faciet unusquisque proximo.\nillud de furto positum est in decalogo. quod autem dicit:\nneque mentiemini neque calumniam faciet unusquisque\nproximo, mirum, si non eo praecepto continetur,\nquod ibi positum est: neque falsum testimonium dices\naduersum proximum tuum, quoniam neque calumnia\nsine mendacio fieri potest, quod falsi testimonii generalitate\nconcluditur. sed utrum haec aliqua conpensatione admittenda\nsunt, magna quaestio est: sicut de mendacio paene omnibus\nuidetur, quod ubi nemo laeditur, pro salute mentiendum est.\nutrum ergo ita et de furto? an furtum fieri non potest, ubi\nnullus laeditur? quin immo fieri potest, etiam quando ei cui\nfit consulitur, tamquam si quisquam homini uolenti se occidere\ngladium furetur. nam calumnia nescio utrum cuiquam\nad eius utilitatem fieri possit. nisi forte quod ad maius gaudium\nfiebat, quo postea fruerentur, quod Ioseph de scypho\ncalumniabatur fratribus suis, quibus etiam explorationis falsum\ncrimen intenderat. quamquam si definitionibus ista determinare\ntentemus, fortasse furtum non est, nisi quando alieno occulte\nablato proximus laeditur; et calumnia non est, nisi quando\nfalsi criminis obiectione proximus laeditur; mendacium autem\nnon possumus dicere tunc tantummodo esse, quando proximus\nlaeditur; cum enim falsum ab sciente dicitur, procul dubio\nmendacium est, sine illo quisquam siue nemo laedatur. proinde\nmagna quaestio de mendacio, utrum possit aliquando\n\n\n\n\n\n\niustum esse mendacium, facile solueretur fortasse, si sola\npraecepta intueremur, non et exempla. nam quid isto praecepto\nabsolutius: non mentiemini? sic enim dictum est\nquomodo: non facies tibi idolum — quod factum non\npotest aliquando iustum esse — et quomodo dictum est:\nnon moechaberis — quia autem dicat aliquando moechiam\niustam esse posse? — et: non furaberis — secundum\ndefinitionem illam furti iustum esse furtum numquam potest —\net: non occides, quoniam cum homo iuste occiditur, lex\neum occidit, non tu. numquid ita dici potest: cum homo iuste\nmentitur, lex mentitur? sed exempla faciunt difficillimam\nquaestionem. mentitae sunt obstetrices Aegyptiae et bona illis\ndeus retribuit; mentita est Raab pro exploratoribus terrae et\nideo liberata est. an ex quo dictum est in lege: non mentiemini,\nex illo intellegendum est nec in tali causa licere\nmendacium, in quali causa legitur Raab esse mentita? sed\nmagis credibile est. quia iniustum erat mendacium, ideo prohibitum.\nnon quia prohibitum, ideo factum iniustum. fortassis\nergo, sicut de obstetricibus diximus, non hoc in eis remuneratum,\nquod mentitae sunt, sed quod infantes Hebraeos\nliberauerunt. ut propter hanc misericordiam illud peccatum\nueniale sit factum, non tamen existimetur non fuisse peccatum:\nsic etiam de Raab intellegendum est remuneratam in illa\nliberationem exploratorum, ut propter eandem liberationem\nuenia sit data mendacio. ubi autem uenia datur, manifestum\nest esse peccatum. sed illud cauendum est, ne ita quisque\nexistimet etiam ceteris peccatis, si propter liberationes hominum\nfiant, ita ueniam posse concedi. multa enim mala\n\n\n\n\n\n\nintolerabilia et nimium detestanda istum consequuntur errorem.\nNon nocebis proximo. si quid sit nocere et\nnon nocere pateret hominibus, hoc generale praeceptum ad\ninnocentiam retinendam fortasse sufficeret. omnia enim quae\nprohibentur committi in proximum, ad hoc unum referenda\nsunt, quod dictum est: non nocebis proximo. nam quod\nsequitur: non rapies, nisi ad hoc referatur, ne rapiendo\nnoceatur, aliquando euenit, ut non rapiendo quisque noceat.\nnam gladius insanienti rapiendus est: et si non fecerit quis\nut oportuerit, magis nocuerit.\nQuid est quod, cum supra dixisset: non odio habebis\nfratrem tuum in animo tuo; arguendo argues proximum\ntuum et non accipies propter ipsum peccatum,\nconsequenter adiunxit: et non uindicatur manus tua?\nutrum pro eo, quod est \"non punitur\"? animo enim bono\nfacis, cum disciplinam peccanti proximo inponis, ne accipias\npeccatum eius neglegendo. ad hoc enim pertinet quod ante\nposuit: non odio habebis proximum tuum in animo tuo.\nuideri enim potest ei qui arguitur, quod oderis eum, cum\nnon sit in animo tuo. an \"non uindicatur manus tua\"\nhoc potius admonet, ne quaeras uindicari manum tuam nec\nulciscendi libidine rapiaris? nam quid est aliud uindicari\nuelle nisi laetari uel consolari de alieno malo? et ideo dictum\nest: non irasceris filiis populi tui. sic enim recte ira\ndefinita est, quod sit ulciscendi libido. quidam uero codices\nhabent: et non uindicabitur manus tua, id est arguendo\nuindicare te uelis, sed potius consulere illi quem arguis.\nEt incisiones super animam non facietis in\ncorpore uestro. super animam dixit \"super funus mortui\";\nde anima quippe dolor est quae recessit. ad hunc autem\ndolorem pertinet luctus, in quo luctu nonnullae gentes habent\nconsuetudinem secare corpora sua. hoc fieri deus prohibet.\nIta ut fornicentur in principes de populo\nsuo. non de populo suo principes, sed de populo suo fornicentur.\neos quippe principes uult hic intellegi, qui pro diis\ncolebantur; sicut apostolus dicit: secundum principem\npotestatis aeris, et in euangelio dominus: nunc princeps\nmundi huius missus est foras, et: ecce ueniet princeps\nmundi et in me nihil inueniet.\nHomo homo quicumque adulterauerit uxorem\nuiri aut quicumque adulterauerit uxorem proximi sui,\nmorte moriantur. pluraliter dixit \"morte moriantur\",\nhoc est qui adulterauit et quae adulterata est. hic aliquid\ndistare uoluit inter quemlibet uirum et proximum, quamuis\nmultis locis proximum pro omni homine ponat. sed quae est\nista locutio, ut, cum iam dixisset de uiro, hoc idem repetierit\nde proximo, cum sit consequens, ut multo magis ab uxore\nproximi abstinendum sit, si ab uxore cuiuslibet uiri abstinendum\nest? nam si prius de proximo dixisset, ne putaretur\nuxorem licere adulterare non proximi, addendum fuit de quolibet\nuiro; nunc uero, si quod minus est non licet, quanto\nminus licet quod maius malum est! nam si non licet adulterare\nuxorem cuiuslibet uiri, quanto magis proximi! an forte\nista repetitio tamquam exponit quid prius dictum sit, ut ideo\n\n\n\n\n\n\nintellegat homo quantum malum sit adulterare uxorem uiri,\nquia, si hoc fecerit, uxorem proximi adulterat? proximus est\nenim omnis homo homini.\nEt mulier quae accesserit ad omne pecus\nascendi ab eo, interficietis mulierem et pecus. morte\n. moriantur; rei sunt. quaeritur quomodo sit reum pecus,\ncum sit inrationale nec ullo modo legis capax. an quemadmodum\ntransferuntur uerba modo locutionis, quae graece\nappellatur fmocfopa, ab animali ad inanimale — sicut dicitur\ninprobus uentus uel iratum mare — ita et hic translatum\nest a rationali ad inrationale? nam pecora inde credendum\nest iussa interfici, quia tali flagitio contaminata indignam\nrefricant facti memoriam.\nQuicumque acceperit sororem suam ex patre\nsuo aut ex matre sua et uiderit turpitudinem eius\n(et ipsa uiderit turpitudinem eius>, inproperium est;\nexterminabuntur in conspectu generis sui; turpitudinem\nsororis suae reuelauit, peccatum accipient.\nquid ait hoc loco \"uiderit\" nisi concumbendo cognouerit?\nsicut in lege dicitur: cognouit uxorem suam pro eo, quod\nest mixtus est ei. et quid ait: peccatum [suum] accipient,\ncum de poena eorum loqueretur, nisi quia et ipsam poenam\npeccati peccatum uoluit appellari?\nQuicumque dormierit cum cognata sua,\nturpitudinem cognationis suae reuelauit: sine filiis\nmorientur. quaeritur quousque sit intellegenda ista cognatio,\n\n\n\n\n\n\ncum ex longo gradu liceat utique accipere uxorem semperque\nlicuerit. sed intellegendum est ex his gradibus quos prohibuit\nnon licere et secundum ipsos dictum: quicumque dormierit\ncum cognatu sua: ubi et aliqua non commemorata intellegenda\ndimisit, sicut sororem de utroque parente, sicut uxorem\nfratris matris, id est auunculi. nam de uxore patrui primum\nprohibuit, quamuis haec non cognatio, sed affinitas perhibetur.\nsed quid est \"sine filiis morientur\". cum filii ex huius\nmodi coniunctionibus et ante nati sint et hodieque nascantur?\nan hoc intellegendum est lege dei constitutum, ut quicumque\nex eis nati fuerint. non deputentur filii, id est nullo parentibus\niure uiui succedant?\n\nEt non execrabiles facietis animas <uestras> et in\npecoribus et in uolucribus et in omnibus serpentibus\nterrae quae ego segregaui uobis in inmunditiam. uidetur\nhic significare non haec natura esse inmunda, sed aliquo sacramenti\nsigno, quandoquidem dicit: quae ego segregaui uobis\nin inmunditiam, tamquam inmunda eis non essent, si eis\nsegregata non essent.\nEt uir aut mulier si forte fuerit illi uentriloquus\naut incantator, morte moriantur ambo. lapidibus\nlapidabitis eos; rei sunt. utrum uir et mulier an\nuir et uentriloquus aut mulier et uentriloquus siue incantator?\nsed hoc magis. et qui habet et quem habet.\nMulierem fornicariam et profanam non\naccipient et mulierem eiectam a uiro suo, quoniam\nsanctus est domino deo suo. superius \"non accipient\"\ndixerat, nunc autem \"quoniam sanctus est\", non quoniam\n\n\n\n\n\n\nsancti sunt. de pluribus qui uno sunt tempore sacerdotibus\nloquebatur et de unoquoque eorum dixit: quoniam sanctus\nest, locutione qua solet uti scriptura. nam unum illum\nsummum postea commemorat. qui intrabat ad sancta sanctorum.\nnam et pluraliter conclusit dicens: et sanctificabis eum:\ndona domini dei uestri iste offert; sanctus est, quoniam\nsanctus ego dominus qui sanctifico eos. quantum\nautem pertinet ad dona, quoniam dixit: dona domini dei\nuestri ipse offert, non solum summus ille offerebat, sed\netiam secundi sacerdotes. ac per hoc quod ait: mulierem\nfornicariam et profanam et eiectam a uiro suo non\naccipient, hoc et secundi sacerdotes prohibiti sunt; nam de\nsummo postea dicit, qui etiam nonnisi uirginem accipere\niussus est.\nEt sacerdos magnus a fratribus suis: id\nest qui inter fratres suos magnus est, ille scilicet unus magnus\nsacerdos. cui fusum est super caput ex oleo christo:\nipsum oleum appellat scriptura christum.\nEt consummatus manus induere uestimenta:\nilla utique, quae in ueste sacerdotali operosissime\ndescribuntur.\nCaput non reteget cidari et uestimenta\nsua non scindet et super omnem animam mortuam\nnon introibit. intellegitur ea quae supra dixit in luctu\nfacere eum prohibitum, id est caput nudare cidari et uestimenta\nscindere. uestimenta enim scindere lugentium erat\nantiquorum: sicut de Iob scriptum est, cum ei filii eius\n\n\n\n\n\n\nruina nuntiarentur oppressi. nudare autem caput cidari propterea\nlugentis esse potuit, quia detractio est ornamenti.\nquod uero ait: super omnem animam mortuam non\nintroibit, quomodo dicat animam mortuam corpus mortuum\ndifficile est intellegere; ea tamen scripturarum est usitata\nlocutio, quae nobis inusitatissima est. nomen ergo rectricis\nsuae etiam corpus accipit anima destitutum, quoniam reddendum\nilli est in resurrectione; sicut aedificium quod appellatur\necclesia etiam cum inde ecclesia exierit, qui homines sunt,\nnihilominus ecclesia dicitur. sed cum corpus non accipiat\nanimae nomen in homine uiuente, quomodo tunc uocetur\nanima, cum caruerit anima, mirum est. porro si animam\nmortuam intellexerimus a corpore separatam, ut ipsam separationem\nmortem dixisse uideatur, id est ut anima mortua sit\ndirempta a corpore non natura sua perdita — non enim et\ncum dicimur mortui peccato, natura dicitur interisse, sed\nquod iam peccato non utimur, ut sic intellegatur anima\nmortua, id est corpori mortua, quod eo uti desierit, cum in\nsua natura uiuat — quomodo potest quisque intrare super\nanimam mortuam, quod sacerdos iste prohibetur, cum quisquis\nintrat super mortuum corpus intret, non super animam\nquae discessit a corpore? an ipsam uitam temporalem animae\nuocabulo appellauit, quae utique mortua est in defuncto corpore\nanima illa emigrante, quae mori non potest? non quod\nipsa uita anima fuerit, sed quod per animae praesentiam,\nqua subsistebat, nomen eius acceperit: sicut distinximus, cum\nde sanguine loqueremur, cur dictum sit: anima omnis\ncarnis sanguis eius est. est enim et ipse sanguis mortuus\n\n\n\n\n\n\nin corpore mortui; non enim cum abscedente anima abscessit.\nuetuit ergo scriptura summum sacerdotem etiam super patris\nuel matris funus intrare; quod secundum non prohibuit.\nsequitur enim: super patrem suum et super matrem\nsuam non inquinabitur; ordo est autem uerborum: super\npatrem suum non inquinabitur nec super matrem suam.\nEt de sanctis non exibit. eo procul dubio\ntempore quo suorum funera celebrabantur, sicut et septem\ndiebus quibus sanctificabatur de sanctis est exire prohibitus,.\nnon autem semper. sane si uxores ducere uel filios gignere\nnon uetabantur summi tunc sacerdotes, magna oritur quaestio.\ncum lex etiam coniugali concubitu inmundum hominem dicat\nusque ad uesperam, etiam cum abluerit corpus suum aqua,\net iubeatur summus sacerdos propter incensum continuationis\nbis in die cotidie intrare intra uelum, ubi erat altare incensi,\nnec quemquam inmundum ad sancta fas esset accedere: quomodo\nid cotidie summus sacerdos inplebat, si filios procreabat ?\nnam si aegritudo illi accidisset, quis loco eius fungeretur, si\nquis inquirat, responderi potest quod gratia dei non aegrotabat.\nnumquid sic etiam de filiorum procreatione responderi potest?\nunde fit consequens, ut aut continens esset aut diebus\n\n\n\n\n\n\naliquibus intermitteretur incensum aut, si illud intermitti non\nposset, quod nonnisi per summum sacerdotem necesse esset\ninponi, non fieret inmundus coitu coniugali merito praecipuae\nsanctificationis suae. aut si etiam ad ipsum pertinet, quod\nde omnibus filiis Aaron in consequentibus dicit, ut nullus\neorum accedat ad sancta, si cui aliquid acciderit inmunditiae,\nillud profecto restat accipere, quod nonnullis diebus non inponebatur\nincensum.\nQuod autem super funus patris sui summus\nsacerdos prohibetur intrare, quaeri potest, quomodo iam esse\npoterat summus sacerdos nondum mortuo patre suo, cum eos\npatribus succedere iubeat. ideo necesse erat nondum sepulto\nsummo sacerdote continuo substitui sacerdotem propter continuationis\nincensum, quod per summum sacerdotem cotidie\noportebat inponi. quamquam et illa quaestio de aegritudine\nsummi sacerdotis manet, si uel moriturum necesse erat diebus\naliquibus aegrotare; nisi forte et hoc ita soluatur, ut dicatur\nnon solere summos sacerdotes nisi subito mori non praecedente\naegritudine, sicut de ipso Aaron scriptura testatur.\nAduertendum est quotiens dicit: ego dominus\nqui sanctifico eum, loquens de sacerdote, cum hoc etiam\n\n\n\n\n\n\nMoysi dixerit: et sanctificabis eum. quomodo ergo et\nMoyses sanctificat et dominus? non enim Moyses pro domino,\nsed Moyses uisibilibus sacramentis per ministerium suum,\ndominus autem inuisibili gratia per spiritum sanctum, ubi\nest totus fructus etiam uisibilium sacramentorum. nam sine\nista sanctificatione inuisibilis gratiae uisibilia sacramenta quid\nprosunt? merito autem quaeritur, utrum etiam ista inuisibilis\nsanctificatio sine uisibilibus sacramentis, quibus uisibiliter\nhomo sanctificatur, pariter nihil prosit: quod utique absurdum\nest. tolerabilius enim quisque dixerit sine illis istam non\nesse quam si fuerit non prodesse, cum in ista sit omnis utilitas\nillorum. sed etiam hoc, quod sine illis ista esse non\npossit, quomodo recte dicatur intuendum est. nihil quippe\nprofuit Symoni mago uisibilis baptismus, cui sanctificatio\ninuisibilis defuit; sed quibus ista inuisibilis quoniam adfuit\nprofuit, etiam uisibilia sacramenta perceperant similiter baptizati.\nnec tamen Moyses, qui uisibiliter sacerdotes sanctificabat,\nubi fuerit ipse ipsis sacrificiis uel oleo sanctificatus ostenditur;\ninuisibiliter uero sanctificatum negare quis audeat, cuius tanta\ngratia praeeminebat? hoc et de Iohanne Baptista dici potest;\nprius enim baptizator quam baptizatus adparuit. unde eum\nsanctificatum nequaquam negare possumus. id tamen in eo\nfactum uisibiliter non inuenimus, antequam ad ministerium\nbaptizandi ueniret. hoc et de latrone illo, cui secum crucifixo\ndominus ait: hodie mecum eris in paradiso. neque\n\n\n\n\n\n\n\n\n\n\nenim sine sanctificatione inuisibili tanta felicitate donatus est.\nproinde colligitur inuisibilem sanctificationem quibusdam adfuisse\natque profuisse sine uisibilibus sacramentis, quae pro\ntemporum diuersitate mutata sunt, ut alia tunc fuerint et\nalia modo sint, uisibilem uero sanctificationem, quae fieret\nper uisibilia sacramenta, sine ista inuisibili posse adesse,\nnon posse prodesse. nec tamen ideo sacramentum uisibile\ncontemnendum est; nam contemptor eius inuisibiliter sanctificari\nnullo modo potest. hinc est, quod Cornelius et qui cum\neo erant, cum iam inuisibiliter infuso sancto spiritu sanctificati\nadparerent, baptizati sunt tamen; nec superflua iudicata\nest uisibilis sanctificatio, quam inuisibilis iam praecesserat.\nEt locutus est dominus ad Moysen dicens:\ndic Aaron et filiis eius: et adtendant a sanctis\nfiliorum Israhel, et non profanabunt nomen sanetum\nmeum, quanta ipsi sanctificant mihi; ego\ndominus. et dices illis: in progenies uestras omnis\nhomo quicumque accesserit ab omni semine uestro\nad sancta quaecumque sanctificauerint filii Israhel\ndomino et inmunditia eius in illo, exterminabitur\nanima illa a me: ego dominus deus uester. ablata\nest omnis dubitatio neminem sacerdotum uel summorum uel\nsecundorum debuisse accedere ad sancta, si inmunditia eius\nin ipso esset. erat ergo consequens continentia sacerdotis, ne\npropter filiorum procreationem aliquibus diebus non inponeretur\ncontinuationis incensum, quod a solis summis sacerdotibus\nbis die solebat inponi mane et uespera, quandoquidem\npost coitum coniugalem etiam loto corpore inmundus erat\nusque ad uesperam a quo id necesse erat inponi. quod autem\n\n\n\n\n\n\nait: quae sanctificant filii Israhel, intellegendum est offerendo\nsacerdotibus offerendum per eos domino. et notandum\nsanctificationis genus, quod fit uoto et deuotione offerentis.\nsed utrum sicut isto modo sanctificantur ea quae offeruntur\nab hominibus, ita et ipsi homines eodem modo se ipsos\nsanctificare dicantur, cum in aliqua re se ipsos uouent, obseruandum\nest in scripturis.\nEt qui tetigerit omnem inmunditiam\nanimae, id est aliquid morticinum, cuius secundum legem\ntactus inquinat.\nHomo homo si maledixerit deum suum\npeccatum accipiet, nominans autem nomen domini\nmorte moriatur. quasi aliud sit maledicere deum suum,\naliud nominare nomen domini atque illud sit peccatum, hoc\nautem tantum nefas, ut etiam morte sit dignum. quamuis\nhoc loco ita intellegendum sit, quod dictum est: nomen\ndomini, ut cum maledicto fiat, id est maledicendo nominet.\nquid ergo distat inter illud peccatum et hoc tanti sceleris\ncrimen? an forte hoc ipsum repetendo monstrauit non leue\nillud esse peccatum, sed tantum scelus quod morte puniendum\nsit? sed quia per distinctionem hoc intulit, non dicens:\n\"nominans enim\", sed: nominans autem, subobscurum\nfactum est. et ideo si hoc recte intellegitur, notandum est\netiam locutionis genus.\nEt homo qui percusserit [omnem] animam\nhominis et mortuus fuerit, morte moriatur. non ait:\nquicumque percusserit hominem et mortuus fuerit, sed: animam\nhominis, cum potius corpus hominis a percussore feriatur,\nsicut et dominus dicit: nolite timere eos qui corpus\n\n\n\n\n\n\n\n\noccidunt. eo more quo solet scriptura appellat animam\nuitam ipsam corporis, quae fit per animam, et hinc uoluit\nostendere homicidam, quod hominis animam percutiat, id est\npercutiendo uita hominem priuet. cur ergo addidit: et mortuus\nfuerit, si iam hoc ipso ostendit homicidium, quod\nanimam hominis percusserit, id est uita homo a percutiente\npriuatus sit? an exponere uoluit quomodo accipiendum sit,\nquod dixerat \"hominis animam percussam\", et sic ait: et\nmortuus fuerit, tamquam diceret: id est mortuus fuerit?\nhoc est enim, animam hominis fuisse percussam.\nCum introieritis in terram quam ego\ndo uobis et requieuerit terra quam ego do uobis,\nsabbata domini. sex annis seminabis agrum tuum et\nsex annis putabis uineam tuam et congregabis fructum\neius; anno autem septimo sabbata: requies erit terrae,\nsabbata domino. quomodo intellegendum est: cum introieritis\nin terram quam ego do uobis et requieuerit\nterra \"sex annis seminabis agrum tuum\" et cetera?\nquasi tunc fieri praeceptum sit, quando terra requieuerit, cum\npropterea terra requiescat, quoniam hoc fit. requiem enim\nterrae septimo utique anno uult intellegi. quo iussit nihil in\nea quemquam operari per agriculturam. sed nimirum longum\nhyperbaton facit obscuritatem huic sensui. uidetur ergo hic\nesse ordo uerborum: cum introieritis in terram quam\nego do uobis et requieuerit terra quam ego do uobis,\nsabbata domini: quae ab se surgunt <ab> agro tuo\nnon metes et uuam sanctificationis tuae non\n\n\n\n\n\n\nuindemiabis. annus requiescendi erit terrae. et erunt sabbata\nterrae esca tibi et puero tuo et puellae tuae et\nmercenario tuo et inquilino qui applicitus est ad te.\net pecoribus tuis et bestiis quae sunt in terra tua\nomne quod nascetur ex eo in escam. interposuit autem\nexponendo quomodo terra requiescat et ait: sex annis seminabis\nagrum tuum et sex annis putabis uitem tuam\net congregabis fructum eius; anno autem septimo\nsabbata: requies erit terrae, sabbata domini. agrum\ntuum non seminabis et uineam tuam non putabis. et\nper hoc quod ait \"non putabis\", omnem culturam eo anno\nprohibitam debemus accipere. neque enim si putanda non\nest, aranda est aut adminiculis suspendenda uel quodlibet\naliud, quod ad culturam eius pertineat, adhibendum; sed quomodo\nsolet a parte totum intellegi, ita per putationem omnis\ncultura significata est. et per agrum atque uineam, cum et\nillum seminari et hanc putari prohibuit, omne agri genus\nintellegendum est. neque enim in oliueto uel quolibet alterius\ngeneris agro aliquid operandum est, de quibus tacuit. quod\nuero ait: et erunt sabbata terrae esca tibi et puero\ntuo et puellae tuae et cetera, satis aperuit nec dominum\nagri prohibitum uesci eis, quae non adhibita cultura illo\nanno sponte nascantur, sed fructus redigere prohibitum. sic\nergo permissus est aliquid inde in escam sumere, quomodo\ntransiens, ut hoc solum caperet quod statim uescendo consumeret,\nnon quod in usus reponeret.\nEt terra non uenumdabitur in profanationem.\nalii codices habent \"i n confirmationem\"; quam\n\n\n\n\n\n\nmendositatem in alterutris prius in graeco accidisse arbitror propter\nuerbi similem sonum; βεβήλωσις enim profanatio dicitur,\nβεβαίωσις; autem confirmatio. sed ille sensus apertus est: et\nterra non uenumdabitur in profanationem, id est\nne quis auderet terram, quam accepit a deo, uendere profanis,\nqui ea utantur ad inpietatem cultumque deorum alienorum\natque falsorum. illud autem subobscurum est: non uenumdabitur\nterra in confirmationem. quod puto non\nintellegendum, nisi ne ita uenditio confirmetur, ut eam non\nrecipiat uenditor tempore remissionis, sicut praeceptum est.\nquod uero sequitur utrique sensui potest congruere, siue\nlegatur: et terra non uenumdabitur in profanationem,\nsiue: in confirmationem. secutus quippe adiunxit: mea\nenim est terra, propter quod proselyti et incolae\nuos estis ante me.\nEt per omnem terram possessionis uestrae\nmercedem dabitis terrae. alii autem codices habent\n\"redemptionem dabitis terrae\". sensus ergo hic est:\nnon uenumdabitur terra in profanationem, id est\nillis qui ea utantur in iniuriam creatoris, aut: in confirmationem,\nid est ut eam emptor perpetuo possideat nec\ncerto secundum dei praeceptum interuallo annorum restituat\nuenditori. mea enim est, inquit, terra: unde secundum\nmeum praeceptum ea uti debetis. atque ut ostenderet suam\nesse, non ipsorum, quid ipsi in ea essent, consequenter adiunxit\ndicens: propter quod proselyti et incolae uos\nestis ante me, hoc est: quamuis proselyti, id est aduenae\nsint uobis, qui ex alienigenis adiunguntur genti uestrae, et\nincolae, id est non in terra propria manentes, tamen etiam\n\n\n\n\n\n\nuos omnes ante me aduenae estis et incolae. hoc deus dicit\nsiue Israhelitis, quod aliarum gentium terram quas expulit\neis dederit, siue omni homini, quoniam ante deum qui semper\nmanet et, sicut scriptum est, caelum et terram inplet utique\npraesentia sua, omnis homo aduena est nascendo et incola\nuiuendo, quoniam conpellitur migrare moriendo.\ndeinde adiungit\net dicit: <et> per omnem terram possessionis\nuestrae mercedem dabitis terrae tamquam inquilini\nuel redemptionem. illud, nisi fallor, uult intellegi quod\ninde reddebant quodam modo per cessationes septimorum\nquorumque annorum et quinquagesimi anni, quem uocat\nremissionis, ut ipsa uacatio terrae uelut merces habitationis\naut redemptio esset ab illo cuius est, hoc est ab eius creatore\ndeo.\nEt ponam tabernaculum meum in uobis et\nnon abominabitur anima mea uos. animam suam deus\nuoluntatem suam dicit. non enim est animal habens corpus\net animam; neque substantia eius eius modi est cuius modi\ncreatura eius, quae anima dicitur, quam fecit, sicut per\nEsaiam ipse testatur dicens: et omnem flatum ego feci:\nquod eum de anima hominis dicere consequentia manifestant.\nsicut ergo cum dicit \"oculos suos* et \"labia sua et cetera\nuocabula membrorum corporalium non utique accipimus eum\nforma corporis esse definitum, sed illa omnia membrorum\nnomina non intellegimus, nisi effectus operationum atque\nuirtutum: ita et cum dicit: anima mea, uoluntatem eius\ndebemus accipere. perfecta quippe simplex illa natura, quae\n\n\n\n\n\n\ndeus dicitur, non constat ex corpore et spiritu nec ipso\nspiritu mutabilis est sicut anima; sed et spiritus est deus\net semper idem ipse, apud quem non est commutatio.\nhinc autem acceperunt Apollinaristae occasionem, qui dicunt\nanimam non habuisse mediatorem dei et hominum hominem\nChristum Iesum, sed tantum uerbum et carnem fuisse, cum\ndiceret: tristis est anima mea usque ad mortem.\nsed ipso eius actu, qui nobis per euangelicam declaratur\nhistoriam, sic adparent humanae animae officia, ut hinc dubitare\ndementis sit.\nQuid est quod inoboedientiae poenas cum minaretur\ndeus, dixit inter cetera: et consumet uos perambulans\ngladius? deinde ait: et erit terra uestra deserta\net ciuitates uestrae erunt desertae. tunc bene sentiet\nterra sabbata sua omnes dies desolationis suae, et\nuos eritis in terra inimicorum uestrorum. quomodo\nergo consumet eos gladius, si erunt in terra inimicorum\nsuorum? an in ipsa terra consumet, quoniam strage mortium\nfacta non erunt ibi? an \"consumet uos\" sic ait, ac si\ndiceret: \"interficiet uos\", ut ad istam consummationem illi\npertineant, qui gladio cadent, non omnes, quandoquidem\npaulo post dicit: et eis qui residui sunt ex uobis superducam\nformidinem in cor eorum? an secundum hyperbolen\ndictum est: consumet uos, secundum quem loquendi\nmodum et abundantia eorum dicta est sicut arena maris?\nsecundum istum modum etiam dicitur quod deinde sequitur:\n\n\n\n\n\n\net persequetur eos sonus folii uolantis, id est, quia\nnimius in eis timor erit, ut et leuissima quaeque formident.\nQVAEST. I. Quid est quod singulo de singulis <tribubus>\neligi iubet principes eosque appellat χιλιάρχους? quos quidam\nlatini interpretes \"tribunos\" appellauerunt; χιλίαρχοι autem\nuidentur a mille cognominati. sed cum consilium Iothor socer\nMoysi genero suo daret, quod etiam deus adprobauit, de ordinando\npopulo sub principibus, ut non omnes omnium causae\nMoyseu ultra uires onerarent, χιλίαρχος appellauit constituendos\nsuper millenos homines, ἑκατοντάρχοὺς super centenos\net πεντακοντάρχους super quinquagenos et δεκαδάρχους super\ndenos, ab ipsis numeris, quibus praeessent, cognominatos.\nnumquidnam et hic sic accipiendi sunt χιλίαρχοι, quod singuli\nessent super millenos? non utique. neque enim uniuersus\nomnium populus Israhel duodecim hominum milia tunc fuerunt.\nsingulos enim elegit de singulis tribubus, quae duodecim\ntribus procul dubio non millenos homines, sed multa milia\ncontinebant. nomen ergo commune est cum illis, qui in Exodo\nappellantur χιλίαρχοι, quod unusquisque illorum esset mille\nhominum princeps; istorum autem unusquisque milium princeps,\nquoniam siue a mille siue a milibus eadem compositio nominis\nresonat, ut appellentur χιλίαρχοι.\nMerito quaeritur quid sibi uelit quod per omnes tribus,\nubi conputantur per singulas quasque filii Israhel in aetate\nmilitari, dicitur: secundum propinquitates eorum,\nsecundum populos eorum, secundum domos familiarum\neorum, secundum numerum nominum eorum,\nsecundum caput eorum, et haec quinque similiter omnino\nrepetuntur, donec tribus omnes conpleantur; quasi aliud sit\nsecundum propinquitates eorum, aliud secundum\npopulos, aliud secundum domos familiarum, aliud\nsecundum numerum nominum, aliud secundum\ncaput, cum potius uideantur aliis uerbis eadem significare\nista omnia. intentionem autem mouet, quia tam diligenter\nper omnes tribus eadem repetuntur, ut non frustra fieri quiuis\niudicet, etiamsi non intellegat. nimirum ergo numerus ipse\naliquid insinuat sacramenti, ut hoc idem quinquies uarie\nrepetatur. nam iste numerus sicut in ipsis quinque libris\nMoysi, id est quinarius, in uetere testamento maxime commendatur.\nilla uero quae deinceps quattuor conectuntur, id est\nmasculina a uiginti annis et supra omnis qui\nprocedit in uirtute, recognitio eorum, quamuis et\nipsa per omnes tribus eodem prorsus modo repetantur, habent\nnecessariam differentiam. cum enim ageretur de numero\nuniuersae multitudinis ad unam tribum pertinentis, discernendus\nerat sexus; ideo positum est: omnia masculina. et ne\nparuuli etiam conputarentur, adiunctum est: a uiginti\nannis et supra. rursus ne inbellis aetas senectutis adnumeraretur,\nadditum est: omnis qui procedit in uirtute.\net omnia concluduntur uerbo eius operis quod fiebat, ut\ndicatur: recognitio eorum. recognitio enim fiebat, ut haec\n\n\n\n\n\n\nhominum milia conputarentur. quinque igitur illa: \"propinquitates,\npopuli, domus familiarum, numerus nominum et\ncaput\" et ista deinde quattuor: \"sexus, aetas, uirtus, recognitio\"\nfortasse in ipso numero aliquid. insinuent. si enim horum\nduorum numerorum, id est quinarii et quaternarii, alter multiplicetur\nex altero, id est ut quinquies quaterni aut quater\nquini ducantur, uiginti fiunt. quo numero etiam adulescentium\naetas illa signatur. qui numerus commemoratur et quando\nintratur in terram promissionis et dicitur illa aetas uiginti\nannorum, quae non declinauerit in dextram aut sinistram.\nubi mihi uidentur significari sancti fideles ex utroque testamento\nfidem ueram tenentes. nam uetus testamentum quinque\nlibris Moysi maxime excellit et nouum quattuor euangeliis.\nQuod ait de tabernaculo destringendo, leuando, erigendo:\net alienigena qui accesserit moriatur, hic alienigena\nintellegendus est etiam ex illis filiis Israhel, qui non de illa\ntribu fuerunt, quam tabernaculo seruire praecepit, id est qui\nnon fuerit de tribu Leui. mirum est autem quomodo abusiue\nalienigena dicitur, quod magis alterius generis hominem\nsignificat, id est ἀλλογενής et non magis ἀλλόφυλος, quod\nsignificat alterius tribus hominem: quo nomine magis utitur\nscriptura in aliarum gentium hominibus, ut appellentur\nquasi aliarum tribuum homines.\nEt locutus est dominus ad Moysen dicens:\naccipe tribum Leui et statues eos in conspectu Aaron\nsacerdotis et ministrabunt ei; et custodient custodias\neius et custodias filiorum Israhel ante tabernaculum\ntestimonii. quas φυλακάς graecus dixit, has nostri interpretes\n\n\n\n\n\n\nalii \"custodias\", alii \"excubias. interpretati sunt. sed\nmirum nisi uigiliae melius dicuntur, quae solent in castris\nternarum horarum obseruationem habere. unde scriptum est:\nquarta autem uigilia noctis uenit ad eos ambulans\nsuper mare, hoc est post nonam horam noctis, post tres\nuidelicet uigilias. et multis locis scripturarum nostri uigilias\ninterpretati sunt, quas Graeci φυλακάς uocant. ubi nulla\ndubitatio est spatia nocturni temporis significari: quod puto\net hic accipiendum. quomodo enim Leuitae iubentur obseruare\ncustodias Aaron et custodias filiorum Israhel, id est φυλακάς,\nnisi fortasse dictum est, ne putarent ab obseruandis uigiliis,\nquae proprie in castris obseruari solent, propter honorem,\nquo seruiebant tabernaculo, immunes se esse debere, cum et\nipsos oporteret propter opera tabernaculi non minus uicissim\nobseruare uigilias, quae obseruarentur in aliis circumquaque\ncastris filiorum Israhel?\nAlienigena qui tetigerit morietur. quaerendum\nquomodo dixerit in Leuitico: qui tetigerit tabernaculum\nsanctificabitur, cum hic dicat: alienigena qui tetigerit\nmorietur, uolens intellegi eos, qui non essent de tribu Leui.\nan forte hic \"tetigerit\" ad obsequium dixerit seruitutis, quod\na solis Leuitis deberi tabernaculo praecepit? hinc enim\nloquebatur.\nQuid est quod Leuitas pro primogenitis filiorum Israhel\nsibi deus deputat, ita ut numeratis primogenitis populi, qui\nplures inuenti sunt quam erat numerus Leuitarum, argento\nredimerentur quinque siclis pro uno datis? quod pro pecoribus\nnon est factum, cum et pecora Leuitarum pro primogenitis\n\n\n\n\n\n\npecorum Israhel sibi esse uoluerit. quomodo deinceps primogenita\neorum uel pecorum eorum pertinebant ad deum, ubi\niussit inmunda primogenita uel humana mutari ouibus? quomodo\nnon et pro istis deinceps primogenitis conputabantur\nfilii Leuitarum — manebat enim in posteris eadem tribus,\nquae posset pro primogenitis posterioribus conputari — nisi\nquia illud iustum fuit, ut qui nascerentur de illis qui iam\nad portionem domini pertinebant datam pro primogenitis qui\nde Aegypto exierunt, iam deus proprios haberet tamquam suos\nde suis nec possent iuste pro illis conputari, qui deinceps\nprimogeniti deo debebantur? de uniuerso quippe populo et\nde uniuersis pecoribus populi data est portio deo pro primogenitis.\net haec portio erat Leuitae et pecora eorum. iam si\nquid genuissent, dei erat; non poterat hoc tamquam a populo\ndari, quod iam alienum erat. ac per hoc debita deinceps\nprimogenita deo reddi oportebat nec pro his conputari posteros\nLeuitarum uel pecorum eorum.\nCura praeciperet de tollenda mensa. iussit cum illa\net panes tolli sic dicens: et panes qui semper super eam\nerunt. non utique ipsi semper super eam erunt, sed similis\neorum, quia illi auferebantur et recentes cotidie ponebantur,\ndum tamen sine panibus mensa non relinqueretur. ideo dixit:\nqui semper super eam erunt, hoc est quia semper panes,\nnon quia illi semper.\nEt super altare aureum adoperient uestimentum\nhyacinthinum et adoperient illud operimento\npelliceo hyacinthino. posset ista locutio uideri, quam uelut\nabsurdam et non integram latini interpretes transferre noluerunt,\nid est: <et> super altare aureum adoperient uestimentum\nhyacinthinum; tamquam debuerit dici: et altare\n\n\n\n\n\n\naureum adoperient uestimento hyacinthino. nam \"adoperient\nuestimentum hyacinthinum\" hoc uidetur significare, quod\nipsum uestimentum aliunde adoperiretur, non quod ipso uestimento\nadoperiretur altare. sed mihi uidetur non tam\ngenus locutionis esse quam subobscurus sensus. hoc quippe\nintellegi potest: et super altare aureum adoperient\nuestimentum hyacinthinum, ut ipsum uestimentum hyacinthinum\nalia re operiendum praeciperet, quod uestimentum\niam super altare esset, ac sic breuiter utrumque complecteretur,\net uestimento hyacinthino altare operiendum et uestimentum\nhyacinthinum alio tegmine operiendum. subiunxit denique\nunde cooperiri uellet uestimentum hyacinthinum, cum adiecit:\net adoperient illud operimento pelliceo hyacinthino.\nVir aut mulier quicumque fecerit ab omnibus\npeccatis humanis et despiciens despexerit et deliquerit,\nanima illa adnuntiabit peccatum quod peccauit\net restituet delictum caput et quintas eius adiciet\nsuper illud et reddet cui deliquit ei. si autem non\nfuerit homini proximus, ita ut reddat illi delictum\nad ipsum, delictum quod redditur domino sacerdoti\nerit excepto ariete propitiationis per quem exorabit\nin illo pro eo. hic ea peccata intellegenda sunt, quorum in\nhis rebus perpetratio est, quae pecunia restitui possunt. non\nenim aliter diceret quomodo restituenda sint, nisi damni\npecuniarii fuissent. iubet enim restitui caput et quintas, id\nest totum illud quidquid est et quintam eius partem excepto\n\n\n\n\n\n\nariete, qui fuerat offerendus in sacrificium ad expiandum\ndelictum. iubet autem illud quod restituitur sacerdotis esse,\nid est ipsum caput et quintam, si non est proximus ei in\nquem commissum est. ubi utique intellegitur tunc domino\nreddendum quod sit sacerdotis, si homo ipse non supersit\nqui damnum passus est nec proximus eius, quem puto heredem\nintellegi uoluisse. sed de ipso homine nihil dixit scriptura;\nuerum tamen cum dicit: \"si non ei fuerit proximus\" sub hac\nbreuitate insinuat tunc quaeri proximum eius, si ipse non\nfuerit. si autem nec proximus erit, domino restituetur, ne\ninpunitum remaneat quod admissum est: quod tamen non\ncedat in sacrificium, sed sit sacerdotis. sic sane uerba scripturae\ndistinguenda sunt: si autem non fuerit homini\nproximus, ita ut reddat ille delictum ad ipsum; locutionis\nest enim quod addidit: ad ipsum, aut forte \"ad ipsum\"\ndixit, quod ad ipsum pertineat, id est ipse possideat. deinde\nsequitur: delictum quod redditur domino sacerdoti\nerit; delictum autem dicit, cum redditur ea res quae per\ndelictum ablata est.\nQuaeri autem potest, quomodo in Exodo dicitur: si quis\nfuratus fuerit uitulum aut ouem, restituere debere quinque\nuitulos uel quattuor oues, si occiderit aut uendiderit, si\nautem quod abstulerit saluum apud eum reperitur, duplum\nesse restituendum, cum hic restitui iubeat caput et quintam,\nquod longe est etiam a duplo, quanto magis a quadruplo\nuel quinquies tanto! nisi forte, quia hic ait: uir aut mulier\nquicumque fecerit ab omnibus peccatis humanis,\npeccata ignorantiae uoluit intellegi humana peccata. fieri enim\npotest, ut parum adtendendo per neglegentiam traiciat homo\nrem alienam in rem suam: quod ideo peccatum est, quia,\n\n\n\n\n\n\nsi diligenter adtenderetur, non admitteretur. et haec uoluit\ncapite et quinta restitui, non sicut furta multari. nam si furta\net fraudes hic intellexerimus, quae non per ignorantiam neglegentiae,\nsed furandi et fraudandi animo committuntur et ideo\ndicta humana, quia in homines fiunt, ille, nisi fallor, erit\nexitus quaestionis huius, ut ideo qui fecit non reddat uel\nduplum, quia non deprehenditur uel conuincitur, sed ignorantibus\na quo factum sit uel utrum factum sit ipse adnuntiat\ndelictum suum. cum enim dixisset scriptura: uir aut mulier\nquicumque fecerit ab omnibus peccatis humanis et\ndespiciens despexerit et deliquerit, id est contemnendo\nista commiserit, adiunxit et ait: anima illa adnuntiabit\npeccatum quod peccauit et restituet delictum\ncaput et quintas eius. forte ergo propterea tantum, quia\nipse adnuntiauit et ideo non eo damno plectendus fuit, quo\nfurem conprehensum uel conuictum plecti oporteret.\nVerba quae scriptura dicit mulieri a sacerdote dicenda,\nquando ad suspicionem adulterii eam maritus adducit: det\nte dominus in maledictum et in execramentum, graecus\nhabet ivopw.ov. quo uerbo uidetur significari \"Ã®uramentum per\nexecrationem\": uelut si quisquam dicat: sic non mihi illud\net illud contingat, uel certe ita iuret: illud et illud mihi\ncontingat, si fecero uel non fecero. ita hoc dictum est: det\nte dominus in maledictum et in execramentum, tam\nquam diceretur: ut de te iurent quae per execrationem iurabunt,\nsic non eis contingat aut hoc eis contingat, nisi illud fecerint.\nEt offeret munus suum domino agnum anniculum\nsine uitio in holocaustoma et agnam anniculam\n\n\n\n\n\n\nsine uitio unam in peccatum. hoc quidam nostri interpretes\ntransferre noluerunt ueluti locutionem inusitatam uitantes\net dixerunt \"pro peccato\", non \"in peccatum\", cum sit\nsensus in ea locutione, qui non fuerat perturbandus. \"in peccatum\"\nquippe dictum est, quia hoc ipsum, quod pro peccato\nofferebatur, peccatum uocabatur. unde illud est apud apostolum\nde domino Christo: eum qui non nouerat peccatum pro\nnobis peccatum fecit, deus pater scilicet deum filium pro\nnobis fecit peccatum, id est sacrificium pro peccato. sicut\nergo agnus in holocaustoma, ut ipsum pecus esset holocaustoma,\nsic et agna in peccatum, ut ipsum pecus esset\npeccatum, id est sacrificium fieret pro peccato, sicut de ariete\nquod sequitur \"in salutare\" dicit, tamquam ipsum sit salutare,\ncum sit sacrificium salutaris. quod postea repetendo\nmanifestat; nam et illud \"pro peccato\" dicit, quod prius\ndixerat \"in peccatum\", et hoc \"sacrificium salutaris\",\nquod prius dixerat \"in salutare\".\n(Et) locutus est dominus ad Moysen dicens:\nhoc est de Leuitis. hoc alii interpretati sunt: haec est\nlex de Leuitis; sed quod scriptum est: hoc est de Leuitis,\nintellegitur dictum: hoc constituo de Leuitis.\nDeinde sequitur: a quinto et uicesimo anno et\nsupra introibunt ministrare [in] ministerium in operibus\nin tabernaculo testimonii; et a quinquagenario\nrecedet ab administratione et non operabitur ultra\n— et ministrabit frater eius — in tabernaculo testimonii\ncustodire custodias, opera autem non\n\n\n\n\n\n\n\n\n\n\noperabitur. hunc sensum obscurum facit ojcipPatov, quod ita confusum\nest, tamquam de ipso fratre sit dictum \"custodire\ncustodias\", cum dictum sit de illo, qui recedet ab operibus\net remanebit illi in tabernaculo testimonii custodire\ncustodias; opera autem non operabitur, sed operabitur\nfrater eius, id est qui nondum peruenit ad aetatem quinquagenariam\na uiginti quinque annis incipiers operari. ergo\nita distinguendum est: et a quinquagenario recedet ab\nadministratione et non operabitur ultra, et ministrabit\nfrater eius. deinde redit ad illum quinquagenarium, de quo\nloquebatur, et de illo explicat cetera dicens: in tabernaculo\ntestimonii custodire custodias, opera autem non operabitur.\nquod enim ait \"custodire\", subauditur incipiet\ntamquam id uno uerbo diceret \"custodiet custodias\". solet\nenim usitate etiam in latinis locutionibus infinitum uerbum\nponi pro finito.,\nCum paschae tempore quidam, qui inmundi facti\nerant super animam hominis, id est super mortuum,\nquaererent quomodo pascha facerent, quoniam oportebat eos\nab inmunditia septem diebus purificari secundum legem, consuluit\ndominum Moyses et responsum accepit \"cuicumque tale\naliquid accidisset uel tam in longinquo itinere constitutus\nesset, ut non posset occurrere, alio mense eum facere debere\npascha propter diem mensis quartum decimum\", ubi lunae\nnumerus obseruabatur. sed si quaeratur, quid facerent, si\nforte talis inmunditia etiam ad secundum mensem occurreret,\n\n\n\n\n\n\narbitror id quod dictum est de secundo mense tamquam\nregulariter fuisse retinendum, ut tertio mense obseruarent\naut certe pascha non egisse tali necessitate ad culpam non\npertineret.\nEt die qua statutum est tabernaculum texit\nnubes tabernaculum, domum testimonii; et uespere\nerat super tabernaculum uelut species ignis usque\nmane. ita fiebat semper: nubes tegebat illud die et\nspecies ignis nocte. et cum ascendisset nubes a tabernaculo,\net postea promouebant filii Israhel; et in loco\nubicumque steterat nubes ibi castra conlocabant\nfilii Israhel. per praeceptum domini castra conlocabunt\nfilii Israhel et per praeceptum domini promouebunt.\nomnes dies in quibus obumbrat nubes\nsuper tabernaculum in castris erunt filii Israhel. et\nquando protraxerit nubes super tabernaculum dies\nplures, et custodient filii Israhel custodiam dei et\nnon promouebunt. et erit cum texerit nubes dies\nnumero super tabernaculum, per uocem domini in\ncastris erunt et per praeceptum domini promouebunt.\net erit cum fuerit nubes a uespera usque mane et\nascenderit nubes mane, et promouebunt die, uel nocte\net si ascenderit nubes promouebunt; die uel mense\ndiei abundante nube obumbrante super illud in\ncastris erunt filii Israhel et non promouebunt, quoniam\nper praeceptum domini promouebunt. custodiam\ndomini custodierunt per praeceptum domini in manu\nMoysi.\n\n\n\n\n\n\n\n\nTotus hic locus diligenter exponendus est, quoniam inusitatis\ngeneribus locutionum obscuratus est. et die, inquit,\nqua statutum est tabernaculum texit nubes tabernaculum,\ndomum testimonii: idem tabernaculum appellauit\ndomum testimonii. et uespere erat super tabernaculum\nuelut species ignis usque mane. ita fiebat semper.\ndeinde diligenter exprimit, quid fiebat semper. nubes, inquit,\ntegebat illud die et species ignis nocte. et cum\nascendisset nubes a tabernaculo, et postea promoueb.ant\nfilii Israhel. ista sententia obscura non est nisi\npropter illam locutionem ubi additur \"et\". ordo enim uerborum\ninteger sequitur, etiamsi desit ipsa coniunctio, ut sic\ndicatur: et cum ascendisset nubes a tabernaculo, postea\npromouebant filii Israhel; quamuis et ipsum quod dictum est\n\"postea\" si deesset, plena posset esse sententia. deinde\nsequitur dicens: et in loco ubicumque steterat nubes\nibi castra conlocabant filii Israhel.\n\nHoc autem totum quod faciebant ad praeceptum domini\nreferens ita complectitur: per praeceptum, inquit, domini\ncastra conlocabunt filii Israhel et per praeceptum\ndomini promouebunt. praeceptum domini appellat signum\nipsum quod fiebat in nube, siue cum staret obumbrans tabernaculum,\nut et castra consisterent, siue cum ascendisset atque\nultra moueretur, ut eam eleuatis castris sequerentur. mutauit\nsane in hac sententia narrantis modum et tamquam praedicens\natque praenuntians uerba futuri temporis habere coepit.\nneque enim ait: per praeceptum domini castra \"conlocabant\"\nfilii Israhel, sed \"conlocabunt\"; nec ait: per praeceptum\ndomini \"promouebant\", sed \"promouebunt\". et\nhunc modum etiam in consequentibus seruat, qui modus in\n\n\n\n\nscripturis est inusitatissimus. nam uerbis praeteriti temporis\nsaepe futura praedicta esse nouimus; sicut est: foderunt\nmanus meas et pedes, et: sicut ouis ad immolandum\nductus est et innumerabilia talia; ut autem narrator rerum\ngestarum uerbis utatur temporis futuri, sicut hoc loco, difficillime\nin scripturis inueniri potest.\n\nErgo posteaquam dixit de die et nocte quo signo promoueret\npopulus uel maneret, ne putarentur per noctem ambulare\net per diem solere considere atque hoc diebus omnibus\nfacere, secutus adiunxit et ait: omnes dies in quibus\nobumbrat nubes super tabernaculum in castris erunt\nfilii Israhel. et quando protraxerit nubes super tabernaculum\ndies plures. deinde admonens non hoc ex illorum\nnecessitate fieri, sed ex dei uoluntate, et custodient, inquit,\nfilii Israhel custodiam dei, id est custodiam quam praecepit\ndeus, et non promouebunt. et tamquam diceretur:\nquando ergo promouebunt? et erit, inquit, cum texerit\nnubes dies numero super tabernaculum - id est dies\ncerto numero, qui numerus utique deo placet — per uocem\ndomini in castris erunt et per praeceptum domini\npromouebunt. hanc uidetur dicere uocem domini signum,\nquod dat de statione et motu nubis, quia et uox loquentis\nprocul dubio signum est uoluntatis. quod ergo ait: et per\npraeceptum, hoc idem signum puto intellegendum. quamquam\nposset uox \"et praeceptum domini\" etiam illud\naccipi, quod \"locutus est\", ut solet, \"ad Moysen\" et \"praecepit\nhoc fieri\". neque enim scirent illi promouendum esse\nnube promouente et standum esse nube stante, nisi hoc eis\nante praeciperetur.\n\n\n\n\n\n\n\nIn his autem quae dicta sunt nondum adparuit, utrum per\ndiem tantum ambularetur an etiam per noctem secundum\nsignum quod nubes motu suo dabat. fortassis enim quamuis\nplures dies in castris manerent nube non promouente, potuit\ntamen putari nubem non solere ascendere de castris et signum\nitineris dare nisi per diem. sequitur ergo et dicit: et erit\ncum fuerit nubes a uespera usque mane et ascenderit\nnubes mane, et promouebunt die. hic illa copulatiua\nconiunctio more scripturae posita est. nam ea detracta plenus\nest sensus hoc modo: \"et erit cum fuerit nubes a uespera\nusque mane et ascenderit nubes mane, promouebunt die\".\ndeinde quia et nocte si nubes ascenderet promouebant atque\niter nocturnum si illud signum acciperent agebant, adiunxit\net ait: uel nocte et si ascenderit nubes promouebunt.\nsed locutio est inusitatior; non enim tantum positum est\n\"et\", sed eo more positum est quo non solet. unde mihi\nuidetur praeposteratus ordo uerborum, sicut saepe et in latinis\nlocutionibus fieri solet: quod genus antistrophe dicitur. proinde\nsi ita dicatur: \"uel et nocte si ascenderit nubes promouebunt\",\naut certe ita: \"si et nocte ascenderit nubes promouebunt\",\nplanissimus sensus est.\n\nAdhuc autem occurrebat cogitanti, ut scire uellet utrum,\nquomodo cognitum est solere illos ad nubis signum diebus\net noctibus ambulare uel diebus et noctibus in castris esse,\nita etiam solerent per dies tantum manere, etiam quorum\nnoctibus ambularent: quod arbitror scripturam in consequentibus\nintimasse cum dicit: die uel mense diei abundante\nnube obumbrante super illud in castris erunt filii\nIsrahel et non promouebunt. quia enim dixerat: uel\nnocte et si ascenderit nubes promouebunt, tamquam\nrestabat, ut diceret: \"die autem, si non ascenderit, non\n\n\n\n\nmouebunt\", quando quasi promouere debere uidebantur; sed\nquia hoc etiam diebus pluribus fieri poterat, ut noctibus\nambularent promouente nube et ea manente diebus non ambularent,\nideo posuit: die uel mense diei. non dixit \"mense\",\nne ibi et noctes eiusdem mensis acciperentur, sed \"mense\ndiei\", id est mense ex ea parte qua dies illi fuit, non ex\nea qua nox. die ergo uel mense diei abundante nube\nobumbrante — id est abundante in obumbrando uel abundantius\nobumbrante — super illud — illud scilicet tabernaculum\n— in castris erunt filii Israhel et non promouebunt.\npostremo repetiit diuina auctoritate factum, cui\nresisti utique non debebat, adiungens: quoniam per praeceptum\ndomini promouebunt. custodiam domini custodierunt\nper praeceptum domini in manu Moysi. rediit\nad uerbum praeteriti temporis, ut diceret \"custodierunt\".\nquod uero in fine posuit: in manu Moysi, usitatissima in\nscripturis locutio est, quia per Moysen haec deus praecipiebat.\nEt cum congregaueritis synagogam, tuba\ncanetis et non in signo. non ergo ad hoc canendum praecipit,\nut congregetur synagoga — nam si hoc fit, signum\nest — sed iam congregata synagoga praecipit tuba canere,\ntamquam ad cantum iam pertineat, non ad dandum signum,\nquo dato fieri aliquid admoneat. proinde cum hoc quod iam\ncongregata synagoga tubis canebant quisquam homo noui\ntestamenti ad aliquid spiritale interpretatur, illi signum est,\nqui intellegit quare fiat, non illis, qui non intellegebant, nisi\nquando ad hoc fiebat, ut aliquod opus indiceretur.\nEt auferam de spiritu qui est in te et superponam\nsuper eos; et sustinebunt tecum inpetum populi,\net non portabis illos tu solus. plerique latini\n\n\n\n\n\n\ninterpretes non ut in graeco est transtulerunt, sed dixerunt:\nauferam de spiritu tuo qui est in te et ponam super\neos aut ponam in eis, et fecerunt sensum laboriosum ad\nintellegendum. putari enim potest de spiritu ipsius hominis\ndictum, quo humana natura completur corpore adiuncto, quae\nconstat ex corpore et spiritu, quem etiam animam dicunt:\nde quo\\' et apostolus dicit: quis enim scit hominum quae\nsunt hominis nisi spiritus hominis qui in ipso est?\nsic et quae dei sunt nemo scit nisi spiritus dei. et quod\nadiungit ac dicit: nos autem non spiritum huius mundi\naccepimus sed spiritum qui ex deo est, ostendit utique\nalium esse spiritum dei, cuius particeps fit spiritus hominis\nper gratiam dei. quamuis posset etiam, sicut alii interpretati\nsunt, intellegi spiritus dei in eo quod dicitur: de spiritu\ntuo qui est in te, ut dictum sit \"tuo\", quia fit etiam\nnoster qui dei est, cum accepimus eum: sicut de Iohanne\ndictum est: in spiritu et uirtute Heliae. non enim anima\nHeliae in eum fuerat reuoluta. quod si quidam haeretica peruersitate\nopinantur, quid dicturi sunt in eo quod scriptum\nest: spiritus Heliae requieuit super Helisaeum, cum\niam ille utique haberet animam suam, nisi quia dictum est\nde spiritu dei, ut etiam per illum operaretur qualia per\nHeliam operabatur, non ab illo recedens, ut istum posset inplere,\naut dispertitus minus esset in illo, ut posset ex aliqua\nparte et in isto esse? deus est enim qui possit esse in omnibus\ntantus, in quibus per illam gratiam esse uoluerit. uunc autem\ncum ita scriptum sit: et auferam de spiritu qui est\nsuper te, nec dictum sit: de spiritu tuo, facilior est absolutio\nquaestionis, quia intellegimus nihil aliud deum\n\n\n\n\n\n\nsignificare uoluisse nisi ex eodem spiritu gratiae illos quoque\nhabituros adiutorium, ex quo habebat Moyses, ut et isti\nhaberent quantum deus uellet, non ut ideo Moyses minus\nhaberet.\nEt dixit Moyses: sexcenta milia peditum,\nin quibus sum in ipsis, et tu dixisti: carnes dabo\neis, et edent mense dierum. numquid oues et boues\noccidentur illis et sufficient illis? aut omnis piscis\ncongregabitur eis et sufficiet eis? quaeri solet utrum\nhoc Moyses diffidendo dixerit an quaerendo. sed si putauerimus\neum diffidendo dixisse, nascitur quaestio cur hoc ei non exprobrauerit\ndominus, sicut exprobrauit quod ad petram unde\naqua profluxit uidetur de potestate domini dubitasse. si autem\ndixerimus hoc eum dixisse quaerendo modum quo fieret, ipsa\ndomini responsio, ubi ad eum dixit: numquid manus domini\nnon sufficiet? quasi redarguentis uidetur quod ille\nista non credidisset. sed melius arbitror intellegi dominum\nita respondisse, tamquam modum futuri facti, quem ille\nrequirebat, dicere noluerit, sed potius opere ipso suam potentiam\ndemonstrare. poterat enim et Mariae dicenti: quomodo\nfiet istud, quoniam uirum non cognosco, a calumniantibus\nobici quod minus crediderit, cum illa modum quaesiuerit,\nnon de uirtute dei dubitauerit. quod autem responsum est\nilli: spiritus sanctus superueniet super te et uirtus\naltissimi obumbrabit te, poterat et sic responderi quomodo\nhic: numquid spiritui sancto inpossibile est, qui superueniet\nin te? ac sic idem ipse sensus conseruaretur. porro\nautem talia quaedam dicens Zacharias incredulitatis arguitur\n\n\n\n\n\n\net uocis oppressae poena plectitur. quare? nisi quia deus non\nde uerbis, sed de cordibus iudicat. alioquin et ad illam\npetram unde aqua profluxit poterant excusari uerba Moysi,\nnisi in eum clara esset diuina sententia quod diffidendo talia\ndixerit. nam ita se ea uerba habent: audite me, increduli:\nnumquid de petra ista educemus uobis aquam? deinde\nsequitur: et eleuata Moyses manu sua percussit petram\nuirga bis et exiit aqua multa et bibit synagoga et\npecora eorum. utique ad hoc congregauit populum, ad hoc\nillam uirgam in qua tanta miracula fecerat sumpsit eaque\npetram percussit atque inde solitae uirtutis est consecutus\neffectus. uerba ergo illa quibus ait: numquid ex hac petra\neducemus uobis aquam? possent sic accipi, tamquam\ndiceretur: nempe ex hac petra secundum uestram incredulitatem\naqua educi non potest, ut denique percutiendo ostenderetur\nfieri diuinitus potuisse, quod illi infidelitate non\ncrederent, maxime quia dixerat: audite me, increduli. ita\nquidem intellegi possent haec uerba, nisi deus qui cordis\ninspector est, quo animo dicta fuerint indicaret. sequitur enim\nscriptura et dicit: et dixit dominus ad Moysen et Aaron:\nquoniam non credidistis sanctificare me in conspectu\nfiliorum Israhel, propter hoc non inducetis uos synagogam\nhanc in terram quam dedi eis. ac per hoc intellegitur\nilla uerba ita dixisse Moysen, tamquam ad incertum\npercusserit, ut si non sequeretur effectus, hoc praedixisse\nputaretur, cum ait: numquid ex hac petra educemus\nuobis aquam? quod in animo eius lateret omnino, nisi dei\nsententia proderetur. e contrario itaque isto loco debemus\nintellegere uerba Moysi de promissis carnibus quaerentis\npotius quomodo fieret quam diffidentis fuisse, quando\n\n\n\n\n\n\nsententia domini non secuta est, quae uindicaret, sed potius\nquae doceret.\nDe uxore Moysi Aethiopissa quaeri solet utrum ipsa\nsit filia Iothor an alteram duxerit uel superduxerit. sed ipsam\nfuisse credibile est; de Madianitis quippe erat, qui reperiuntur\nin Paralipomenon Aethiopes dicti, quando contra eos pugnauit\nIosaphat. nam in his locis dicitur eos persecutus populus\nIsrahel, ubi Madianitae habitant, qui nunc Saraceni appellantur.\nsed nunc eos Aethiopes nemo fere appellat, sicut solent\nlocorum et gentium nomina plerumque uetustate mutari.\nEt dixit ad eos: ascendite ista heremo et ascendetis\nin montem et uidebitis terram quae sit et populum\nqui insidet super eam, si fortis est aut infirmus,\nsi pauci sunt aut multi. exposuisse intellegitur,\nsecundum quid dixerit: si potens est aut infirmus, hoc\nest: si pauci sunt aut multi. nam quomodo possent de\nmonte prospicientes sentire humanarum uirium fortitudinem?\npotest et alius sensus esse multo congruentior ueritati. quod\nait: ascendetis in montem, in ipsam terram dixit, quam\nexplorare uolebant. non enim possent facile exploratores intellegi,\nubi tamquam peregrinantes omnia perquirebant. nam si\nde montis uertice putauerimus eos conspexisse terram et explorasse,\nquomodo possent exquirere omnia quae Moyses\nexquirenda praecepit? quomodo intrare ciuitates, quas eos\nscriptura dixit intrasse? quomodo de illa ualle botrum tollere,\npropter quem et loco nomen est inditum, ut uallis Botrui\n\n\n\n\n\n\ndiceretur? in ipso ergo monte explorabatur terra, quia ipsa\nerat quae exploraretur; et ibi erat quidam depressior locus,.\nde qua ualle botrus ablatus est.\nEt protulerunt pauorem terrae quam explorauerunt.\n\"pauorem terrae\" dixit, non quo pauebat eadem\nterra, sed quem ex ea terra conceperant.\nCaleb et Iesus Naue loquentes ad populum Israhel,\nne timerent ingredi terram promissionis, dixerunt inter cetera:\nuos autem ne timueritis populum terrae, quoniam\ncibus nobis sunt. abscessit enim tempus ab eis, dominus\nautem in nobis; ne timueritis eos. quod dictum est:\ncibus nobis sunt, intellegere uoluerunt \"consumemus eos\".\nquod uero adiunxerunt: abscessit enim tempus ab eis,\ndominus autem in nobis, satis diligenter non dixerunt.\nabscessit dominus ab eis — inpii quippe antiquitus fuerunt —\nsed, quoniam et inpiis occulta dispensatione diuinae prouidentiae\ndatur tempus florendi atque regnandi, abscessit, inquiunt,\ntempus ab eis, dominus autem in nobis. non dixerunt:\nabscessit tempus ab eis et nostrum successit, sed: dominus\nautem in nobis, non tempus. illi enim tempus habuerunt,\nisti dominum deum temporum creatorem et ordinatorem et\nquibusque, ut ei placet, distributorem.\nQuod praecipitur quomodo expientur peccata quae\nnon sponte committuntur, merito quaeritur quae sint ipsa peccata\nnolentium: utrum quae a nescientibus committuntur, an etiam\npossit recte dici peccatum esse nolentis, quod facere conpellitur;\nnam et hoc contra uoluntatem facere dici solet. sed utique\n\n\n\n\n\n\nuult propter quod facit; tamquam si peierare nolit, et facit,\ncum uult uiuere, si quisquam, nisi fecerit, mortem minetur.\nuult ergo facere, quia uult uiuere, et ideo non per se ipsum\nadpetendo, ut falsum iuret, sed ut falsum iurando uiuat.\nquod si ita est, nescio utrum possint dici ista peccata nolentium,\nqualia hic dicuntur expianda. nam si diligenter consideretur,\nforte ipsum peccare nemo uelit, sed propter aliud fit,\nquod uult qui peccat. omnes quippe homines, qui scientes\nfaciunt quod non licet, uellent licere: usque adeo ipsum\npeccare nemo adpetit propter hoc ipsum, sed propter illud\nquod ex eo consequitur. haec si ita se habent, non sunt\npeccata nolentium nisi nescientium, quae discernuntur a peccatis\nuolentium.\nEt anima quaecumque peccauerit in manu\nsuperbiae ox indigenis aut ex proselytis, deum hic\nexacerbat, et exterminabitur anima illa de populo\nsuo, quoniam uerbum domini contempsit et mandata\neius dispersit; contritione conteretur anima illa,\npeccatum eius in illa. quae sint peccata quae fiunt in\nmanu superbiae, id est superbia committuntur, scriptura\nipsa in consequentibus satis exposuit, ubi ait: quoniam\nuerbum domini contempsit. aliud est ergo praecepta\ncontemnere, aliud magni quidem pendere, sed aut ignarum\ncontra facere aut uictum. quae duo fortasse pertineant ad illa\npeccata, quae a nolentibus fiunt, de quibus superius quemadmodum\ndeo propitiato expiarentur admonuit ac inde subiecit\npeccata superbiae, cum quisque superbiendo, id est praeceptum\ncontemnendo perperam facit. quod genus peccati non dixit\n\n\n\n\n\n\nullo genere sacrificii purgari oportere tamquam insanabile\niudicans illa dumtaxat curatione, quae per sacrificia gerebatur,\nqualia facienda in hac scriptura praecipiuntur. quae si per se\nipsa adtendantur, nulli peccato possunt mederi; si autem res\nipsae quarum haec sacramenta sunt inquirantur, in eis inueniri\npoterit purgatio peccatorum. quod ergo scriptum est: peccator\ncura uenerit in profundum malorum contemnit, iste\nsignificatus est, quem scriptura hoc loco dicit \"in manu\nsuperbiae\" delinquere. hoc igitur sine poena eius qui committit\nnon potest aboleri; atque ideo non potest esse inpunitum\net cum paenitendo sanatur. ipsa enim adflictio paenitentis\npoena peccati est quamuis medicinalis et salubris. merito\nquippe magnum iudicatur peccatum, cum superbia praeceptum\ncontemnit; sed e contrario, ut sanari possit, cor contritum\net humiliatum deus non spernit. uerum tamen quia sine\npoena non fit, ideo hinc talia dicta sunt. deum, inquit, hic\nexacerbat, quia deus superbis resistit. et exterminabitur\nanima illa de populo suo — quoniam talis omnino\nin numero eorum qui ad deum pertinent non est — quoniam\nuerbum domini contemsit et mandata eius dispersit;\ncontritione conteretur anima illa. quare autem contritione\nconteretur, consequenter adiungit dicens: peccatum\neius in illa. ac per hoc, si tali peccato debitam contritionem\nipse sibi adhibeat paenitendo, cor contritum, ut dictum\nest, deus non spernit. quamuis in graeco non dictum sit\nhoc loco: contritione conteretur, sed: extritione exteretur\nanima illa: quod ita accipi potest, quasi omni modo\n\n\n\n\n\n\nterendo extinguatur ac non sit. sed prius natura inmortalitatis\nanimae hunc intellectum recusat; deinde si quod exteritur,\nomni modo efficeretur, ut non sit, non diceret de sapiente:\net gradus ostiorum eius exterat pes tuus. uerum illa\ndiscretio magis magisque consideranda est, utrum nemo peccet\nnisi aut ignarus aut uictus aut contemnens: unde nunc longum\nest disputare.\nQuid est quod Dathan et Abiron, cum in seditionem\nconsurrexissent, uocati a Moyse ac superbe et iniuriose respondentes:\nnumquid pussillum hoc, quoniam eduxisti nos\nin terram fluentem lac et mel interficere nos in heremo,\nquoniam praees nobis, princeps es? et tu in terram\nfluentem lac et mel induxisti nos et dedisti nobis\nsortem agri et uineas, post haec addiderunt: oculos\nhominum illorum abscidisses; non ascendimus? quorum\noculos hominum dixerunt? utrum populi Israhel tamquam\ndicentes: si ista praestitisses, oculos hominum illorum abscidisses,\nid est ita te diligerent, ut oculos suos eruerent et\ndarent tibi? quod indicium magnum dilectionis et apostolus\ndicit: quoniam si fieri posset, oculos uestros eruissetis\net dedissetis mihi. et deinde plenam contumaciam addiderunt:\nnon ascendimus, id est \"non ueniemus\", quia uocauerat\neos. an potius \"oculos hominum illorum\" dicit\nhostium, qui nimis acres et terribiles fuerant nuntiati? tamquam\ndicerent: etsi hoc fecisses, non tibi obtemperaremus; nisi quod\nmodus uerbi alius pro alio positus est, ut non dicerent: non\nascenderemussed: non ascendimus, quodam genere locutionis.\nEt locutus est dominus ad Moysen et Aaron\ndicens: abscindite uos de medio synagogae istius.\n\n\n\n\n\n\nnotandum est tunc iubere dominum separationem fieri corporalem,\ncum iam uindicta imminet malis. sic Noe cum domo\nsua separatur a ceteris diluuio perituris; sic Lot cum suis\nsepaiatur a Sodomis igne caelitus consumendis; sic ipse\npopulus ab Aegyptiis marinis fluctibus obruendis; sic isti nunc\na synagoga Core, Abiron et Dathan, qui se primitus per\nseditionem abrumpere uoluerunt: cum quibus tamen sancti\nantea uiuentes et conuersantes et cum ceteris quos reprobat\ndeus secundum uerba quae in eos increpans dicit contaminari\ntamen ab eis minime potuerunt. nec separare se iussi sunt,\nquando uindictam dominus siue differebat siue talem adhibebat,\nqua innocentes periclitari laediue non possent, sicut serpentum\nmorsibus, sicut strage mortium, qua deus quem uolebat,\nsicut uolebat, alio percutiebat intacto; non sicut aqua diluuii\naut ignea pluuia aut aqua maris aut hiatu terrae, quae\npermixtos poterat pariter absumere. non quia et ibi deus\nsuos conseruare non posset; sed quid opus erat tentatione\nmiraculi ubi separatio fieri poterat. ut uel aqua uel ignis uel\nhiatus terrae quos inuenisset auferret? sic et in fine a zizaniis\nseparabuntur frumenta, ut malos cremantibus flammis iusti\nfulgeant sicut sol in regno patris sui.\nQuod ait Moyses de Core et Abiron et Dathan:\nin uisione ostendet dominus et aperiens terra os suum\nabsorbebit eos, quidam interpretati sunt: in hiatu ostendet\ndominus. credo putantes dictum yaoaatt, quod graece positum\nest (priajtaTi, quod pro eo dictum est, ac si diceretur: in\nmanifestatione, quod aperte oculis adparebit. non enim sic\n\n\n\n\n\n\ndictum est\" i n uisione\", quemadmodum solent dici uisiones\nsiue somniorum siue quarumque in extasi figurarum, sed, ut\ndixi, in manifestatione. nonnulli autem aliud opinantes \"in\nphantasmate\" interpretare uoluerunt: quod omnino sic\nabhorret a consuetudine locutionis nostrae, ut nusquam fere\ndicatur phantasma, nisi ubi falsitate uisorum sensus noster\ninluditur. quamuis et hoc a uidendo sit dictum; sed, ut dixi,\naliud loquendi consuetudo praeiudicauit.\nEt descenderunt ipsi et omnia quaecumque\nsunt eis uiuentes ad inferos. notandum secundum locum\nterrenum dictos esse inferos, hoc est in inferioribus terrae\npartibus. uarie quippe in scripturis et sub intellectu multiplici,\nsicut rerum de quibus agitur sensus exigit, nomen ponitur\ninferorum et maxime in mortuis hoc accipi solet. sed quoniam\nistos uiuentes dictum est ad inferos descendisse et ipsa narratione\nquid factum fuerit satis adparet, manifestum est, ut\ndixi, inferiores terrae partes inferorum uocabulo nuncupatas\nin comparatione huius superioris terrae in cuius facie uiuitur:\nsicut in comparatione caeli superioris, ubi sanctorum demoratio\nest angelorum, peccantes angelos in huius aeris detrusos\ncaliginem scriptura dicit tamquam carceribus inferi puniendos\nreseruari. si enim deus, inquit, angelis peccantibus non\npepercit, sed carceribus caliginis inferi retrudens\ntradidit in iudicio puniendos reseruari, cum apostolus\nPaulus principem potestatis aeris diabolum dicat, qui\noperatur in filiis diffidentiae.\nEt dixit dominus ad Moysen et ad Eleazar\nfilium Aaron sacerdotem: tollite turibula aerea e\n\n\n\n\n\n\n\n\n\n\nmedio exustorum et ignem alienum hunc semina ibi,\nquia sanctificauerunt turibula peccatorum horum\nin animabus suis; et fac ea laminas ductiles circumpositionem\naltari, quoniam oblata sunt ante dominum\net sanctificata sunt et facta sunt in signum in filiis\nIsrahel. hoc loco cur non ad Moysen et Aaron sicut in\nsuperioribus dominus locutus sit, sed ad Moysen et ad Eleazar\nfilium Aaron, haec mihi causa interim occurrit: quoniam\nquaestio erat de progenie sacerdotum, id est de quo genere\nesse deberent — unde illi ex alio genere, quia sibi usurpare\nsacerdotium ausi sunt, tam horrendo et mirabili supplicio\nperierunt — non ad Aaron, qui iam summus sacerdos erat,\nsed ad Eleazar uoluit loqui deus, qui ei succedere debebat\net secundo iam sacerdotio fungebatur, ut eo modo seriem\ngeneris commendarit, quae in successionibus sacerdotum esse\ndeberet. unde etiam in consequentibus dicit: et accepit\nEleazar filius Aaron sacerdotis turibula aerea quanta\nobtulerunt qui exusti sunt et addidit ea circumpositionem\naltari, memoriale filiis Israhel, ut non accedat\nquisquam alienigena, qui non est de semine Aaron,\ninponere incensum ante dominum; et non erit sicut\nCore et sicut conspiratio eius, sicut locutus est\ndominus in manu Moysi. hoc modo ergo uoluit per Eleazar\ndeus non sacerdotium, quod iam erat in Aaron, sed successionis\nsacerdotalis progeniem commendare. quod uero ait: et\nignem alienum hunc semina ibi, \"sparge\" intellegendum\nest. et quod addidit: quia sanctificauerunt turibula\npeccatorum horum in animabus suis, locutione quidem\ninusitata expressa sententia est; sed notandum nouo modo\n\n\n\n\n\n\ndicta sanctificata poena eorum, a quibus hoc peccatum fuerat\nperpetratum, quia per eos exemplum datum est ceteris, quod\ntimerent. circumpositionem autem altari cur ex eis fieri uoluit,\naddidit dicens: quoniam oblata sunt ante dominum et\nsanctificata <sunt et> facta sunt in signum in filiis\nIsrahel. non ergo in eis reprobari uoluit, quod a talibus\noblata sunt, sed hoc potius cogitari et adtendi, ante quem\noblata sint — id est quia ante dominum — ut plus in eis\nualeret nomen domini ante quem oblata sunt quam pessimum\nmeritum eorum a quibus oblata sunt. hoc autem iam et in\nExodo commemorauerat scriptura, quando altare fabricatum\ndicit. unde intellegitur genera rerum gestarum distributa esse\nper libros, non temporum ordo contextus. nam et de uirga\nAaron, quomodo res gesta sit, ut et florens et germinans\nelectionem sacerdotii eius diuinitus indicaret, in hoc libro\nscriptura narrauit. et tamen de ipsa uirga in Exodo dicitur,\nut in sanctis sanctorum cum manna in arca poneretur, quando\npraecipitur de tabernaculo fabricando: quod utique longe ante\npraeceptum est, quam ipsum tabernaculum fabricatum perfectumque\nconsisteret. stetit autem primo mense secundi anni,\nex quo de Aegypto egressi sunt, et liber iste incipit a secundo\nmense eiusdem anni secundi primo die mensis: unde clarum\nest ista, si librorum ordinem consideremus, per recapitulationem,\nid est praeteritorum recordationem commemorari, quae putant\nqui minus diligenter -intendunt eodem facta ordine quo narrantur.\nEt ait dominus ad Aaron dicens: tu et filii\ntui et domus patris tui tecum accipietis peccata\nsanctorum; et tu et filii tui accipietis peccata sacerdotii\nuestri. haec sunt peccata quae appellantur sacrificia\n\n\n\n\n\n\n\n\npro peccatis. proinde \"peccata sanctorum\" dictum est non\nquae sancti committant, sed ab eo quod sunt sancta dictum\nest \"sanctorum\". quia in sanctis offeruntur et peccata\ndicuntur \"sacrificia pro peccatis\", ideo appellata sunt peccata\nsanctorum. et peccata sacerdotii uestri, id est eadem\nipsa quae offeruntur pro peccatis: sicut etiam in Leuitico\ndeclarat et pertinere debere dicit ad sacerdotem.\nPrimogenita omnia quaecumque fuerint in\nterra eorum, quantacumque adtulerint domino, tibi\nerunt. hic primogenita, non fetus primitiuos pecorum dicit;\nnam ipsa graece πρωτότοκα, haec autem πρωτογενήματα.\nsed latine duabus his rebus duo nomina reperta\nnon sunt. et ideo ista πρωτογενήματα quidam \"primitias\"\ninterpretati sunt; sed primitiae dicuntur et aliud sunt.\nhaec igitur tria ita discernuntur, quia ἀπαρχαί sunt primitiui\nanimalium fetus, etiam hominum, πρωτογενήματα uero primi\nfructus de terra sumti uel de arbore uel de uite; primitiae\nautem de fructibus quidem, sed iam redactis ab agro, sicut\nde massa, de lacu, de dolio, de cupa, quae primitus sumebantur.\nDe iuuenca rufa, cuius cinerem ad aquam aspersionis\neorumque mundationem qui mortuum tetigerint proficere\nlex mandauit, nec tacere permittimur — euidentissimum enim\nsignum in ea noui testamenti praefiguratur — nec satis digne\nfestinantes dicere de tanto sacramento ualemus. primo enim\nquod ita coepit de hac re loqui scriptura, quem non moueat\net intentissimum faciat in altitudinem sacramenti? et locutus\nest, inquit, dominus ad Moysen et Aaron dicens: ista\n\n\n\n\n\n\ndistinctio legis, quaecumque constituit dominus.\nprocul dubio non est distinctio nisi inter aliqua duo uel plura;\nnam singularitas distinctionem non requirit. nec distinctionem\ncuiuslibet rei commemorauit, sed addidit: legis, nec cuiuscumque\nlegis. assidue quippe in scriptura dicitur de unaquaque\nre, de qua legitime praecipitur: haec est lex illius uel illius\nrei, non uniuersalis lex, quae continet omnia quae legitime\npraecipiuntur. hic uero cum dixisset: haec est distinctio\nlegis, secutus adiunxit: quaecumque constituit dominus,\npraecipiendo utique non creando. nam etiam nonnulli interpretes\n\"quaecumque praecepit dominus\" transtulerunt. si ergo\nhaec est distinctio legis, quaecumque praecepit dominus,\nprocul dubio magna est ista distinctio; et recte intellegitur\nduo testamenta distinguere. eadem quippe sunt in uetere et\nnouo: ibi obumbrata, hic reuelata, ibi praefigurata, hic manifestata.\nnam non solum sacramenta diuersa sunt uerum etiam\npromissa. ibi uidentur temporalia proponi, quibus spiritale\npraemium occulte significetur ; hic autem manifestissime\nspiritalia promittuntur et aeterna. temporalium autem honorum\natque carnalium et spiritalium atque aeternorum quae clarior\ncertiorque distinctio est quam passio domini nostri Iesu Christi?\nin cuius morte satis constitit non istam terrenam transitoriamque\nfelicitatem a domino deo pro magno munere sperandam et\noptandam: . quandoquidem in unigenito filio suo, quem tanta\nilla perpeti uoluit, longe aliud a se peti expectarique oportere\napertissima distinctione declarauit. hanc igitur passionem domini\nnostri Iesu Christi uelut distinctionem duorum testamentorum,\nhoc quod de iuuencae rufae mactatione narratur,\nsatis congrue praefigurat.\n\n<Et> locutus est dominus ad Moysen et Aaron\n\n\n\n\n\n\ndicens: ista distinctio legis, quaecumque constituit dominus.\nac deinde mandare incipit haec adiungens\ndicens: loquere filiis Israhel. potest etiam ita distingui:\net locutus est dominus ad Moysen et Aaron dicens:\nista distinctio legis, quaecumque constituit dominus\ndicens, non quaecumque constituit dominus creans,\nsicut caelum et terram et omnia quae in eis sunt, sed quaecumque\nconstituit dominus dicens in duobus uidelicet testamentis,\nut deinde sequatur: loquere filiis Israhel, et\naccipiant ad te iuuencam rufam sine uitio. iuuenca\nrufa carnem Christi significat: sexus femineus est propter\ninfirmitatem carnalem; rufa est propter ipsam cruentam\npassionem. quod autem ait: accipiant ad te, in ipso\nMoyse figuram legis ostendit, quoniam secundum legem sibi\nuisi sunt occidere Christum, quia soluebat secundum ipsos\nsabbatum et, sicut putabant, obseruationes legitimas profanabat.\nquod ergo sine uitio dicitur haec iuuenca, mirum\nnon est; hanc enim carnem etiam ceterae hostiae figurabant,\nubi similiter sine uitio pecora immolari iubentur. erat quippe\nilla caro in similitudine carnis peccati, sed non caro\npeccati. uerum tamen hic ubi euidentius legis distinctionem\ndeus uoluit commendare, parum fuit dicere: sine uitio,\nnisi diceretur: quae non habet in se uitium. quod si\nrepetendi causa dictum est, fortasse non frustra est, quod\neam rem ipsa repetitio firmius commendauit. quamquam et\nillud non abhorret a uero, ut ideo additum intellegatur\n\"quae non habet in se uitium\", cum iam dictum esset:\niuuencam sine uitio, quia in se non habuit uitium caro\nChristi, in aliis autem habuit, quae membra sunt eius. quae\n\n\n\n\n\n\nenim caro in hac uita sine peccato nisi illa sola quae non\nhabet in se uitium? et non est superpositum super\neam iugum. non enim subiugata est iniquitati, cui subiugatos\ninueniens liberauit et eorum uincnla disrupit, ut ei\ndicatur: disrupisti uincula mea, tibi sacrificabo\nhostiam laudis. super illius quippe carnem non est positum\niugum, qui potestatem habuit ponendi animam suam\net iterum sumendi eam.\n\nEt dabis eam, inquit, ad Eleazar sacerdotem. cur\nnon ad Aaron, nisi forte ita praefiguratum est non ad tempus\nquod tunc erat, sed ad posteros huius sacerdotii passionem\ndomini peruenturam? et eicient eam extra castra: sic et\neiectus est dominus passurus extra ciuitatem. quod autem\nait: in locum mundum, ita significatum est, quia non\nhabuit causam malam. et occident eam in conspectu\neius: sicut occisa est caro Christi in conspectu eorum qui\niam futuri erant in nouo testamento domini sacerdotes.\n\nEt accipiet Eleazar sanguinem eius et asperget\ncontra faciem tabernaculi testimonii a sanguine eius\nsepties. haec testificatio est Christum secundum scripturas\nfudisse sanguinem in remissionem peccatorum. ideo \"contra\nfaciem tabernaculi testimonii\", quia non aliter declaratum\nest, quam fuerat diuino testimonio praenuntiatum; et\nideo \"septies\", quia ipse numerus ad mundationem pertinet\nspiritalem.\n\n\nEt cremabunt eam in conspectu eius. puto quia concrematio\nad signum pertinet resurrectionis. natura est quippe\nignis, ut in superna moueatur, et in eum conuertitur quod\ncrematur. nam et ipsum cremare de graeco in latinum ductum\nuerbum est a suspensione. quod uero additum est: in\n\n\n\n\n\n\nconspectu eius, id est in conspectu sacerdotis, hoc mihi insinuatum\nuidetur, quia illis adparuit resurrectio Christi, qui\nfuturi erant regale sacerdotium. iam quod sequitur: et pellis\neius et carnes et sanguis eius cum stercore eius\nconburetur, id ipsum expositum est quomodo concremabitur\net significatum est, quod non solum substantia mortalis corporis\nChristi, quae commemoratione pellis et carnium et sanguinis\nintimata est, uerum etiam contumelia et abiectio plebis,\nquam nomine stercoris significatam puto, conuerteretur in\ngloriam, quam combustionis flamma significat.\n\n\nEt accipiet sacerdos lignum cedrinum et hyssopum\net coccinum et inmittet in medium conbustionis\niuuencae. lignum cedrinum spes est, quae debet in supernis\nfirmiter habitare; hyssopus fides, quae cum sit herba humilis,\nradicibus haeret in petra; coccinum caritas, quod feruorem\nspiritus igneo colore testatur. haec tria debemus mittere in\nresurrectionem Christi tamquam in medium combustionis illius,\nut cum illo sit abscondita uita nostra, sicut dicit apostolus:\net uita uestra abscondita est cum Christo in deo.\n\nEt lauabit uestimenta sua sacerdos et lauabit\ncorpus suum aqua et postea introibit in castra; et\ninmundus erit sacerdos usque in uesperam. lauatio\nuestimentorum et corporis quid est nisi mundatio exteriorum\net interiorum? hoc sacerdos. deinde sequitur: et qui comburet\neam lauabit uestimenta sua et lauabit corpus\nsuum aqua et inmundus erit usque ad uesperam. in\neo qui conburit eos figuratos arbitror, qui Christi carnem\nsepelierunt resurrectioni eam ueluti conflagrationi mandantes.\n\n\n\n\n\nEt congregabit homo mundus cinerem iuuencae et\nreponet extra castra in locum mundum. quid dicimus\ncinerem iuuencae, reliquias uidelicet illius interfectionis et\nconbustionis, nisi famam quae consecuta est passionem resurrectionemque\nChristi? quoniam sunt reliquiae homini\npacifico. nam et cinis erat, quia uelut mortuus ab infidelibus\ncontemnebatur, et tamen mundabat, quia et resurrexisse\na fidelibus credebatur. et quia haec fama apud eos maxime\nclaruit, qui in ceteris gentibus erant et non erant de consortio\nIudaeorum, ideo dictum esse existimo: et congregabit\nhomo mundus cinerem iuuencae: mundus utique ab interfectione\nChristi, quae Iudaeos fecerat reos. et reponet\nin locum mundum, id est honorabiliter tractabit, tamen\n\"extra castra\", quia extra celebrationem Iudaeicae consuetudinis\nhonor euangelicus claruit. et erit synagogae filiorum\nIsrahel in conseruationem, aqua aspersionis\npurificatio est. postea declarat plenius quemadmodum ex\nisto cinere fiebat aqua aspersionis, unde mundabantur a contactu\nmortuorum: quod utique significat ab iniquitate huius\nmoribundae uel morticinae uitae.\n\n\nSed mirum est quod sequitur: et qui congregat, inquit,\ncinerem iuuencae, lauabit uestimenta sua et inmundus\nerit usque ad uesperam. quomodo erit ex hoc\ninmundus qui mundus accesserat, nisi quia et hi qui sibi\nuidentur mundi in fide christiana se agnoscunt quia omnes\npeccauerunt et egent gloria dei iustificati gratis\nper sanguinem ipsius? hunc tamen uestimenta sua lauare\ndixit, non etiam corpus suum; credo, quod illius cineris\n\n\n\n\n\n\ncongregatione et repositione in loco mundo, si haec spiritaliter\nintellegantur, iam intrinsecus uult intellegi fuisse mundatum.\nsicut Cornelius audiens et credens quod praedicauerat Petrus\nita mundatus est, ut ante uisibilem baptismum cum suis qui\naderant acciperet donum spiritus sancti; uerum tamen nec\nuisibile sacramentum contemni potuit, ut ablutus etiam extrinsecus\nlauaret quodam modo uestimenta sua. et erit, inquit,\nfiliis Israhel et proselytis qui adponuntur legitimum\naeternum. quid aliud ostendit nisi baptismum Christi, quem\nsignificabat aqua aspersionis, et Iudaeis et gentibus profuturum,\nid est filiis Israhel et proselytis tamquam naturalibus ramis\net inserto pinguedini radicis oleastro? quem autem non faciat\nintentum, quod post ablutionem de singulis quibusque dicitur:\net inmundus erit usque ad uesperam? neque hic tantum,\nsed in omnibus aut paene in omnibus talibus mundationibus\nhoc dicitur. ubi nescio utrum aliquid aliud possit intellegi\nnisi quod omnis homo post remissionem plenissimam peccatorum\npermanendo in hac uita contrahit aliquid, unde sit inmundus\nusque ad eiusdem uitae finem, ubi ei dies iste\nquodam modo clauditur, quod significat uespera.\n\n\nDeinde incipit scriptura dicere et exequitur quemadmodum\ninmundi facti homines aqua illa aspersionis purificentur. qui\ntetigerit, inquit, mortuum, omnis anima hominis inmunda\nerit septem diebus; hic purificabitur die tertio\net die septimo et [injmundus erit. et hic nihil aliud\nintellegendum uideo nisi contactum mortui esse hominis iniquitatem.\nseptem uero dierum inmunditiam propter animam et\ncorpus dictam puto, animam in ternario, corpus in quaternario.\nquod quare ita sit, longum est disputare. secundum hoc\n\n\n\n\n\n\ndictum arbitror per prophetam: in tribus et quattuor\ninpietatibus non auersabor. adiungit autem et dicit: si\nautem non purificatus fuerit die tertio et die septimo,\nnon erit mundus. omnis qui tetigerit mortuum,\nab omni anima hominis si mortuus fuerit et non\nfuerit purificatus — id est ante mortuus fuerit tacto\nmortuo quam fuerit purificatus — tabernaculum domini\npolluit: exteretur anima illa ex Israhel. notandum est\nquod difficillime reperitur in his libris aliquid euidentius de\nuita animae post mortem fuisse conscriptum. hic ergo cum\ndicit \"si fuerit mortuus ante purificationem, manere in illo\ninmunditiam et exteri animam illam ex Israhel, id est a consortio\npopuli dei\" , quid aliud uult intellegi nisi manere\nanimae poenam etiam post mortem, si, cum uiuit, mundus\nnon fuerit sacramento isto, quo Christi baptismus figuratur?\nquoniam aqua aspersionis, inquit, non est circumaspersa\nsuper eum, inmundus est; adhuc inmunditia\neius in ipso est. \"adhuc\", scilicet etiam post mortem.\nquod uero supra dixit: tabernaculum domini polluit,\nquantum in ipso est utique, dixit, sicut apostolus: spiritum\nnolite extinguere, cum extingui ille non possit. nam si\nex hoc tabernaculum inmundum factum uellet intellegi, mundari\nutique iuberet.\n\nPostea uero inmundos a mortuis factos, hoc est a mortuis\noperibus, quae sunt omnes iniquitates, ita mundari iubet. et\naccipient illi inmundo, inquit, cinere illius exustae\n\n\n\n\n\n\npurificationis et effundent super illum — id est\nsuper eundem cinerem — aquam uiuam in uase; et\naccipiens hyssopum intinguens in aqua uir mundus\net circumaspergens super domum et super\nuasa et super animas, quotquot fuerint illic, et\nsuper eum qui tetigerit os humanum aut uulneratum\naut mortuum aut monumentum et asperget\nmundus super inmundum <in> die tertio et in die\nseptimo et purificabitur die septimo et lauabit\nuestimenta sua et lauabitur aqua et inmundus erit\nusque ad uesperam. alia est aqua aspersionis et alia\nutique illa, qua lauabit uestimenta sua. et lauabitur aqua,\nquam puto spiritalem intellegendam per significationem, non\nper proprietatem. nam sine dubio uisibilis erat sicut illae\nomnes umbrae futurorum. proinde qui sacramento baptismi\nrecte abluitur, quod illa aspersionis aqua figurabatur, mundatur\net spiritaliter. id est inuisibiliter et in carne et in anima, ut\nsit mundus et corpore et spiritu. quod uero hyssopo dixit\naquam aspersionis aspergi, qua herba supra diximus fidem\nsignificari, quid aliud occurrit nisi quod scriptum est: fide\nmundans corda eorum? non enim prodest baptismus, si\ndesit fides. a uiro autem mundo dixit hoc fieri, ubi significantur\nministri portantes personam domini sui, qui uere uir\nmundus est. nam et de his ministris in consequentibus dicit:\net qui circumasperget aquam aspersionis lauabit\nuestimenta sua — id est obseruabit et corpore — et qui\ntetigerit aquam aspersionis inmundus erit usque ad\nuesperam. et omne quodcumque tetigerit illud\n\n\n\n\n\n\ninmundus inmundum erit; et anima quae tetigerit\ninmunda erit usque ad uesperam. iam dixi superius\nquid mihi significare uideatur ,.usque ad uesperam\".\nOmnis qui tetigerit super faciem campi\nuulneratum aut mortuum aut os hominis aut monumentum.\nquaeri potest quid dictum sit ,.uulnel\\'atum aut\nmortuum\". si enim aliud uoluit intellegi uulneratum, aliud\nmortuum, cauendum est, ne putetur inmundus esse etiam\nqui tetigerit uulneratum uiuum, quod utique absurdum est.\nsed quia possunt et mortui esse uulnerati, ipsos mortuos\nintellegitur discreuisse, ut et uulneratum mortuum intellegamus,\nid est uulnere peremptum aut mortuum sine uulnere.\nQuod de petra aqua educta est, apostolus Paulus\nquid esset exposuit. ubi ait: et omnes eundem potum\nspiritalem biberunt. bibebant enim de spiritali sequenti\npetra; petra autem erat Christus. significata est\nergo de Christo profluens gratia spiritalis, qua interior sitis\ninrigaretur. sed quod uirga petra percutitur, crux Christi\nfiguratur. ligno enim accedente ad petram gratia ista manauit;\net quod bis percutitur, euidentius significat crucem. duo\nquippe ligna sunt crux.\nQuod de aqua illa quae de petra profluxit dictum\nest: haec aqua contradictionis, quia maledixerunt\nfilii Israhel ante dominum, et sanctificatus est in\nipsis, prius maledixerunt, quando locuti sunt contra beneficium\ndomini, quo educti erant de Aegypto; et postea sanctificatus\nest in ipsis, cum illo miraculo profluentis aquae eius\nsanctitas declarata est. an forte duo genera hominum demonstrauit,\net contradicentium gratiae Christi et percipientium\ngratiam Christi, ut illis sit aqua contradictionis. istis\n\n\n\n\n\n\nsanctificationis? nam et de ipso domino in euangelio legitur: et\nin signum cui contradicetur.\nQuod inter mandata Moyses ad regem Edom dicit\ninter cetera: neque bibemus aquam de lacu tuo, intellegendum\nest gratis\", id est\" quia non gratis bibemus*. quod\npostea manifestat dicens: si autem de aqua tua bibemus\nego et pecora mea, dabo pretium tibi.\nNon declinabimus in dextera neque in\nsinistra: pluraliter dictum est in ea quae dextera sunt uel\nquae sinistra sunt.\nNon introibitis in terram quam dedi filiis\nIsrahel in possessionem, quoniam exacerbastis me\nsuper aquam maledictionis. quam dixit superius aquam\ncontradictionis, ipsam dicit hic maledictionis: non enim ait\navTtXf/fia;, sed Xotopia?.\nEt uouit Israhel uotum domino et dixit: si\nmihi tradideris populum istum subiectum — id est:\nsi mihi eum tradendo subieceris — anathemabo illum et\nciuitates eius. hic uidendum est, quomodo dicatur anathemabo*,\nquod uouetur et tamen pro maledicto ponitur, sicut\net de isto populo dicitur. unde illud est: si quis uobis\neuangelizauerit praeterquam quod accepistis, anathema\nsit. hinc uulgo ductum est, ut deuotatio dicatur;\nnam deuotare se quemquam nemo fere dicit nisi maledicens.\nEt anathemauit eum et ciuitates eius: et uocatum\nest nomen loci illius Anathema. hinc ductum\n\n\n\n\n\n\nest, ut anathema detestabile aliquid et abominabile uideatur.\nut enim nihil inde uictor in usus suos auferret, sed totum\nin poenam luendam uoueret, hoc erat anathemare, quod uulgo\ndicitur denotare. origo autem huius uerbi est in graeca\nlingua ab his rebus, quae uotae et persolutae, hoc est promissae\net redditae sursum ponebantur in templis άπό τοῦ ἄνω τιθέναι,\nhoc est sursum ponere uel figendo uel suspendendo.\nIn itinere filiorum Israhel, quo castra promouebant\natque ponebant, inter cetera scriptum est: et inde castra\nconlocauerunt trans Arnon in Ermou quod exstat\na limitibus Amorrhaeorum. est enim Arnon limes\nMoab inter Moab et inter Amorrhaeum. propterea\ndicitur in libro: bellum domini Zoob inflammauit\net torrentes Arnon. et torrentes constituit inhabitare\nEr. in quo libro hoc scriptum sit, non commemorauit\nneque ullus est in his quos diuinae scripturae canonicos\nappellamus. de talibus occasiones reperiunt, qui libros apocryphos\nincautorum auribus et curiosorum conantur inserere,\nad persuadendas fabulosas inpietates. sed hic dictum est\nscriptum in libro, non dictum est in cuius prophetae uel\npatriarchae sancto libro. neque negandum est fuisse iam\nlibros siue Chaldaeorum, unde egressus est Abraham. siue\nAegyptiorum, ubi didicerat Moyses omnem illorum sapientiam,\nsiue cuiusque gentis alterius, in quorum librorum aliquo\npotuit hoc esse scriptum: qui tamen non ideo sit adsumendus\nin eas scripturas quibus diuina commendatur auctoritas. sicut\n\n\n\n\n\n\nnec propheta ille Cretensis, cuius mentionem facit apostolus,\nnec Graecorum scriptores uel philosophi uel poetae, quos\nidem ipse apostolus magnum sane aliquid et ueraciter promtum\nad Athenienses loquens dixisse confirmat: in illo\nenim uiuimus et mouemur et sumus. licet enim\ndiuinae auctoritati unde uoluerit quod uerum inuenerit testimonium\nsumere; sed non ideo omnia quae ibi scripta sunt\naccipienda confirmat. cur autem hoc isto commemoratum sit\nloco, non euidenter adparet; nisi forte, ut fines illic inter\nduas gentes constituerentur, bello actum est, quod bellum\neiusdem loci homines propter magnitudinem \"bellum domini\"\nesse dixerunt, ut scriberetur in aliquo eorum libro: bellum\ndomini Zoob inflammauit, quod uel arserit eodem bello\nista ciuitas aut ad pugnandum inflammata sit, hoc est excitata,\nuel si quid aliud in obscuritate loci huius latet.\nHic est puteus quem dixit dominus ad\nMoysen: congrega populum, et dabo eis aquam\nbibere. ita hoc commemoratum est, quasi alicubi superius\nhoc ad Moysen dixisse dominus legatur; sed quia nusquam\nreperitur, hic intellegendum est et illic bibisse populum, qui\nde siccitate conquerebatur.\nEt percussit eum Israhel nece gladii; et dominati\nsunt terrae eius ab Arnon usque Iaboc usque\nad filios Ammon, quoniam Iazer termini filiorum\nAmmon sunt. et accepit Israhel omnes ciuitates\nistas. et habitauit Israhel in omnibus ciuitatibus\nAmorrhaeorum in Esebon. hic certe Israhel possedit ciuitates\nAmorrhaeorum, quas bello superauit, quia non eas\n\n\n\n\n\n\nanathemauit; nam si anathemasset, possidere illi non liceret nec\ninde ad usus suos aliquid praedae usurparet. notandum est\nsane quemadmodum iusta bella gerebantur. innoxius enim\ntransitus negabatur, qui iure humanae societatis aequissimo\npatere debebat. sed iam ut deus sua promissa compleret,\nadiuuit hic Israhelitas, quibus Amorrhaeorum terram dari\noportebat. nam Edom cum similiter eis transitum denegaret.\nnon pugnauerunt cum ipsa gente Israhelitae, id est filii Iacob\ncum filiis Esau, duorum germanorum atque geminorum, quia\nterram illam Israhelitis non promiserat: sed declinauerunt\nab eis.\nPropterea dicent aenigmatistae: uenite in\nEsebon et cetera. qui sint aenigmatistae ideo non adparet,\nquia non sunt in consuetudine litteraturae nostrae neque in\nipsis diuinis scripturis fere alio loco reperitur hoc nomen.\nsed quia uidentur quasi canticum dicere, quo cecinerunt bellum\ninter Amorrhaeos et Moabitas gestum, in quo Seon rex Amorrhaeorum\nMoabitas superauit, non incredibiliter putantur isti\naenigmatistae sic tunc appellati, quos poetas nos appellamus,\neo quod poetarum sit consuetudo atque licentia miscere carminibus\nsuis aenigmata fabularum, quibus aliquid significare\nintellegantur. non enim aliter essent aenigmata, nisi esset illic\ntropica locutio, qua discussa perueniretur ad intellectum qui\nin aenigmate latitaret.\nQuod dicit scriptura, posteaquam Israhel uicit\nAmorrhaeos et possedit omnes ciuitates eorum, misisse legatos\nBalac regem Moabitarum ad conducendum Balaam, a quo\nmalediceretur Israhel, satis ostenditur non omnes Moabitas\n\n\n\n\n\n\n\n\n\n\nuenisse in condicionem Seon regis Amorrhaeorum, quando eos\nbello superauit, si quidem remansit gens Moabitarum usque\nad illud tempus, ubi regnaret Balac rex Moab. quod uero\nMoab dixit senioribus Madian, id est Moabitae senioribus\nMadianitarum: nunc ablinguet synagoga haec omnes\nqui in circuitu nostro sunt, non una gens erat, sed uicini\nad uicinos dixerunt quod pariter cauendum esset. nam Moab\nfilius fuit Lot ex una filiarum, Madian uero filius Abrahae\nde Cettura. non itaque una gens erat, sed duae uicinae atque\nconterminae.\nQuid est quod scriptum est: et diuinationes in\nmanibus eorum, cum de his diceretur quos miserat Balac\nad conducendum Balaam, ut malediceret Israhel? numquidnam\nipsi diuinabant? an aliquid ferebant, unde faceret Balaam,\nquo posset diuinare, tamquam aliqua quae in sacrificiis incenderentur\naut quoquo modo inpenderentur, et ideo dictae sunt\ndiuinationes, quia per haec ille poterat diuinare? an quid\naliud? obscure enim dictum est. notandum sane, quod uenit\ndeus ad Balaam et dixit ei: quid homines hi penes te?\net cetera. nec dictum est utrum in somnis hoc factum sit,\nquamuis per noctem factum satis eluceat, cum post haec\ndicit scriptura: et exsurgens Balaam mane. potest enim\nmouere quomodo cum homine pessimo deus locutus sit, quod\netiam si in somnis factum esse constaret, non ideo nulla\nquaestio remaneret propter ipsam indignitatem. sic et dominus\nIesus Christus ait de diuite illo, qui destruere ueteres apothecas\net ampliores nouas disponebat inplere: dixit ad illum\ndeus: stulte, hac nocte anima tua auferetur a te; et\n\n\n\n\n\n\nquae praeparasti cuius erunt? ne quisquam glorietur\nquod ei loquitur deus eo modo quo talibus loquendum esse\nnouit, quando potest hoc et reprobis fieri, quia et cum per\nangelum loquitur ipse loquitur.\nQuod ait Balaam iterum ad se missis honoratioribus\nnuntiis: si dederit mihi Balac plenam domum\nsuam argento et auro, non potero praeuaricare uerbum\ndomini <dei> facere illud pusillum uel magnum\nin mente mea, nullum habet omnino peccatum: sed quod\nsequitur non est sine graui peccato. iam enim constans esse\ndebuit semel audito, quod ei dixerat dominus: non ibis cum\neis neque maledices populum; est enim benedictus,\nnec eis ullam spem dare, quod posset dominus tamquam\nipse Balaam muneribus et honoribus flexus aduersus populum\nsuum, quem benedictum esse dixerat, suam mutare sententiam.\nsed ibi se uictum cupiditate monstrauit, ubi loqui sibi dominum\nde hac re iterum uoluit, de qua eius iam cognouerat\nuoluntatem. quid enim opus erat quae sequuntur adiungere:\net nunc sustinete ibi et uos nocte hac, et sciam quid\nadiciet dominus loqui ad me? proinde dominus uidens\neius cupiditatem captam deuictamque muneribus permisit eum\nire, ut per iumentum quo uehebatur eius auaritiam coherceret,\nhoc ipso confundens illam dementiam, quod prohibitionem\ndomini per angelum factam transgredi asina non audebat,\nquam ille cupiditate transgredi conaretur, quamuis eandem\ncupiditatem timore supprimeret. uenit enim deus ad Balaam\nnocte et ait illi: si uocare te uenerunt homines,\n\n\n\n\n\n\n\n\nexsurgens sequere eos; sed uerbum quodcumque locutus\nfuero ad te, hoc facies. et exsurgens Balaam mane\nstrauit asinam suam et abiit cum principibus Moab.\ncur post istam permissionem deum iterum non consuluit et\npost illam prohibitionem iterum consulendum putauit, nisi\nquia eius maligna cupiditas adparebat, quamuis timore domini\npremeretur? denique scriptura sequitur: et iratus est animatione\ndeus, quia ibat ipse; et insurrexit angelus\ndei, ut non permitteret eum in uia et cetera quae\nsequuntur, donec asina loqueretur. nihil hic sane mirabilius\nuidetur quam quod loquente asina territus non est, sed insuper\nei uelut talibus -- monstris adsuetus ira perseuerante\nrespondit. postea illi et angelus loquitur arguens et inprobans\neius uiam: quo uiso tamen exterritus adorauit. deinde ire\npermissus est, ut iam per ipsum prophetia clarissima proferretur.\nnam omnino permissus non est dicere quod uolebat,\nsed quod uirtute spiritus cogebatur. et ipse quidem reprobus\nmansit; nam posterior de illo sancta scriptura ita locuta est,\nut quidam reprehensibiles et reprobi uiam eius secuti dicerentur.\nsecuti, inquit, uiam Balaam filii Beor, qui mercedem\niniquitatis dilexit.\nDe angelo qui locutus est Balaam in uia, quo\nuiso asina eius progredi non ausa est, scriptura ita loquitur:\net iratus est animatione deus, quia ibat ipse; et insurrexit\nangelus dei differre eum in uia. ubi primo\nnotandum est quemadmodum quia iratus est deus <dixit:>\net insurrexit angelus dei nec interposuit iratum deum\nmisisse angelum, sed tamquam in angelo iratum deum significauit,\nquoniam ueritas et iustitia dei irasci angelum fecit.\n\n\n\n\n\n\nnam \"insurrexit\" quod dictum est, utique commotione intellegendum\nest. deinde quod ait: differre eum in uia,\nquod graece positum est BtapaXsiv, hoc et in consequentibus\ndicit ipse angelus: et ecce ego exii in dilationem tuam,\nubi graecus habet SiafioXTjv. ubi fortassis accusatio congruentius\nintellegitur, ut hic quod dictum est \"differre eum in\nuia\", accusare accipiatur. unde creditur etiam diabolus appellatus,\ntamquam accusator latine dicendus sit, non quia nemo\npossit etiam bene recteque accusare, sed quoniam diabolus\namat accusare utique inuidentiae stimulis agitatus, quale illi\nin Apocalypsi testimonium perhibetur. positum est autem\nhoc uerbum et in comoedia, unde latinum esse non dubium\nest, sub eadem significatione uel certe uicina, ubi de patre\nirato dicitur filio:\n\norationem sperat inuenisse se,qua differat te.\n\n\n\nSolet autem hic intellegi \"differat\" uelut \"hac atque illac\nferat tempestate uerborum\", quasi\" discerpat et dissipet\":\nquod utique ille accusando uidebatur esse facturus. sed et si\n\"differre eum in uia\" sic intellexerimus, quia distulit\nangelus eius festinationem remorando, ut ei quod opus erat\net demonstraret et diceret, non absurda est huius uerbi etiam\nsub ista significatione positio.\nEt cum uidisset asina angelum dei resistentem\nin uia et gladium euaginatum in manu eius, et declinauit\nasina de uia et ibat in campum. campus iste\nadhuc extra macerias uinearum fuit. et percussit asinam\nin uirga, ut corrigeret eam in uia. et stetit angelus\n\n\n\n\n\n\ndei in sulcis uinearum, maceria hinc et maceria hinc.\nmerito quaeritur, si hinc atque inde maceriae in medio ponebant\nuiam, sicut fieri solet, quomodo ibi stans angelus dicitur\nstetisse in sulcis uinearum; neque enim in uia inter macerias\npotuerunt sulci esse uinearum. sed ordo uerborum est: ut\ncorrigeret eam in uia, maceria hinc et maceria hinc.\nin hac ergo uia corrigere uoluit asinam Balaam, ut inter\nmacerias ambularet. interpositum est autem: et stetit angelus\ndei in sulcis uinearum, in una scilicet uinearum,\nquae in medio ponebant uiam. et cum uidisset asina\nangelum dei, compressit se ad parietem, id est ad\nmaceriam illius utique uineae, in qua non erat angelus, quoniam\nab alia parte erat in sulcis uinearum. et compressit\npedem Balaam ad parietem; et adiecit adhuc caedere\neam. et adposuit angelus dei et abiens substitit in\nloco angusto — iam non in sulcis uinearum, sed inter\nipsas macerias, id est in uia — in quo non fuit declinare\ndextram nec sinistram. et cum uidisset asina angelum\ndei, consedit sub Balaam. caesa enim retro non ibat, in\nparietem non se premebat, quoniam non ab altera parte\nterrebatur, sed in media uia in angusto angelus erat; restabat\nergo ut subsideret. et iratus est Balaam et percutiebat\nasinam uirga. et aperuit deus os asinae et ait ad\nBalaam: quid feci tibi, quia percussisti me tertio hoc?\net ait Balaam asinae: quia inlusisti mihi. et si haberem\ngladium in manu mea, iam transfixissem te. nimirum\niste tanta cupiditate ferebatur, ut nec tanti monstri miraculo\nterreretur et responderet quasi ad hominem loquens, cum\ndeus utique non asinae animam in naturam rationalem\n\n\n\n\n\n\nuertisset, sed quod illi placuerat, ex illa sonare fecisset ad illius\nuesaniam cohibendam, illud fortasse praefigurans, quia stulta\nmundi electurus erat deus, ut confunderet sapientes\npro illo spiritali et uero Israhel, hoc est promissionis filiis.\nEt factus est spiritus dei super illum, id est\nsuper Balaam. non factus est spiritus dei, tamquam factura\nsit spiritus dei; sed factus est super illum, id est factum\nest, ut super illum esset: quomodo: qui post me uenit,\nante me factus est, id est factum est, ut ante me esset,\nut praeponeretur mihi, quia prior me, inquit, erat, sicut:\ndominus factus est adiutor meus; non enim dominus\nfactura est, sed factum est, ut me adiuuaret, et: factus est\ndominus refugium pauperum, id est factum est, ut ad\neum refugerent pauperes, et: facta est super me manus\ndomini. id est factum est, ut super me esset; et multa talia\nin scripturis reperiuntur.\nEt dixit dominus ad Moysen: accipe duces populi\net ostenta eos domino contra solem; et auertetur\nira animationis domini ab Israhel. iratus deus de fornicationibus\nIsrahel et carnalibus et spiritalibus — nam et\nfiliabus Moab se inpudice miscuerant et idolis fuerant consecrati\n— hoc ad Moysen dixit, ut ostentaret domino duces\npopuli contra solem. in quo uerbo intellegitur eos iussos\nesse crucifigi, ut hoc sit: ostenta eos domino contra\nsolem, id est palam in conspicuo lucis huius. nam graecus ait:\nπαραδειγμάτισον, quod dici posset \"exempla\", quia παράδειγμα\nexemplum dicitur. nam praeter septuaginta interpretes Aquila\nperhibetur dixisse \"confige\" uel potius \"sursum confige\",\n\n\n\n\n\n\nquod est ᾶνάπηξον, Symmachus autem uerbo euidentiore\n\"suspende\". mirum est sane, quod scriptura narrare destiterit\nutrum hoc fuerit ex praecepto domini inpletum: quod\ncontemni potuisse non uideo aut, si contemptum est. inpune\ncontemni. si autem factum est et tacitum, cur ex eo, quod\nPhinees filius Eleazar transfixit adulteros, placatum fuisse\ndominum scriptura testatur plagamque cessasse? quasi crucifixis\nducibus, sicut praeceperat dominus, adhuc indignatio\nperseuerans alio modo placanda uideretur, cum procul dubio\nfalsum esse non posset, quod praenuntiauerat et promiserat\ndominus dicens: accipe duces populi et ostenta eos\ndomino contra solem; et auertetur ira animationis\ndomini ab Israhel. si ergo factum erat, quis dubitet iram\ndomini auersam fuisse ab Israhel? quid itaque opus erat, ut\nadhuc Phinees ad placandum deum sic in adulteros uindicaret\neique testimonium scriptura perhiberet, quod eo modo placauerit\ndominum? nisi forte intellegamus, cum illud de ducibus\npopuli Moyses, quod praeceperat, inplere disponeret, eum\nuoluisse etiam secundum legem talia punire flagitia et sacrilegam\naudaciam, ut iuberet quemque interficere proximum\nsuum diis alienis nefarie consecratum atque interea etiam\nillud Phinees faceret ac sic ira domini iam placata non opus\nfuisse duces populi crucifigi. haec sane seueritas illi tempori\ncongrua quantum malum sit fornicationis et idolatriae prudentium\nfidei satis euidenter ostendit.\nEam causam mortis Moysi dominus dicit quam etiam\nfratris eius. ambobus enim etiam hoc ante praedixerat, quod\nideo non intrarent cum populo dei in terram promissionis,\nquia non eum sanctificauerunt coram populo ad aquam\n\n\n\n\n\n\ncontradictionis; id est quia dubitauerunt de dono eius, quod posset\naqua de petra profluere, sicut exposuimus in eo ipso scripturae\nloco. huius autem rei mysterium datur intellegi, quia\nnec sacerdotium quod prius institutum est, cuius personam\ngerebat Aaron, nec ipsa lex cuius personam gerebat Moyses\nintroducunt populum dei in terram hereditatis aeternae, sed\nIesus, in quo typus erat domini Iesu Christi, id est gratia\nper fidem. et Aaron quidem ante defunctus est, quam Israhel\nin aliquam partem terrae promissionis intraret: Moyse autem\nadhuc uiuente capta est terra Amorrhaeorum atque possessa,\nsed Iordanem cum eis non est transire permissus. ex aliqua\nenim parte lex obseruatur in fide christiana. ibi sunt enim\netiam praecepta, quae obseruare hodieque iubemur christiani.\nsacerdotium uero illud et sacrificia nullam partem tenent\nhodie fidei christianae, nisi quod in umbris futurorum acta\natque transacta sunt. eum uero ambobus fratribus, id est\nAaron et Moysi, dicitur, ut adponantur ad populum suum,\nmanifestum est non esse in illos iram dei, quae separat a\npace sanctae societatis aeternae. unde manifestatur non solum\nofficia, sed etiam mortes eorum signa fuisse futurorum, non\nsupplicia indignationis dei.\nEt locutus est dominus ad Moysen dicens:\naccipe ad te ipsum Iesum filium Naue, hominem qui\nhabet spiritum in se ipso, et inpone manus tuas super\neum; et statues eum in conspectu Eleazar sacerdotis\net mandabis ei in conspectu omnis synagogae et cetera.\nnotandum est, quod cum iam haberet spiritum in se ipso\nIesu Naue, sicut scriptura testatur — ubi quid aliud quam\nspiritum sanctum debemus accipere? non enim de spiritu\nhominis hoc diceret, quem nullus erat qui non habebat —\n\n\n\n\n\n\niussus est tamen Moyses ei manus inponere, ne quisquam\nhomo qualibet praepollens gratia sacramenta c-onsecrationis\naudeat recusare.\nQuid est quod, cum deus Moysi praeciperet de Iesu\nNaue, ait inter cetera: et dabis de gloria tua super eum?\nnam graeca locutione τῆς δόξης habet, quod tantundem ualet,\nac si diceret \"de gloria\", id est τῆς δόξης. latini autem\nnonnulli interpretati sunt: dabis gloriam tuam, non: de\ngloria tua. sed siue illud esset, ut gloriam tuam diceret,\nnon ideo eam non habiturus erat Moyses; nec, quia dixit \"de\ngloria\", ideo minutum est quod habebat. sic enim accipiendum\nest, ac si diceret: facies eum socium gloriae tuae; non\nautem huius modi res quasi partiliter diuisae minuuntur,\nsed totae sunt omnibus, totae singulis qui earum habent\nsocietatem.\nHomo homo quicumque uouerit uotum domino\naut iurauerit iuramentum aut definierit definitionem\nde anima sua, non profanabit uerbum suum: omnia\nquaecumque exierint ex ore eius faciet. non hoc ad\nomnem iurationem pertinet, sed ad eam, ubi quisque de\nanima sua uouerit alicuius utique rei abstinentiam, qua ei\nlicebat uti per legem, sed per uotum sibi ipse efficit non\nlicere.\nSi autem mulier uouerit uotum domino\naut definierit definitionem in domo patris sui in\niuuentute sua et audierit pater eius uota eius et\ndefinitiones eius quas definiuit aduersus animam\nsuam et tacuerit pater eius, et stabunt omnia uota\neius et omnes definitiones eius quas definiuit\naduersus animam suam manebunt ei. si autem\n\n\n\n\n\n\nabnuens abnuerit pater eius quacumque die audierit\nomnia uota eius et definitiones eius, quas\ndefiniuit aduersus animam suam. non stabunt; et\ndominus emundabit eam, quia abnuit pater eius.\nquoniam quidem de muliere, quae adhuc in iuuentute sua in\ndomo patris est. loquitur, merito hic quaeritur etiam de uoto\nuirginitatis; mulieres quippe etiam uirgines in scriptura appellari\nsolere notissimum est. et uidetur etiam apostolus de\npatre loqui, cum dicit: seruet uirginem suam, et: det\nnuptum uirginem suam et cetera hoc modo. ubi nonnulli\nintellexerunt uirginem suam uirginitatem suam; nulla\ntamen hoc simili scripturarum locutione demonstrant. cum\nsit inusitatissima. quod autem ait: aduersus animam\nsuam, non sic accipiendum est, quasi animae noceat talibus\nuotis; sed aduersus animam dicitur aduersus animalem\ndelectationem. sicut etiam de ieiunio praecipiens superius ait:\net adfligetis animas uestras.\nQuod autem ait: et dominus emundabit eam,\nquia abnuit pater eius, emundabit dixit \"a uoti non inpleti\ncrimine absoluet\". sicut in multis locis dicitur: et\nmundabit eum sacerdos. id est mundum habebit, mundum\niudicabit; sicuti est et illud: mundatione non mundabis\nreum, id est: non dices mundum eum qui inmundus est.\nSi autem facta fuerit uiro et uota eius super\neam secundum distinctionem labiorum eius, quanta\ndefiniuit aduersus animam suam, et audierit uir eius\net tacuerit ei quacumque die audierit, et ita stabunt\nomnia uota eius et definitiones eius, quas definiuit\naduersus animam suam, stabunt. si autem abnuens\n\n\n\n\n\n\nabnuerit uir eius in quacumque die audierit, omnia\nuota eius et definitiones eius, quas definiuit aduersus\nanimam suam, non manebunt, quoniam uir\nabnuit ab ea, et dominus mundabit eam. feminam sub\npatre antequam nubat et sub uiro nuptam noluit lex ita\nuouere aliquid deo aduersus animam suam, id est in aliquarum\nrerum licitarum atque concessarum abstinentia, ut in\neisdem uotis feminea ualeat auctoritas, sed uirilis, ita ut, si\nadhuc innuptae iam concesserat pater uota persoluere, si.\nantequam persoluerit, nupserit et uiro eius hoc cognitum non\nplacuerit, non persoluat et sit omnino sine peccato, quia\ndominus mundabit eam, sicut dicit, id est mundam iudicabit;\nneque hoc contra deum fieri putandum est, cum ipse\ndeus hoc praeceperit, hoc uoluerit.\n\nSequitur autem de uiduis uel a uiro abiectis, id est non\nsub potestate uiri constitutis aut patris et earum uota ad\npersoluendum libera esse dicit hoc modo. et uotum, inquit.\nuiduae et expulsae quaecumque uouerit aduersus\nanimam suam manebunt ei. deinde dicit de nupta, si in\ndomo uiri sui iam constituta aliquid tale uouerit. de illa\nenim prius dixerat, quae in domo patris uouerat et antequam\nredderet nupserat. de hac ergo. quae in domo mariti uouit,\nita loquitur: si autem in domo uiri eius uotum eius\naut definitio quae aduersus animam eius cum iureiurando\net audierit uir eius et tacuerit ei et non abnuerit\nei, et stabunt omnia uota eius et omnes definitiones\n<eius>, quas definiuit aduersus animam suam,\nstabunt aduersus eam. si autem circumauferens circumauferat\nuir eius quacumque die audierit. omnia\n\n\n\n\n\n\nquaecumque exierint ex labiis eius secundum uota\neius et secundum definitiones quae aduersus animam\neius non manet ei; uir eius circumabstulit et dominus\nmundabit eam. omne uotum et omne iusiurandum\nuinculi adfligere animam uir eius statuet ei et uir\neius circumauferet. si autem tacens tacuerit ei diem\nex die, et statuet ei omnia uota eius et definitiones\nquae super ipsam statuet ei, quoniam tacuit ei die\nquo audiuit. si autem circumauferens circumauferat\n< uir > eius post diem quem audiuit, et accipiet peccatum\nsuum.\n\nManifestum est ita uoluisse legem feminam esse sub uiro,\nut nulla uota eius, quae abstinentiae causa uouerit, reddantur\nab ea, nisi auctor uir fuerit permittendo. nam cum ad peccatum\neiusdem uiri pertinere uoluerit, si prius permiserit et\npostea prohibuerit, etiam hic tamen non dixit, ut faciat mulier\nquod uouerat, quia permissa prius a uiro fuerat. uiri dixit\nesse peccatum, quia abnuit quod prius concesserat; non tamen\nmulieri uel ex hoc permissum dedit, ut, cum prius ei uir\nconcesserit. postea si prohibuerit contemnatur.\n\n\nVtrum autem ista etiam ad uota continentiae et a concubitu\nabstinentiae pertineant, mento quaeritur, ne forte ea\ntantum intellegenda sunt aduersus animam uoueri, quae sunt\nin cibis et potionibus. quod uidetur et illud significare, ubi\ndominus ait: nonne anima plus est quam esca? et cum\nde ieiunio praecipitur, ita praecipitur: adfligetis animas\nuestras. nescio autem utrum alicubi legi possit aduersus\n\n\n\n\n\n\nanimam dici uotum quod de abstinentia concubitus fuerit:\nmaxime quia cum hic lex auctoritatem uiro tribuat, non\nmulieri quae uiro subdita est, ut tunc persoluenda sint uota\nmulieris, si uir adprobauerit, si autem rennuerit, non debeantur.\napostolus tamen, cum de concubitu coniugatarum loqueretur,\nnon ibi maiorem auctoritatem uiro quam feminae dedit,\nsed, uxori, inquit, uir debitum reddat, similiter et\nuxor uiro. uxor non habet potestatem corporis sui,\nsed uir; similiter autem et uir non habet corporis\nsui potestatem, sed mulier. quando ergo in hac re parem\nutriusque esse uoluit potestatem, puto quod nobis intellegendum\ninsinuet istam de concumbendo uel non concumbendo\nregulam non pertinere ad ea uota, ubi non habent parem uir\net mulier potestatem, sed uiri maior est ac prope eius solius\nest. non enim ait lex uirum non debere reddere uota sua, si\nuxor prohibuerit, sed uxorem, si uir prohibuerit. unde non\nmihi uidetur in huius modi uotis et definitionibus atque obligationibus,\nquae aduersus animam fiunt, etiam ista debere\naccipi, quae inter se uir et uxor de concumbendo uel de abstinentia\nconcumbendi placita habuerint.\n\n\nDeinde quia et istae iustificationes dicuntur et meminimus\nin illis iustificationibus, quae in Exodo sub hoc nomine aliae\ncommemorantur, multa praecipi, quae accipi ad proprietatem\nnon possint nec in nouo testamento obseruentur — sicut de\naure serui pertundenda et si quid eius modi est — non absurde\netiam hic aliquid figurate dictum intellegitur, ut, quoniam\nsunt multae abstinentiae cerimoniarum inrationabiles et\naliquando etiam inimicae ueritati, hoc fortasse hic intellegi\nuoluerit tunc ratas esse, cum rationabiles fuerint, hoc est\n\n\n\n\n\n\ncum eas adprobauerit ratio, quae ad uicem uiri debet regere\nomnem animalem*motionem, quae fit non tantum in adpetendo\nuerum etiam in abstinendo: ut, si mente et ratione decernitur,\ntunc fiat, si autem inprobatur consilio rationis, non fiat.\nquodsi ratio quod prius recte faciendum esse decreuerit, post\ninprobet, sit peccatum consilii, etiam sic tamen nonnisi rationi\nmotio illa consentiat.\nQuid est: et misit eos Moyses mille ex tribu et\nmille ex tribu cum uirtute eorum? utrum \"uirtutem\neorum\" uult intellegi \"principes eorum\"? an uirtutem a\ndomino eis datam uel per ipsum Moysen impetratam? an\npotius uirtutem eorum dicit ea quibus uirtus eorum sustentaretur?\nPotest uideri quaestio, quomodo quando Israhelitae\nMadianitas debellauerunt interfectum dicat scriptura Balaam,\nqui fuerat conductus ad maledicendum populum Israhel. cum\nsuperius quando benedicere coactus est ita eandem actionem\nscriptura concluserat, cum ait: et surgens Balaam abiit\nreuersus in locum suum; et Balac abiit ad semet\nipsum. si ergo redierat ad locum suum Balaam, quomodo\nhic interfectus est, cum de tam longinquo, id est de Mesopotamia\nuenerit? an forte reuersus est ad Balac et hoc scriptura\nnon dixit? quamquam etiam possit in locum suum\nredisse intellegi, quod ab illo loco, ubi sacrificia faciebat, in\neum locum reuersus est, unde illuc exierat, id est ubi tamquam\nperegrinus habebat hospitium. non enim dictum est\n\"in domum suam\" aut \"in patriam suam\", sed: in locum\nsuum. habet autem et quisque peregrinus locum suum,\nubi ad tempus habitet. de ipso autem Balac qui eum\n\n\n\n\n\n\nconduxerat non dictum est \"ad locum suum\", sed: ad semet\nipsum, id est ubi dominans habitabat. posset ergo dici: ad\nlocum suum et dominans et peregrinus; \"ad semet ipsum\"\nautem non uideo quomodo posset dici \"peregrinus\", cum ad\nhospitium suum uenisset.\nEt praedam egerunt mulieres Madian et supellectilem\neorum et pecora eorum et omnia quae\npossederant et uirtutem eorum depraedati sunt. cum\niam dixisset mulieres, supellectilem, pecora et omnia quae\npossidebant, quid deinde addidit: et uirtutem eorum depraedati\nsunt? nimirum enim haec intellegenda est uirtus.\nde qua et supra dictum est misisse millenos de singulis tribulus\ncum uirtute eorum. an forte cibus, quo sustentabantur,\nuirtus eorum appellata est, quo subministrato uires\nsubpetunt et quo subtracto uires deficiunt? unde per prophetam\ndeus cum minaretur ait: auferam uirtutem panis\net uirtutem aquae. et Moyses eigo cum annona miserat\nillos millenos, quod dictum est: cum uirtute eorum, et\nisti Madianitis uictis etiam hoc eorum inter cetera fuerant\ndepraedati.\nVt quid uiuificastis omne femininum? haec\nenim fuerunt filiis Israhel secundum uerbum Balaam,\nut recedere facerent et despicere uerbum domini\npropter Phogor. hoc consilium malignum, ut eis ad inlecebram\nfeminae subponerentur, per quas non solum corporaliter\nsed etiam spiritaliter in adorando idolo fornicarentur, quando\n\n\n\n\n\n\ndederit Balaam scriptura non dixit; et tamen adparet factum\nesse, cum hic commemoratur. sic ergo potuit et redire ipse\nBalaam, qui iam ierat in locum suum. ut non locum eius\nintellegamus peregrinationis hospitium, quamuis hoc scriptura\ntacuerit.\nQuid est quod ait: et erunt ciuitates uobis\nrefugia a uindicante sanguinem et non morietur is\nqui occidit, quoadusque stet in conspectu synagogae\nin iudicium? cum de his loquatur, qui nolentes occiderint,\net alibi dicat tunc unumquemque in tali causa confugientium\nexire liberum de ciuitate quo confugerat. cum sacerdos\nmaximus fuerit defunctus. quomodo ergo hic dicit: et non\nmorietur is qui occidit. quoadusque stet in conspectu\nsynagogae in iudicium, nisi quia ideo iudicatur, ut tunc\nei liceat esse in ciuitate refugii, si manifestum factum fuerit\nin iudicio quod nolens occiderit?\nQuid est quod ait: qui uindicat sanguinem,\nipse interficiet homicidam; cum occurrerit ei iste,\ninterficiet eum? sic enim sonat male intellegentibus, quasi\npassim et sine iudicio data fuerit ultori mortis propinqui\nsui licentia occidendi eius interfectorem. sed hoc intellegi\nuoluit, quia secundum id quod supra dictum est qui occiderit\nconfugiat ad unam de ciuitatibus refugiorum, quoadusque\nstet in iudicium, ne ante inuentus a propinquo occidatur;\nquia, etsi nolens occidit, praeter illas ciuitates inuentus occiditur.\ncum uero in iudicium steterit in aliqua earum ciuitatum\n\n\n\n\n\n\n\n\n\n\net iudicatus fuerit homicida in aliqua earum, in quas fugere\nconceditur, esse ibi non sinitur; tum demum iam iudicatum\nubicumque compertum propinquo licet occidere. neque enim\nopus est eum ad iudicium deduci, cum iam fuerit iudicatus\nhomicida et propterea de illis ciuitatibus pulsus sit.\nQVAEST. I. In eo, quod commemorat Moyses dixisse se\npopulo timenti hostes inhabitantes terram, quo introducendus\nfuit: ne paueatis neque timeatis ab eis; dominus deus\nuester, qui praecedit ante faciem uestram, ipse simul\ndebellabit eos uobiscum, satis ostenditur ita esse adiutorem\ndeum, ut etiam homines agant aliquid.\nEt noluit Seon rex Esebon transire nos per\nipsum, quoniam indurauerat dominus deus noster\nspiritum eius et confortauit cor eius, ut traderetur\nin manus tuas sicut in hac die. haec dicens Moyses,\ndum populum alloquitur, tale aliquid commemorat, quale\ndicebatur in Exodo: ego induraui cor Pharaonis, et quod\nin Psalmis legitur: conuertit cor eorum, ut odissent\npopulum eius. nec tacetur hic causa indurationis huius,\ncum dicitur: ut traderetur in manus tuas sicut in hac\ndie, id est ut uinceretur a te. quod non fieret, nisi resisteret;\nnon autem resisteret nisi corde obdurato. cuius rei iustitiam\nsi quaesierimus, inscrutabilia sunt iudicia dei; iniquitas\n\n\n\n\n\n\nautem non est apud deum. sane notandum est confortatum\ncor posse dici et in malo.\nVerum tamen Og rex Basan reliquus factus\nest a Raphain. hoc nomine, quod est Raphain, gigantes\nsignificari in hebraea lingua dicunt qui eam nouerunt. unde\nquod habent plerique codices \"derelictus est a Raphain\",\nplanius utique dicitur: reliquus factus est, ut ipse ex\nillis remansisse iutellegatur, cuius etiam consequenter longitudo\net latitudo ferrei lecti commemoratur ad eius magnitudinem\ncommendandam.\nNe feceritis iniquitatem et faciatis uobis\nipsis sculptilem similit-udinem, omnem imaginem.\nquid intersit inter similitudinem et imaginem quaeri solet.\nsed hic non uideo quid interesse uoluerit, nisi aut duobus\nistis uocabulis unam rem significauerit aut similitudinem\ndixerit, si uerbi gratia fiat statua uel simulacrum habens\neffigiem humanam, non tamen alicuius hominis exprimantur\nliniamenta, sicut pictores uel statuarii faciunt intuentes eos\nquos pingunt seu fingunt; hanc enim imaginem dici nemo\ndubitauerit. secundum quam distinctionem omnis imago etiam\nsimilitudo est, non omnis similitudo etiam imago est. unde\nsi gemini inter se similes sint, similitudo dici potest alterius\ncuiuslibet in altero, non imago. si autem patri filius similis\nsit, etiam imago recte dicitur, ut sit pater prototypus, unde\nilla imago expressa uideatur. quarum aliae sunt eiusdem\nsubstantiae, sicut filius, aliae non eiusdem, sicut pictura.\nunde illud, quod in Genesi scriptum est: fecit deus hominem\nad imaginem dei, manifestum est ita dictum, ut\nnon eiusdem substantiae sit imago quae facta est. si enim\neiusdem esset, non facta, sed genita diceretur. sed quod\n\n\n\n\n\n\n\n\nnon addidit \"et similitudinem\", cum superius dictum esset:\nfaciamus hominem ad imaginem et similitudinem\nnostram, quibusdam uisum est similitudinem aliquid amplius\nesse quam imaginem, quod homini reformando per Christi\ngratiam postea seruaretur. miror autem si non propterea\npostea imaginem solam uoluit commemorare, quia ubi imago,\ncontinuo et similitudo est. unde et hic Moyses similitudinem\net imaginem fieri uetat secundum eam fortasse rationem\nquam diximus. in decalogo autem generaliter dicitur nullam\nfieri debere similitudinem nec imago commemoratur. cum\nenim nulla similitudo fit, procul dubio nec imago fit, quoniam\nsi imago, utique et similitudo; non autem si fit similitudo,\ncontinuo fit et imago. tamen, si nulla similitudo,\nsequitur, ut nulla imago. denique ubi prohibuit similitudinem\net imaginem, hominis intellegi uoluit, ubi et similitudo fieri\npotest non huius aut illius, sed cuiuslibet hominis, et imago,\nid est huius proprie uel illius hominis; cum uero de pecoribus\ndiceretur atque inrationalibus animantibus, solam similitudinem\ndixit. quis enim reperiri potest, qui sibi unum constituat\ncanem uel quid eius modi, quem intuens eius imaginem\npingat aut fingat? quod de hominibus usitatissimum est.\nQuid est autem quod ait: similitudinem omnis\npiscis, quaecumque sunt in aquis sub<ter> terra?\nan et aquam propter tractabilem corpulentiam terram intellegi\nuoluit et secundum hoc in eo, quod scriptum est: fecit\ndeus caelum et terram, et aquas debemus accipere?\nassidue quippe scriptura his duabus partibus commemoratis\nuniuersum mundum uult intellegi secundum illud: auxilium\nmeum a domino, qui fecit caelum et terram et\n\n\n\n\n\n\ninnumerabilia eius modi. an ideo dictum est \"sub<ter> terra\",\nquod terra. nisi superior aquis esset, habitari utique ab hominibus\net animalia terrena habere non posset?\nEt ne suspiciens in caelum et uidens solem\n<et lunam> et stellas et omnem ornatum caeli\nerrans adores ea et seruias illis, quae distribuit\ndominus deus tuus ea omnibus gentibus quae sunt\nsub caelo. non ita dictum est, tamquam deus praeceperit\nea coli a gentibus, a solo autem populo suo non coli; sed\naut ita dictum est, quod deus praescierit gentis culturam exhibituras\nhis caelestibus et tamen hoc praesciens creauerit ea,\neum uero populum suum futurum esse praesciuerit, qui ista\nnon coleret; aut\" distribuit\" dictum est, ut intellegatur\nusus, qui commendatur in Genesi: ut sint in signis et\nin temporibus et in diebus et in annis, quem usum\nin eis communem habet populus dei cum omnibus gentibus.\nnon autem cultum quem habent aliae gentes.\nNe obliuiscamini testamentum domini dei\nuestri, quod disposuit ad uos, et faciatis uobismet\nipsis sculptilem similitudinem omnium quaecumque\nconstituit tibi dominus deus tuus. hic certe\ngeneraliter loquens similitudinem posuit, imaginem tacuit,\nquoniam, si nulla fit similitudo, profecto nec imago, quia\nubi imago, continuo similitudo, quamuis non ubi similitudo\ncontinuo imago.\nQuaerendum quomodo dictum sit: interrogate\ndies priores qui fuerunt priores te ex die qua\ncreauit deus hominem super terram et a summo\ncaeli usque ad summum caeli; subauditur enim\n\n\n\n\n\n\ninterrogate\". uidetur autem significare totum orbem terrarum.\nsed cur a summo caeli usque ad summum caeli\"\ndicat, non \"a summo terrae usque ad summum terrae\", non\nest facile dinoscere. talis enim quaedam locutio est et in\neuangelio, cum dicit dominus, quod congregabuntur electi\neius a summis caelorum usque ad terminos eorum.\nnisi forte hic nec in hominibus nec in angelis auditum esse\nuult intellegi, quod in hoc populo factum singulare commendat;\nhoc enim sequitur: si factum est secundum\nuerbum magnum hoc, si auditum est tale quid;\nsi audiuit gens uocem dei uiuentis loquentis e\nmedio ignis, quemadmodum audisti tu et uixisti.\nquod si ita est, ut nec in hominibus nec in angelis hoc dicat\nauditum, quid est ergo illud in euangelio: a summis caelorum\nusque ad terminos eorum, cum sine dubio\ndominus hoc ait, cum de nouissima electorum suorum congregatione\nloqueretur?\nQuid est quod ait: dominus deus uester disposuit\nad uos testamentum in Coreb; non patribus\nuestris disposuit dominus testamentum hoc, sed\nad uos, uos hic omnes uiuentes hodie. facie ad\nfaciem locutus est dominus ad uos in monte e\nmedio ignis? an quia illi qui non ingrediuntur in terram\npromissionis — mortui sunt enim omnes — non pertinent ad\nhoc testamentum, quorum tunc recognitio facta est, cum\nuiginti annis aetatis et supra numerarentur usque ad quinquaginta\nannos habiles ad bellum? quomodo ergo illis locutus\nest dominus, quid hodie uiuunt? an quia ex uiginti annis et\ninfra potuerunt multi tunc esse, qui hoc bene meminissent,\n\n\n\n\n\n\nalieni ab illa poena, quam deus constituit illis, qui tunc\nnumerati sunt, non intrare in terram promissionis, et hoc\nutique appellat, qui quamuis uiginti annorum et supra non\nessent, quando deus in monte loquebatur, ut numerari tunc\npossent, potuerunt tamen esse decem et nouem et infra usque\nad puerilem aetatem, quae posset illa quae facta et dicta\nsunt et uidere et audire et memoria retinere?\n\nSed quid est quod ait: facie ad faciem locutus est\ndominus ad uos, quos paulo ante maxime admonere curauit,\nquod nullam similitudinem uiderint, sed solam uocem de medio\nignis audierint? an propter rerum euidentiam et quodam\nmodo praesentiam manifestatae diuinitatis, de qua dubitare\nnemo posset, his uerbis usus est? quod si ita est, quid prohibet\nde ipso Moyse hoc intellegi in eo quod de illo dictum\nest, quod facie ad faciem locutus sit cum eo dominus, ut\nnec ipse aliquid oculis uiderit praeter ignem? an aliquid\namplius uidisse intellegitur, quia scriptum est eum intrasse\nin nebulam uel nimbum ubi erat deus? sed etsi aliquid\namplius uidit quam illi, non eum tamen mortalibus oculis\nuidisse dei substantiam ex illis eius uerbis intellegi potest,\nquibus ait deo: si inueni gratiam ante te, ostende\nmihi temet ipsum, [ut] scienter uideam te. neque\nenim arbitrandum est hunc populum, cui Moyses loquebatur,\nsic tunc uidisse deum facie ad faciem, quando in monte\nloquebatur e medio ignis, quemadmodum apostolus dicit in\nfine nos esse uisuros, ubi ait: uidemus nunc per speculum\nin aenigmate, tunc autem facie ad faciem.\nquid autem hoc et quantum esset, consequenter aperuit dicens:\nnunc scio ex parte, tunc autem cognoscam sicut\n\n\n\n\n\n\net cognitus sum. quod etiam ipsum caute accipiendum\nest, ne tantam putetur habiturus homo cognitionem dei,\nquantam nunc habet hominis deus, sed pro suo modo ita\nperfectam, ut ei nihil adhuc expectetur addendum: ut quam\nperfecte nunc deus nouit hominem, sed tamen sicut deus\nhominem, ita tunc perfecte nouerit homo deum, sed tamen\nsicut homo deum. neque enim, quia dictum est: estote\nperfecti, sicut pater uester caelestis perfectus\nest, ideo aequalitatem patris, quam uerbum habet unigenitum,\nsperare debemus; quamuis non defuerint qui et hoc futurum\nputauerint, nisi forte quid dicant parum intellegimus.\nQuid est quod ait: et ego stabam inter dominum\net uos in tempore illo adnuntiare uobis uerba domini,\ntamquam in loco esset dominus, hoc est in monte,\nunde illi uoces audiebant? quod sic accipiendum est, ut non\nex hoc suspicemur dei substantiam in ullo aliquo esse corporali\nloco, qui est ubique totus, nec per locorum interualla\npropinquat aut recedit; sed demonstrationes eius in ea creatura.\nquae non est quod ipse. non aliter humanis sensibus\nexhibentur. unde dominus uolens auferre ab huius modi\nsuspicionibus mentem nostram, quibus putatur deus loco\naliquo contineri, ueniet, inquit, hora, quando neque in\nmonte hoc neque in Hierosolymis adorabitis patrem.\nuos adoratis quod nescitis; nos adoramus\nquod scimus, quia salus ex Iudaeis est. sed uenit\nhora et nunc est, quando ueri adoratores adorabunt\npatrem in spiritu et ueritate. nam et pater\ntales quaerit qui adorent eum. spiritus est deus\net eos qui adorant eum in spiritu et ueritate\noportet adorare. medium ergo se dixit Moyses non inter\n\n\n\n\n\n\ndei substantiam et populum interuallo aliquo loci, sed quia\nper eum placuit populo audire cetera dei uerba, posteaquam\nuehementer est territus audita de medio ignis uoce domini\ndicentis decalogum legis.\n\nSed merito quaeritur quomodo accipiantur haec uerba\nDeuteronomii dicente Moyse: et ego stabam inter dominum\net uos in tempore illo adnuntiare uobis\nuerba domini, quoniam timuistis a facie ignis et\nnon ascendistis in montem, dicens: ego sum dominus\ndeus tuus et cetera: quae iam uerba dei sunt.\nquae decalogus continet. quid ergo uult quod addidit: dicens?\nsi enim putauerimus hyperbaton, ut ordo uerborum sit: et\nego stabam inter dominum et uos in tempore illo\nadnuntiare uobis uerba domini dicens: ego sum\ndominus deus tuus, non erit uei-um. non enim haec\nuerba per Moysen populus, sed de medio ignis audiuit: quod\ncum sustinere non posset audito decalogo, postulauit. ut per\nMoysen cetera audiret. restat ergo, ut quod positum est\n\"dicens\" pro eo positum intellegamus, ac si esset: \"cum\ndiceret\", ut iste sit sensus: et ego stabam inter dominum\net uos in tempore illo adnuntiar uobis uerba\ndomini, quoniam timuistis a facie ignis et non\nascendistis in montem, cum diceret: ego sum dominus\ndeus tuus. ut subauditur \"cum diceret utique dominus\".\ncum enim haec uerba diceret dominus, quae consequenter ex\ndecalogo cuncta commemorat, tunc timuit populus a facie\nignis et non ascendit in montem et rogauit, ut per Moysen\npotius uerba domini audiret.\n\n\n\n\n\n\n\nQuae uerba Moyses commemorat in Deuteronomio dicta\nsibi a populo, cum audire iam nollent uocem dei, sed per\neum peterent sibi dici quae dicebat deus, id est: ecce\nostendit dominus deus noster nobis gloriam suam\net uocem eius audiuimus e medio ignis et cetera,\nnon eadem prorsus leguntur in Exodo, ubi primum narrata\nsunt, quae modo repetuntur. unde intellegamus, quod aliquotiens\niam commemoraui, non esse in mendacio deputandum,\nsi aliis quibuslibet uerbis eadem uoluntas manifestatur,\npropter euangelistarum etiam uerba, quae ab inperitis et\ncalumniosis tamquam repugnantia reprehenduntur. neque enim\nmagnum erat Moysi adtendere quae in Exodo scripserat et\neisdem omnino uerbis illa repetere, nisi pertineret ad sanctos\ndoctores nostros hoc ipsum insinuare discentibus, ut nihil\naliud in uerbis loquentium quaerant nisi uoluntatem propter\nquam enuntiandam uerba instituta sunt.\nQuid est quod ait Moyses dictum sibi esse a domino\nde populo hebraeo: quis dabit esse sic cor eorum in\neis, ut timeant me et custodiant mandata mea?\nan hic iam uult intellegi gratia sua concedi hoc beneficium,\nut sit in hominibus iustitia dei ex fide non quasi propria\nuelut ex lege? hoc enim et per prophetam significat dicens:\nauferam eis cor lapideum et dabo eis cor carneum:\nquod propter sensum dictum est, quem caro habet et lapis\nnon habet, uerbo utique translato. hoc ipsum et alibi dicit:\necce dies ueniunt, dicit dominus, et consummabo\nsuper domum Israhel et super domum Iuda testamentum\nnouum non secundum testamentum quod\ndisposui ad patres eorum in die qua adprehendi\nmanum eorum, ut educerem eos de terra Aegypti.\n\n\n\n\n\n\nquoniam hoc testamentum quod disposui ad eos:\npost dies illos dans leges meas in cor eorum et\nin mente eorum superscribam eas et iniquitatum\neorum et peccatorum eorum non memor ero amplius.\nhic enim discreuit nouum testamentum a uetere,\nquod in uetere data est lex in tabulis lapideis, in nouo autem\nin cordibus, quod fit per gratiam. unde et apostolus dicit:\nnon in tabulis lapideis, sed in tabulis cordis carnalibus,\net alio loco: idoneos nos, inquit, fecit ministros\nnoui testamenti non litterae, sed spiritus.\nQuod ait de domino: et in nomine eius iurabis,\nnon ita praeceptum accipiendum est, quasi iurari iusserit,\nsed in alterius alicuius dei nomine iurari prohibuit. melius\nautem fit, si secundum euangelium nec iuraueris; non quia\nmala est uera iuratio, sed ne in periurium incidatur facilitate\niurandi. qui enim iurat, non solum uerum, sed etiam falsum\npotest iurare; qui autem omnino non iurat, a periurio longe\nambulat.\nEt recordaberis omnem uiam quam duxit\nte dominus deus tuus in deserto, ut adfligeret te\net tentaret te et cognita faceret quae in corde\ntuo sunt, si obseruabis mandata eius, an non. hic\napertius dictum est, quod alibi genere locutionis obscurum\nest, ubi legitur: tentat uos dominus deus uester, ut\ns cia t si diligitis cum. intellegitur enim positum esse\n\"ut sciat\" pro eo quod est\" ut sciri faciat\". quod modo\ndilucide dictum est: ut tentaret te et cognita faceret\n\n\n\n\n\n\nquae in corde tuo sunt; non enim ait: \"et cognosceret\";\nquod quidem si dixisset, intellegendum erat \"cognita faceret\".\nEt scies hodie quia non propter iustitias\ntuas dominus deus tuus dat tibi terram bonam\nistam hereditare, quoniam populus dura ceruice es.\ncerte isti sunt, qui propterea non meruerunt perire in deserto,\nquia nescierunt dextera aut sinistra. ecce iam dura ceruice\nappellantur. unde uidendum est illud in sacramento esse\ndictum, non quod istorum merita commendata sint. nam ne\nquis existimet subito istos uituperabiles factos, qui mento\nfuissent ante laudati, paulo post eis dicitur: memor esto,\nne obliuiscaris quanta exacerbasti dominum deum\ntuum in deserto: ex qua die existis de terra Aegypti,\ndonec uenistis in locum hunc, increduli perseuerabatis\nquae ad dominum. quodsi quidam eorum tales\nerant, quidam uero fideles et boni, etiam sic non utique illis\ndatur terra promissionis, qui nesciunt dextra aut sinistra,\nut hoc sic intellegamus quasi non offenderint deum. nam et\npatres eorum, qui mortui sunt nec in eandem terram intrare\npermissi sunt, tales inueniuntur fuisse, ut in eis essent\nquidam etiam boni. propter quod apostolus non omnes, sed\nquosdam eorum dicit offendisse, in quibus eorum peccata\ncommemorat. similes quippe istos parentibus suis ita euidentius\ndocet et ista scriptura Deuteronomii, quod consequenter\nadiungit et dicit: et in Coreb exacerbastis dominum.\nubi certe illi exacerbauerunt, qui propter eadem mala merita\nsua non sunt in terram promissionis inducti.\nIn illo tempore dixit dominus ad me: excide\ntibi duas tabulas lapideas quemadmodum priores\n\n\n\n\n\n\net ascende ad me in montem; et facies tibi arcam\nligneam. et scribam in tabulis uerba quae erant\nin tabulis prioribus, quas contriuisti; et inmittes\neas in arcam. et feci arcam ex lignis inputribilibus\net excidi duas tabulas lapideas sicut priores et\nascendi in montem et duae tabulae in duabus\nmanibus meis. et scripsit in tabulis secundum\nscripturam priorem decem uerba, quae locutus\nest dominus ad uos in monte e medio ignis; et\ndedit eas dominus mihi. non inmerito quaeritur quomodo\nhaec in Deuteronomio dicantur Moyse recolente ac\nrepetente quae gesta sunt, cum in Exodo, ubi primum haec\ndicta et facta narrantur, ita sit scriptum: et dixit dominus\nad Moysen: scribe tibi uerba haec; etenim in uerbis\nhis posui tibi testamentum et Israhel. et erat\nibi Moyses in conspectu domini quadraginta diebus\net quadraginta noctibus; panem non manducauit\net aquam non bibit, et scripsit in tabulis\nuerba testamenti, decem uerba. cum ergo in Exodo\nipse Moyses in tabulis decem legis uerba scripsisse narretur,\nquomodo hic in Deuteronomio deus in tabulis eadem uerba\nscripsisse recolitur?\n\nDenique illud quod est in Exodo cum transeunter tractaremus\net quid nobis in ea differentia uisum fuerit litteris\nmandaremus, cur priores tabulae, quae contritae sunt, digito\ndei scriptae referantur, secundas autem tamdiu in arca tabernaculoque\nmansuras ipse Moyses scripsisse dicatur, ita per\nhanc differentiam duo testamenta significata esse diximus, ut\nin uetere testamento lex commendaretur tamquam opus dei,\nubi homo nihil fecerit, eo quod lex timore non posset inpleri,\n\n\n\n\n\n\nquoniam cum uere fit opus legis caritate fit, non timore:\nquae caritas gratia est testamenti noui. ideo in secundis\ntabulis homo legitur scripsisse uerba dei, quia homo potest\nfacere opus legis per caritatem iustitiae, quod non potest per\ntimorem poenae.\n\n\nNunc ergo, cum legitur in Deuteronomio de secundis tabulis\nita dictum: et excidi duas tabulas lapideas sicut\npriores et ascendi in montem et duae tabulae in\nduabus manibus meis. et scripsit in tabulis secundum\nscripturam priorem decem uerba — non enim\nait: et scripsi, sed\" s c ri psi t\", hoc est deus, sicut paulo\nante dixerat uerba dei sibi dicta: excide tibi duas tabulas\nlapideas quemadmodum priores et ascende ad me\nin montem; et facies tibi arcam ligneam; et scribam\nin tabulis uerba quae erant in tabulis prioribus\n— discutienda nascitur quaestio, quod utrasque tabulas,\nid est et priores et secundas, deus hic legitur scripsisse, non\nhomo. sed si in ipso quoque Exodo uerba dei legantur, ubi\niubet easdem tabulas secundas excidi a Moyse, nihil aliud\ninuenitur quam ipsum deum se easdem promisisse scripturum;\nnam ita scriptum est: et dixit dominus ad Moysen:\nexcide tibi duas tabulas lapideas sicut et priores\net ascende ad me in montem. et scribam in tabulis\nuerba quae erant in tabulis prioribus, quas tu\ncontriuisti. excepto itaque libro Deuteronomii quaestionem\nistam etiam solus liber Exodi continet, quomodo dixerit deus:\net scribam in tabulis uerba quae erant in tabulis\nprioribus, cum paulo post legatur: scribe tibi uerba\nhaec; etenim in uerbis his posui tibi testamentum\net Israhel. et erat ibi Moyses in conspectu domini\n\n\n\n\n\n\nquadraginta diebus et quadraginta noctibus; panem\nnon manducauit et aquam non bibit, et scripsit in\ntabulis uerba testamenti, decem uerba. si enim\nsuperius quod dictum est: scribe tibi uerba haec; etenim\nin uerbis his posui tibi testamentum et\nIsrahel, ad superiora pertinet, quando deus ista praecipiebat,\nut non in duabus lapideis tabulis scriberentur, sed in illo\nlibro legis, ubi multa conscripta sunt, certe illud, quod\nsequitur: et erat ibi Moyses in conspectu domini\nquadraginta diebus et quadraginta noctibus; panem\nnon manducauit et aquam non bibit, et scripsit\nin tabulis uerba testamenti, decem uerba, satis\nmanifestat eundem Moysen in tabulis haec decem uerba scripsisse,\nnon deum. nisi forte uiolenter quidem sed certa necessitate\nconpellimur, ubi dictum est: et scripsit in tabulis\\'\nuerba testamenti, decem uerba, non Moysen subaudire,\nsed dominum — supra enim positum est: et erat ibi\nMoyses in conspectu domini — ut a domino, in cuius\nconspectu erat Moyses quadraginta diebus et quadraginta\nnoctibus panem non manducans et aquam non bibens, scripta\nintellegantur haec decem uerba in tabulis, sicut ante promiserat.\n\nQuod si ita est, non quidem illa differentia duorum testamentorum,\nquae nobis uisa est, in his uerbis commendari\npotest, quando et priores et secundas tabulas scripsit non\nhomo sed deus, uerum tamen illa certe distantia non habet\ndubitationem, quod priores tabulas et deus fecit et deus\nscripsit. non enim tunc dictum est ad Moysen: excide tibi\nduas tabulas, sed ita potius legitur: et conuersus Moyses\ndescendit de monte, et duae tabulae testimonii in\nmanibus eius: tabulae lapideae scriptae ex utraque\nparte <earum>, hinc atque hinc erant scriptae; et\n\n\n\n\n\n\ntabulae opus dei erant et scriptura scriptura dei [estj\nsculpta in tabulis. iam enim superius dixerat easdem\ntabulas scriptas digito dei sic loquens: et dedit Moysi\nstatim ut cessauit loqui ad eum in monte Sina duas\ntabulas testimonii, tabulas lapideas scriptas digito\ndei. ibi ergo et tabulae opus dei erant et scriptura earum digito\ndei facta. secundas autem tabulas ipse Moyses iubetur excidere,\nut ipsae certe opere humano intellegantur excisae,\nquamuis eas deus ipse scripserit, sicut promisit cum iuberet\nexcidi. porro autem si diligentius adtendamus ideo utrumque\ndictum esse in secundis tabulis, quia et deus facit per gratiam\nsuam opus legis in homine et homo per fidem suam\nsuscipiens gratiam dei pertinens ad testamentum nouum\ncooperator est adiuuantis dei — ideo autem in primis solum\nopus dei commemoratur, quia lex spiritalis est et lex sancta\net mandatum sanctum et iustum et bonum: ideo uero\nnullum opus hominis ibi commemoratur, quia infideles non\ncontemperantur adiutorio gratiae, sed ignorantes dei iustitiam\net suam uolentes constituere iustitiae dei non\nsunt subiecti: unde illis lex ad condemnationem ualet,\nquod significat contritio tabularum — profecto non cogimur\nuiolento intellectu subaudire, quod deus scripserit, ubi scriptura\ndixit: et erat ibi Moyses in conspectu domini\nquadraginta diebus et quadraginta noctibus; panem\nnon manducauit et aquam non bibit, et scripsit in\ntabulis uerba testamenti, ubi ualde sonat scripsisse\nMoysen. sed ideo superius deus se promisit scripturum et in\nDeuteronomio non solum ita promisisse uerum etiam ipse\nscripsisse narratur, ut significetur quod ait apostolus; deus\n\n\n\n\n\n\nenim est qui operatur in uobis et uelle et operari .\npro bona uoluntate, hoc est in eis qui ex fide gratiam\nsuscipiunt et non suam iustitiam uolunt statuere, sed iustitiae\ndei subiecti sunt, ut ipsi sint in Christo iustitia dei. nam et\nillic apostolus utrumque dicit et deum operari et ipsos. nam\nsi ipsi non operabantur, quomodo eis dicebat: cum timore\net tremore uestram ipsorum salutem operamini?\noperatur ergo ille, cooperamur nos; non enim aufert, sed adiuuat\nbonae uoluntatis arbitrium.\nIn illo tempore distinxit dominus tribum Leui\nportare arcam testamenti domini, adsistere coram\ndomino, ministrare et orare in nomine eius usque in\nhunc diem. propter hoc non est Leuitis pars et sors\ncum fratribus suis; dominus ipse pars eius est, sicut\ndixit ei. nisi per hanc tribum significaretur uniuersum regale\nsacerdotium, quod ad nouum pertinet testamentum, nullo\nmodo ausus esset dicere homo, qui ex eadem tribu non erat:\npars mea dominus, et in alio psalmo: dominus pars\nhereditatis meae.\nQuid est quod praecepit Moyses commendans uerba\ndomini et ait: <et> scribetis ea super limina domorum\nuestrarum et ianuarum uestrarum, cum hoc secundum\nproprietatem nemo fecisse Israhelitarum commemoretur uel\nlegatur, quia nec quisquam potest, nisi forte diuidat ea per\nmultas partes domus suae? an hyperbolica commendatio est,\nsicut multa dicuntur?\nQuaerendum quomodo iubeat decimationes omnium\nfructuum et primitiua pecorum non manducari nisi in ciuitate\nubi templum erit, cum eas Leuitis dari in lege praeceperit.\nSi autem surrexerit in te propheta seu\nsomniator somnians et dederit tibi signum uel prodigium\net uenerit signum siue prodigium quod locutus\nest ad te dicens: eamus et seruiamus diis aliis,\nquos nescitis, non audietis uerba prophetae illius\nuel somniantis somnium illud, quoniam tentat dominus\ndeus uester uos scire an diligatis dominum\ndeum uestrum ex toto corde uestro et ex tota anima\nuestra. hoc quidam interpretes latini non ita posuerunt:\nscire an diligatis, sed \"ut sciat an diligatis\". quamuis\neadem sententia uideatur, uerum tamen illud, quod dictum\nest \"scire\", facilius ad illos refertur; ut sic accipiamus\n\"tentat uos scire\", ac si diceretur: \"testando uos facit\nscire\". ubi sane intellegi uoluit etiam illa quae a diuinantibus\nnon secundum deum dicuntur, si acciderint quae dicuntur,\nnon accipienda sic ut si fiant quae praecipiuntur ab eis aut\ncolantur quae coluntur ab eis. nec praeter suam potestatem\ndeus ostendit esse quod ista contingunt, sed, quasi quaereretur\ncur ea permittat, causam tentationis exposuit ad cognoscendam\neorum dilectionem, utrum eam habeant erga deum suum,\ncognoscendam uero ab ipsis potius quam ab illo qui scit\nomnia antequam fiant.\nPost tres annos produces omnem decimam\nfructuum tuorum; in illo anno pones illud in ciuitatibus\ntuis, et ueniet Leuita, quia non est ei pars\nneque sors tecum, et aduena et pupillus et uidua\nquae in ciuitatibus tuis et manducabunt et saturabuntur,\nut benedicat te dominus deus tuus in\nomnibus operibus tuis quaecumque feceris. ex ista\n\n\n\n\n\n\ndecima non dixit ut ipse manducet cum suis; ac per hoc\nLeuitis et aduenis et pupillis et uiduis eam iussit inpendi.\nsed obscure positum est, quia non est distincta ista decima\nab illa quam uoluit cum Leuitis in eo loco manducari, quem\ndominus elegisset templo suo. sed in ea interpretatione quae\nest ei hebraeo apertius hoc distinctum reperimus. ait enim:\nanno tertio separabis aliam decimam ex omnibus,\nquae nascentur tibi eo tempore, et repones intra\nianuas tuas; uenietque Leuites, qui aliam non\nhabet partem nec possessionem tecum, et peregrinus\net pupillus et uidua, qui intra portas tuas\nsunt, et comedent et saturabuntur, ut benedicat\ntibi dominus deus tuus in cunctis operibus manuum\ntuarum, quae feceris. primo hoc ipsum planius est\nquod ait: anno tertio; intellegitur enim \"uno anno interposito\";\nin Septuaginta autem, quoniam \"post tres annos\"\ndixit, incertum est utrum eos medios esse uoluerit, ut quinto\nquoque anno fieret. deinde cum ait: [et] separabis aliam\ndecimam, satis ostendit extra esse illam quam uoluit eum\nipsum qui offert manducare cum suis et Leuitis in eo loco\nquem dominus elegisset; [et] hanc enim aliam decimam intra\nianuas suas eum ponere praecepit, non ad eum locum deferre,\nubi dominus se uoluit inuocari. et ueniet, inquit, Leuites,\nqui non habet partem nec possessionem tecum, et\nperegrinus et pupillus et uidua, qui intra portas\ntuas sunt, et comedent. hinc certe manifeste uerum est\nnon istam decimam deum fieri uoluisse communem ei qui\noffert et his quibus inpendenda est; sed illis solis erogari\neam iussit, qui aliud non haberent, in quibus praecipue Leuiten\n\n\n\n\n\n\n\n\nposuit. post septem annos facies remissionem. hic\ncerte manifestatur, quomodo et superius dixerit: post tres\nannos. non enim et hos septem annos medios esse uoluit:\nunoquoque anno eam fieri praecepit tamquam sabbatismum\nannorum.\nAdtende tibi ipsi, ne fiat uerbum occultum\nin corde tuo, iniquitas, dicens: adpropiat annus\nseptimus, annus remissionis; et malignetur oculus\ntuus in fratrem tuum egenum et non tribuas ei;\net exclamabit aduersum te ad dominum, et erit\nin te peccatum magnum. magnifice occultum uerbum\nhoc dixit, quoniam nemo audet hoc dicere qui potuerit cogitare,\nideo non esse mutuum dandum indigenti, quoniam adpropinquat\nannus remissionis, cum deus propter misericordiam utrumque\npraeceperit, et commodari cum quisque indiget et remitti\nanno remissionis. quomodo ergo misericorditer remissurus est\nillo anno quo remittendum est, si crudeliter cogitat illo tempore\ndandum non esse quo dandum est?\nSi autem uenumdatus fuerit tibi frater\ntuus Hebraeus aut Hebraea, seruiet tibi sex annis\net septimo dimittes eum liberum a te. hos emptos\nnon anno remissionis remitti uoluit, quem septimum quemque\nobseruari oportebat ab omnibus; sed anno septimo emtionis\neius, quotocumque anno illorum septimus iste annus occurreret.\nOmne primogenitum quod natum fuerit in\nbubus tuis et in ouibus tuis masculina sanctificabis\ndomino deo tuo. quaerendum utrum quae graece\n\n\n\n\n\n\ndicuntur rcpwtotoxa nec latine dici nisi primogenita potuerunt,\nin his tantum intellegenda sunt, quae nascuntur ex\nmatribus; ipsa enim proprie pariuntur potius quam gignuntur.\nparere quippe est uxtetv, quod est ex femina — unde πρωτότοκον\ndicitur — gignere autem est τίκτειν, unde proprie latine\nprimogenitus dicitur. ex feminis autem dabantur primitiua, id\nest quae prima pariebantur, non quae prima gignebantur a\nuiris, si forte ex uiduis quae iam pepererant gignerentur. non\nenim aliter essent quae aperirent uuluam, quod proprium\nuoluit esse lex eorum quae primo nata domino debebantur.\nsi ergo est in his uerbis certa distinctio, non frustra dominus\nnon dicitur a patre μονότοκος, sed μονογενής — id est unigenitus,\nquod est unicus - a mortuis autem primogenitus\nquidem latine dicitur, quia non potuit latinum uerbum ita\ncomponi secundum loquendi consuetudinem; graece sutem\nπρωτότοκος dicitur, non πρωτογένης: tamquam pater genuerit\naequalem sibi, creatura uero pepererit. nam et quod dicitur:\nprimogenitus omnis creaturae, quae et ibi πρωτότοκος\ngraece legitur, potest ita intellegi secundum nouam creaturam,\nde qua dicit apostolus: si qua igitur in Christo noua\ncreatura: ex qua ille primitiuus est, quia primitus ita\nresurrexit, ut iam non moriatur nec ei mors ultra dominetur,\nquod nouae creaturae, quae in illo est, futurum in\nfine promittitur. sed ista distinctio non temere adfirmanda\nsed in scripturis diligentius perscrutanda est. mouet enim\n\n\n\n\n\n\nquemadmodum dici potuit in Prouerbiis: primogenite, tibi\ndico, fili; id est ex cuius persona dictum intellegatur. si\nenim ex dei patris persona ad Christum dicitur — cui sententiae\nutrum sequentia consonent uix est adserere — eundem\ndicit primogenitum quem unigenitum: primogenitum, quia\netiam nos filii dei sumus, unigenitum uero, quoniam solus\nille de substantia patris et patri aequalis atque coaeternus\nest. mirum est autem utrum inter parere et gignere euidentissimis\ndocumentis sacra scriptura distinguat.\nEt immolabis pascha domino deo tuo\noues et boues. quid sibi hoc uult, quod addidit: boues,\ncum immolationem paschae de oue tantummodo commendauerit,\nquam iussit accipi ex ouibus et haedis uel ex capris? quod\nmystice accipitur propter Christum, cuius ex iustis et peccatoribus\nest origo carnalis. non enim ait: ex ouibus aut capris,\nlicet proprie non possit intellegi ouis ex capris; sed ne forte\nIudaei dicerent subaudiendum caprum, si dictum esset. \"aut\nex capris\", dictum est: ex ouibus et capris. quid ergo\nhic sibi uolunt boues? an propter alia sacrificia quae ipsis\ndiebus azymorum sunt immolanda?\nQuaerendum quomodo praeceperit obseruari quod ait:\nseptem septimanas integras dinumerabis tibi ipsi,\ninchoante te falcem inicere in messem incipies\nnumerare septem septimanas. et facies diem festum\nseptimanarum domino deo tuo, prout ualet manus\ntua, quaecumque dominus tibi dederit, secundum\nquod benedicet te dominus deus tuus; et epulaberis\n\n\n\n\n\n\nante dominum deum tuum. si enim ab uniuerso populo\nhaec pentecoste iussa est obseruari, numquid omnes uno die\ncredendum est falcem iussos mittere in messem? si autem\nsibi quisque obseruat istam quinquagesimam dinumerans ab\nillo die quo falcem mittit, non una est uniuerso populo; illa\nuero una est quae conputatur ab immolatione paschae usque\nin diem datae legis in Sina.\nSi autem intraueris in terram quam dominus\ndeus tuus dat tibi in sorte et hereditaueris\neam et habitaueris in ea, et dices: constituam\nsuper me principes sicut et ceterae gentes quae\ncirca me sunt. constituendo consitues super te\nprincipem, quem elegeritdominus deustuusipsum;\nex fratribus tuis constitues super te principem;\nnon poteris constituere super te hominem alienum,\nquia non est frater tuus. quaeri potest cur displicuerit\npopulus deo, quando regem desiderauit, cum hic inueniatur\nesse permissus. sed magis hinc intellegendum est merito non\nfuisse secundum uoluntatem dei, quia fieri hoc non praecepit,\nsed desiderantibus permisit. uerum tamen praecepit, ne fieret\nalienus, sed frater, id est ex eodem populo indigena, non\nalienigena. quod autem ait: non poteris, intellegendum est\n\"non debebis\".\nDe rege cum loqueretur ait: <et> non multiplicabit\nsibi uxores, ut non discedat cor eius; et\nargentum et aurum non multiplicabit sibi ualde.\nunde quaeritur utrum Dauid contra hoc praeceptum non fecerit;\nnon enim unam habuit uxorem. nam de Salomone manifestum\nest quod transgressus fuerit hoc praeceptum et in feminis et\n\n\n\n\n\n\n- in auro et in argento. sed hinc potius intellegitur permissum\nfuisse regibus, ut plures haberent quam unam; multiplicare\nenim prohibiti sunt. quae prohibitio non habet transgressionem,\nsi paucae fuerint, sicut Dauid fuerunt; non autem multae,\nsicut Salomoni. quamuis cum addidit: ut non discedat\ncor eius, hoc magis uidetur praecepisse, ne multiplicando\nperueniat ad alienigenas feminas, per quas factum est in\nSalomone, ut discederet cor eius a deo. multiplicatio tamen\ngeneraliter ita prohibita est, ut, etiamsi ex Hebraeis solis\neas multiplicasset, contra hoc praeceptum fecisse merito argui\nposset.\nSi autem superuenerit Leuites ex una\nciuitatum tuarum ex omnibus filiis Israhel, ubi\nipse incolit, secundum quod cupit anima eius, in\nlocum quem elegerit dominus — id est si desiderauit\nire ad locum ubi dominus inuocatur — et ministrabit\nnomini domini dei sui sicut omnes fratres eius\nLeuitae qui adstant ibi coram domino; partem\npartitam edet praeter uenditionem, quae est secundum\nfamiliam. quam dicat uenditionem obscurum est;\nnisi forte quia decimationes et primogenita praecepit uendi\nab eis qui in longinquo habitarent, ne multa cogerentur portare\nad locum inuocationis domini uel pecora ducere, ut illic ab\neis denuo emerentur ex eodem pretio, et iusserat habere ibi\npartem Leuitam, qui maneret in ea ciuitate, unde illi decimationes\net primogenita debebantur. et ideo dixit secundum\nfamiliam hoc deberi Leuitae, quoniam ex successione, qua\nsuccedit parentibus suis, hoc circa eum seruari oportet, quod\nparentibus exhibitum est.\nQuoniam portentorum inspectores prohibet esse\nin populo dei, quaerendum est quomodo ista portenta, quae\n\n\n\n\n\n\ninspici prohibentur, discernantur ab eis, quae diuinitus ita\ndantur, ut quid significent dici debeant. sicut omnia miracula,\nquae in scripturis reperiuntur, significantia quod pertineat ad\nregulam fidei; sicut dicimus quid significauerit uellus in area\nconpluta siccum uel in sicca area conplutum aut uirga Aaron\nquae floruit et nuces adtulit et cetera huius modi. sicut autem\ndiscernuntur diuinationes quas consequenter prohibet a praedictionibus\nuel adnuntiationibus prophetarum, sic illae inspectiones\nprodigiorum a significationibus diuinorum miraculorum\ndiscernendae sunt.\nQuoniam dominus deusuester qui praecedit\nuobiscum simul debellabit uobiscum inimicos\nuestros et saluos faciet uos. ecce quemadmodum et\nin spiritalibus conflictibus sperandum et petendum est adiutorium\ndei, non ut nos nihil faciamus, sed ut adiuti cooperemur.\nsic enim ait: debellabit uobiscum, ut etiam ipsos\nacturos quod agendum esset ostenderet.\nEtloquentur scribae ad populum dicentes:\nquis est homo qui aedificauit domum nouam et\nnon dedicauit eam? uadat et reuertatur in domum\nsuam, ne moriatur in bello et homo alius dedicet\neam. et quis est homo qui pastinauit uineam et\nnon est epulatus ex ea? uadat et reuertatur in\ndomum suam, ne moriatur in bello et homo alius\nepuletur ex ea. et quis est homo qui sponsauit\nuxorem et non accepit eam? uadat et redeat in\ndomum suam, ne moriatur in bello et homo alius\naccipiat eam. possunt mouere ista, quasi meliore condicione\nmoriantur in bello qui iam dedicauerunt aedificia sua\n\n\n\n\n\n\niamque epulati sunt de nouellis iamque duxerunt sponsas\nsuas quam hi qui nondum. sed quoniam his rebus tenetur\nhumanus adfectus et magni extimantur haec ab hominibus,\nintellegendum est ab hoc ista dici in bellum procedentibus,\nut quisquis animo his tenetur adpareat cum reuertitur, ne\npropter hoc minus fortiter agat, dum timet, ne ante moriatur\nquam domum dedicauerit aut de nouella sua biberit aut\nsponsam suam duxerit. nam utique quantum ad feminam\npertinet, melius alteri nubit intacta quam uidua; sed haec,\nut dixi, instituta sunt propter uirorum animos explorandos.\nNon erunt uasa uiri super mulierem: uasa\nbellica uult intellegi, id est arma. nam quidam etiam hoc\ninterpretati sunt.\nSi autem quis acceperit uxorem et habitauerit\ncum ea et oderit eam et inponat ei occasionis\nuerba et detulerit ei nomen malignum et\ndixerit: mulierem hanc accepi et accedens ad eam\nnon inueni eius uirginalia, et accipiens pater\npuellae et mater producent uirginalia puellae ad\nsenatum ad portam et dicet pater puellae senioribus:\nfiliam meam hanc dedi homini huic uxorem\net odio habens eam ipse nunc inponit ei occasionis\nuerba dicens: non inueni filiae tuae uirginalia,\net haece uirginalia filiae meae. et replicabunt\npallium coram senibus ciuitatis illius, et accipient\nsenes ciuitatis illius hominem illum et castigabunt\neum et damnificabunt eum centum siclis\net dabunt patri adulescentulae, quia protulit\nnomen malum super uirginem Israhelitem; et ipsius\nerit uxor, non poterit dimittere eam perpetuo\n\n\n\n\n\n\ntempore. si autem uerum factum sit hoc uerbum\net non inueniantur uirginalia puellae, et producent\nadulescentulam ad ianuam domus patris ipsius\net lapidabunt eam uiri ciuitatis eius in lapidibus\net morietur, quoniam fecit inprudentiam in filiis\nIsrahel prostituere domum patris sui: et auferes\nmalignum ex uobis ipsis. satis hinc adparet quemadmodum\nsubditas feminas uiris et paene famulas lex esse\nuoluerit uxores, quod dicens aduersus uxorem uir testimonium\nunde lapidaretur illa, si hoc uerum esse demonstraretur, ipse\ntamen non uicissim lapidatur, si hoc falsum esse constiterit,\nsed tantummodo castigatur et damnificatur eique perpetuo iubetur\nadhaerere qua carere uoluerat. in aliis autem causis eum, qui\ntestimonio falso cuiquam nocuerit, quo, si probaretur, iussit\noccidi, eadem poena plecti iubet, qua fuerat, si uerum esset,\niste plectendus.\nSi autem inuenerit aliquis puellam uirginem\nquae sponsata non est et uim faciens ei dormierit\ncum ea et inuentus fuerit, dabit homo qui dormiuit\ncum ea patri puellae quinquaginta didragma argenti\net ipsius erit uxor, quia humiliauit eam; non poterit\ndimittere eam per omne tempus. merito quaeritur utrum\nista poena sit, ut non eam possit dimittere per omne tempus,\nquam inordinate atque inlicite uiolauit. si enim ob hoc intel-\n. legere uoluerimus eam non posse, id est non debere dimitti\nper omne tempus, quia uxor effecta est, occurret illud quod\npermisit Moyses dare libellum repudii et dimittere. in his\nautem qui inlicite uitiant noluit licere, ne ad ludibrium fecisse\nuideatur et potius finxisse quod eam uxorem duxerit quam\n\n\n\n\n\n\nuere placitoque duxisse. hoc et de illa iussum est, cui fuerit\nuir calumniatus de uirginalibus non inuentis.\nNon intrabit Ammanites et Moabites in ecclesiam\ndomini et usque ad decimam generationem non\nintrabit in ecclesiam domini et usque in aeternum.\nquaestio est, quomodo intrauerit Ruth quae Moabitis fuit, de\nqua etiam caro domini originem ducit. nisi forte istam\nmystice prophetauerit intraturam, quod ait: usque ad decimam\ngenerationem. conputantur enim generationes ex Abraham,\nquando fuit et Lot qui genuit Moabitas et Ammanitas\nex filiabus, et inueniuntur cum ipso Abraham compleri decem\ngenerationes usque ad Salmon, qui genuit Booz, qui maritus\nsecundus fuit Ruth. sunt enim istae: Abraham, Isaac, Iacob,\nludas. Phares, Esrom, Aram, Aminadab, Naason, Salmon.\nSalmon quippe genuit Booz, qui uiduam duxit Ruth; ac per\nhoc uidetur post decimam generationem genus fecisse in\necclesia domini pariendo filios ipsi Booz. sed cur additum\nsit: et usque in aeternum, merito adhuc quaeritur. an\nquia deinceps nulla anima de Ammanitis et Moabitis intrauit\nin illam ecclesiam populi Hebraeorum, posteaquam ista generatione\ndecima prophetia completa est? an potius ita dictum\nest: et usque ad decimam generationem, ut omnino\nsemper intellegi uoluerit, per denarii numeri quandam uniuersitatem,\nut hoc exposuerit quodam modo addendo et dicendo:\net usque in aeternum? quod si ita est, Ruth contra praeceptum\nuetitum uidetur admissa. an Ammanitas prohibuit\nadmitti, non Ammanitidas, id est uiros inde, non feminas?\nmaxime quia cum euertissent Israhelitae ipsam gentem, omnes\nuiros occidere iussi sunt, feminas autem non, nisi eas quae\nnouerant concubitum uiri, quoniam ipsae in fornicationem\n\n\n\n\n\n\nseduxerant populum, uirgines autem saluas esse uoluerunt\nnon eis inputantes culpam qua euerti illa gens meruit. quam\netiam hic commemorauit, uelut quaereretur cur Moabitas et\nAmmanitas admitti noluerit in ecclesiam domini. subiunxit\nenim: eo quod non obuiauerint uobis cum panibus et\naqua in uia, cum exiretis de Aegypto, et quia conduxerunt\naduersum te Balaam filium Beor de Mesopotamia,\nut malediceret te. has culpas nec tunc, quando\nilla gens debellata est, feminis inputauerunt, quas saluas\nconseruare maluerunt.\nNon trades puerum domino suo, qui adpositus\nest tibi a domino suo: non quod dominus eius eum\nadposuerit, id est commendauerit — potius enim depositum\ndiceret — sed adpositum dixit a domino suo, id est huic\nadiunctum. cum ab illo abscessisset; non ergo suscipi, sed\nreddi potius prohibuit fugitiuos. hoc quidem putari potest,\nnisi intellegamus genti et populo ista dici, non uni homini.\nex alia itaque gente refugientem ad istam gentem, cui loquebatur,\nhominem a domino suo, id est a rege suo reddi prohibuit:\nquod etiam alienigena seruauit Amman rex Geth, quando ad\neum refugit Dauid a facie domini sui, hoc est regis Saul.\napertissime autem hoc explanat, cum dicit de ipso refuga:\nin uobis habitabit in omni loco ubi placuerit ei.\nNon erit meretrix a filiabus Israhel et non\nerit fornicans a filiis Israhel. ecce ubi manifeste prohibuit\nfornicari et uiros et feminas etiam cum non alienis\nconiugibus peccatum esse demonstrans misceri non coniugibus\nsuis, quando et meretrices esse et ad meretrices accedere\nprohibet, quarum publice uenalis est turpitudo. in decalogo\n\n\n\n\n\n\nautem moechiae nomine non uidetur hoc aperte prohibuisse,\nquoniam moechia nonnisi adulterium intellegi solet. unde quid\nnobis uideretur, ibi tractauimus.\nNon offeres mercedem meretricis neque\ncommutationem canis in domum domini dei tui ad\nomne uotum, quoniam abominatio domino deo tuo\nest et utrumque: quod ita intellegitur, quoniam abominatio\ndomino deo tuo est et hoc non unum horum, sed utrumque.\nde cane quippe uetat fieri commutationem primogenitorum,\nquam iubet fieri de aliis inmundis animalibus, id est equis\net asinis et si quid est eorum quae adiuuant hominem et\nlatine a iuuando iumenta dicuntur. de cane autem noluit;\nutrum et de porco et quare noluerit, requirendum est et, si\nde omnibus talibus noluit, quare solum canem isto loco\nexceptum fecerit. de mercede autem meretricis ut diceret,\nuidetur ea esse causa, quia superius prohibuerit esse meretricem\nde filiabus Israhel aut quemquam filiorum Israhel uti\nmeretrice; et ne subreperet cogitationi expiari posse hoc\npeccatum, si aliquid inde offerretur in templum, dicendum\nfuit quod sit abominatio domino.\nMorietur fur ille — id est qui furatus est\nhominem — et auferetis malignum ex uobis ipsis.\nassidue hoc dicit scriptura, cum iubet occidi malos. qua\nlocutione usus est etiam apostolus, cum diceret: quid enim\nmihi de his qui foris sunt iudicere? nonne de his qui\nintus sunt uos iudicatis? auferte malum ex uobis\nipsis. nam graecus habet tov icovrpov, quod etiam hic scriptum\n\n\n\n\n\n\nest; hoc autem potius malignum solet interpretari quam malum.\nnec ait: τὸ πονηρόν, id est hoc malignum; sed τὸ πονηρόν,\nquod est hunc malignum. ex quo adparet eum uoluisse intellegi,\nqui aliquid tale commisit, ut excommunicatione sit dignus.\nhoc enim nunc agit in ecclesia excommunicatio, quod agebat\ntunc interfectio. quamuis et aliter illud apostolicum possit\nintellegi, ut unusquisque malum uel malignum ex se ipso\nsit iussus auferre. qui sensus acceptabilior esset, si hoc malum\nuel hoc malignum, non autem hunc malignum in graeco\ninueniretur; nunc uero credibilius est de homine dictum quam\nde uitio. quamquam possit eleganter intellegi etiam homo\nauferre a se malum hominem, quemadmodum dictum est: exuite\nuos ueterem hominem, quod exponens ait: qui furabatur,\niam non furetur.\nSecundum legem omnem quam iurauerint (?)\nuobis sacerdotes Leuitae. hic adparet omnem sacerdotem\nLeuitam fuisse, quamuis non omnis Leuites sacerdos fuerit.\nSi debitum fuerit in proximo tuo, debitum\nquodcumque, non intrabis in domum eius pignerare\npignus: foris stabis, et homo apud quem debitum\ntuum est proferet tibi pignus foras. si autem homo\neget, non dormies in pignore eius: redditione reddes\nei uestimentum suum circa occasum solis et dormiet\nin uestimento suo et benedicet te et tibi erit misericordia\ncoram domino deo tuo. non inmerito uidetur ad\nopus misericordiae pertinere, ut non intret pignerator in\ndomum, ne fiat perturbatio debitori; sed ex hoc etiam ipsum\n\n\n\n\n\n\ndebitorem admonet pignus foras proferre creditori. quod uero\niubet egenti pignus eodem die restitui, ut in eo dormiat qui\nnon habet ubi dormiat, merito mouet. ut requiratur cur non\npotius creditori praeceperit, ut non auferat pignus, quod\n. eodem die oportet ut restituat. quod si ad conpellendum\ndebitorem fieri uoluerit, quomodo se urgeat ad reddendum,\ncum sciat pignus eodem die se recepturum? an forte hoc fieri\nuoluerit propter memoriam, ne obliuiscatur reddere et tunc\nnon reddat, si uere non habuerit? maxime quia creditoris sui\nmisericordia uincitur, cui esse non debet ingratus, si pignus\nreceperit in quo dormiat; simul et creditor cum ille non\nreddiderit, debet eum credere non habere, qui hac etiam\nindiget misericordia, ut pignus ei propterea restituatur. quod\naliud non habet ubi dormiat.\nNon morientur patres pro filiis et filii non\nmorientur pro patribus: unusquisque in suo peccato\nmorietur. ecce non solum prophetae hoc dixerunt uerum\netiam lex dicit sua culpa quemque interimendum, non aut\npatris sui aut filii sui. quid est ergo quod alibi dicitur: deus\nreddens peccata patrum in filios in tertiam et quartam\nprogeniem? an de filiis nondum natis illud intellegitur\npropter originale peccatum, quod etiam ex Adam traxit genus\nhumanum, hic autem de filiis iam natis est facta distinctio,\nut unusquisque in suo peccato moriatur? non enim trahit\naliquid ex patre, qui iam natus erat, quando pater eius peccauit.\nsed cum et ibi dicit: his qui oderunt me, manifestum est\netiam illam condicionem posse mutari, si filii parentum suorum\nfacta non fuerint imitati. nam et illud ex Adam temporaliter\nredditur, quia omnes propter hoc moriuntur, non autem in\naeternum eis qui fuerint per gratiam spiritaliter regenerati in\n\n\n\n\n\n\neaque permanserint usque in finem. quamuis et illud mento\nquaeri possit, si redduntur peccata patrum in filios his\nqui oderunt deum, cur in tertiam et quartam generationem\nuel praetermissa prima et secunda uel non etiam in ceteras\npermanente inpietate et imitatione malorum parentum. an per\nhunc numerum, quoniam septenarius intellegitur, uniuersitatem\nsignificare uoluit et ideo non ipsum potius septenarium posuit,\nut diceret \"in septimam generationem\" ac sic omnis intellegeretur,\nquia causam perfectionis huius numeri hoc modo\npotius intimauit? ideo namque perhibetur perfectus, quia ex\nhis duobus constat, ternario scilicet primo inpari toto et\nquaternario primo pari toto. unde esse et illud propheticum\nexistimo, quod assidue repetitur: in tribus et quattuor\ninpietatibus non auersabor: per quod uoluit iopietah\\'s\nuniuersas potius quam tres uel quattuor intellegi.\nNon declinabis iudicium aduenae et orphani\net uiduae, non pignerabis uestimentum uiduae. cur\nnon ait: et non pignerabis uestimentum eorum? quae enim\ncausa est, ut trium istorum iudicium declinare uetuerit,\npignus autem auferri uestimentum solius uiduae, non et\nillorum? nisi quia iudicia omnium facienda propterea commendauit,\nquia non habent a quibus defendantur siue aduena, quia\nin terra aliena est, siue orphanus, id est pupillus, quia parentibus\ncaret, siue uidua, quia maritum non habet: pignus\nuero cum prohibet uestimentum auferre uiduae, puto quod\nsatis eleganter admoneat eas uere dicendas esse uiduas, quae\netiam pauperes sunt. id enim et apostolus euidenter ostendit,\nubi ait: si qua autem uidua filios et nepotes habet,\ndiscat primum domum suam pie tractare et mutuam\nuicem parentibus reddere; hoc enim acceptum est\n\n\n\n\n\n\n\n\n\n\ncoram domino. quae autem uere uidua est et desolata,\nsperauit in dominum et persistit in orationibus nocte\net die. hanc uere uiduam dixit, quae non habet a quibus\nsustentetur, quia non solum uiro, sed etiam posteris atque\nomni ope destituta est; diuitem quippe non diceret desolatam.\npauperi itaque pignus non est auferendum uestimentum; nam\net hoc ipso, quod uestimentum prohibet auferri, pauperem\nostendit. neque enim creditor non potius auferret argentum\nuel si quid aliud quam uestimentum. porro si occurrerit animo:\nquid? si multa habeat uestimenta non necessaria, sed superflua,\nquomodo intellegitur uere uidua, hoc est non solum\ndesolata uerum etiam quae non in deliciis agit? quam subiecit\ndicens: quae autem in deliciis agit, uiuens mortua est.\n[et] hanc quippe obposuit tamquam e contrario uerae uiduae,\ntamquam talis non sit uera uidua. quaecumque autem diuites\nalias nuptias experiri noluerunt, continentia in eis laudatur,\nnon desolatio commendatur. hae quippe maritis tantum uiduatae\nsunt, non aliis rebus.\nQuod admonet, ut in messe oblitum manipulum\nnemo colligat et oliuam uel uuam relictam nemo repetat\ndiligentius neglecta colligere et dicit egentibus dimittenda,\noccurrit forsitan cogitationi: quid? si haec quae ab agrorum\ndominis dimittuntur non egentes, sed inprobi colligant? sed\\'\nconsiderandum primo illum misericordia facere, qui hoc animo\ndimittit, ut egentes habeant quod dimittitur. deinde cum haec\npopulo praecipiuntur, simul admonentur hi qui non indigent\nista non quaerere. quod si quaesierint, quid aliud quam res\nalienas et, quod est grauius, pauperum inuadere iudicandi\nsunt? utrique ergo commemorantur his praeceptis, et quorum\n\n\n\n\n\n\nagri sunt, ut misericorditer ea relinquant, et qui indigentes\nnon sunt, ut inde se abstineant, quando utrumque dicitur, et\na quibus dimittenda sint et quibus dimittenda sint.\nSi autem fuerit altercatio inter homines et\naccesserint ad iudicium et iudicauerint et iustificauerint\niustum. iudices intellegendi sunt iudicare, non illi\nqui dicti sunt altercationem habere. deinde sequitur: et reprehenderint\ninpium et erit si dignus fuerit plagis qui\ninpie agit, constitues eum in conspectu iudicum et\nflagellabunt eum ante se secundum inpietatem eius.\nnumero quadraginta flagellabunt eum, non adponent;\nsi autem adposuerint flagellare eum super has plagas\nplures, deturpabitur frater tuus coram te. ualde aduertendum\nest. cum ea peccata plagis emendanda praeceperit,\nquae digna non sunt mortis supplicio uindicari, et hoc tam\npaucis plagis, eum tamen qui caeditur appellauit inpium uel\ninpie agentem, ut nouerimus non, sicut plurimi loquuntur,\nlocutas esse scripturas. quas incuriosius legimus, cum putamus\nadulterium non esse inpietatem, quia in hominem uidetur\npeccasse qui hoc fecerit, cum illud peccatum morte plecti\nlex iubeat, et his peccatis grauiores esse dicimus inpietates,\ncum sint earum quaedam quae flagelli plagis quadraginta\npuniuntur. est itaque leuis inpietas, quae uerbere digna est:\net est grauis quae morte digna est. ita etiam illa peccata,\nquae non in deum, sed in hominem uidentur admitti, morte\ndigna quaedam sunt, alia correptione seu uerbere seu uenia\nfaciliore. ita enim locutos esse septuaginta interpretes constat,\nut etiam illius qui plagis dignus est inpietatem uocauerint.\nSi autem habitauerint fratres in unum et\nmortuus fuerit unus ex eis, semen autem non fuerit\nei, non erit uxor defuncti foris non adpropianti; frater\nuiri eius intrabit ad eam et accipiet eam sibi uxorem\net cohabitabit ei. et erit infans quicumque natus fuerit\nconstituetur ex defuncti nomine et non delebitur\nnomen eius ex Israhel. uidetur hoc praecepisse lex de\nfratris uxore ducenda non ob aliud, nisi ut semen suscitet\nfratri, qui sine liberis defunctus est. quod autem ait: constituetur\nex defuncti nomine et non delebitur nomen\neius ex Israhel, id est nomen defuncti, ex hoc uidetur\ndictum, ut ille qui nascitur hoc nomine appelletur, quo appellabatur\ndefunctus, cui quodam modo propagatur. unde nobis\nuisum est magis secundum adoptionis morem soluere in euangelio\nquaestionem de duobus patribus Ioseph, quorum unum\ncommemorat Matthaeus, eum scilicet qui genuit Ioseph, alterum\nLucas eum cuius filius erat Ioseph, quoniam nullius eorum\nIoseph nomen accepit. nisi forte hoc dictum est \"constituetur\nex defuncti nomine\", non ut eius nomen accipiat, sed ut\nex eius nomine, id est tamquam filius non eius, cuius semine\nest genitus, sed illius defuncti, cui semen suscitatum est,\nheres constituatur. quod enim additum est: et non delebitur\nnomen eius ex Israhel, potest ita intellegi, non quod\nnomen eius puer consequenter accipiat, sed quod ille non sine\nposteritate mortuus esse uidebitur; et ideo permanet eius\nnomen, hoc est memoria. neque enim, etiam si ipse filium\ngenuisset, nomen suum ei fuerat inpositurus, ut nomen eius\nnon deleretur ex Israhel, sed ex hoc utique non deleretur,\n\n\n\n\n\n\nquia non sine liberis ex hac uita emigraret. et hoc iubetur\nex eius uxore frater eius inplere, quod ille non potuit. nam\netsi frater non fuisset, et] propinquus ducebat uxorem eius.\nqui sine filiis mortuus esset, ad suscitandum semen fratri suo;\nsicut fecit Booz ducendo Ruth, ut semen excitaret propinquo\nsuo, cuius fnerat illa uxor nec de illo pepererat. et tamen\nqui de illa natus est ex nomine quidem defuncti constitutus\nest, quia filius eius est dictus — atque ita factum est, ut\nnomen defuncti non deleretur ex Israhel — nec tamen eius\nnomine appellatus est.,\n\n\nQuae cum ita sint, abundantius duobus modis solui potest\neuangelica quaestio, ut unus eorum, quos diuersos commemorant\nMatthaeus et Lucas, ita fuerit propinquus alteri ad\nducendam eius uxorem, ut alios etiam sursum uersus parentes\natque maiores iste, alios ille habere potuerit. nam si fratrum\nfilii fuissent, unum habuissent auum. quod non ita est; nam\nsecundum Matthaeum Mathan est auus Ioseph, secundum\nLucam uero non Mathan, sed Mathath. quodsi quisquam putat\nesse tantum similitudinem nominis, ut ab scriptoribus in una\nlittera erratum sit, ut fieret tam parua et paene nulla diuersitas,\nquid de istorum patribus dicturus est? nam secundum\nLucam Mathath filius fuit Leui, secundum Matthaeum autem\nMathan ex Eleazar genitus inuenitur; atque ita inde sursum\nuersus diuersi sunt patres et aui et deinde maiores usque ad\nZorobabel, qui fere est uicesimus sursum uersus a Ioseph\napud Lucam, apud Matthaeum uero undecimus. qui propterea\nideo ipse esse creditur, quia pater eius apud utrumque\n\n\n\n\n\n\neuangelistam Salathiel inuenitur; quamuis fieri potuerit, ut alius\nfuerit eodem nomine habens eiusdem nominis patrem, cuius\net ille habuit. nam et inde sursum uersus diuersi sunt; alium\nquippe habet Zorobabel auum apud Lucam, qui est Neri,\nalium apud Matthaeum, qui est lechonias. atque inde superius\nnusquam est consonantia, quousque ueniatur ad Dauid apud\nMatthaeum per Salomonem, apud Lucam per Natham. difficillimum\nautem uidetur non fuisse aliquem propinquiorem qui\nduceret uxorem fratris sui quam eum qui ex Dauid esset\nconsanguineus tam longinquo gradu non aliqua infra propinquitate\nconiunctus, cum sit apud Lucam Dauid paene quadragesimus\na Ioseph, apud Matthaeum autem ferme uicesimus\nseptimus. aut si propinqui ad uxores defunctorum ducendas\netiam illi quaerebantur, qui ex feminarum sanguine propinquabant,\nfieri potuit, ut esset aliquis ita propinquans, qui\nIoseph genuerit de uxore propinqui sui, qui sine liberis decessit.\nac sic ei esset alter ex natura pater, alter ex lege. in quorum\npatribus et auis et deinde maioribus ideo nulla propinquitas\nadpareret, quod non ex maribus sed ex feminis propinquarent.\nuerum tamen si ita esset, nec Dauid aliquando unus pater\noccurreret. aut si quisquam potuisse contendit, ubi ponimus\nquod consuetudo scripturae non est feminas in genealogia\npro maribus ponere, sicut eas nullus euangelista interposuit?\nubi enim commemorantur matres, non ponuntur nisi cum\n\n\n\n\n\n\npatribus. ac per hoc aut ita propinquior defuit ad uxorem\ndefuncti sibi copulandam, ut origo cognationis Dauid repeteretur;\naut adoptio fecit alterum patrem quem posset habere\nIoseph.\nQuid est quod inter illa quae iubet dicere hominem,\nqui in dandis decimis et quaecumque dare uel inpendere\niussus est omnia mandata compleuit, etiam hoc cum laude\net commendatione sua dicere iubetur: non dedi ex eis\nmortuo? an per hoc prohibet parentalia, quae obseruare\ngentes solent?\nNon praeteribis ab omnibus uerbis quae\nego mando tibi hodie dextra aut sinistra ire post\ndeos alios seruire illis. quaeri potest quomodo possit\nintellegi ire in dextra, qui post deos alienos ierit seruire illis,\ncum dextra in laude ponatur, illud autem numquam laudabiliter\nfieri possit; nam et quod reprehenditur in uia uitae qui\ndeclinat in dextra, non ibi ea reprehenduntur quae dextra\nsunt, sed ille qui declinat in ea, id est qui sibi adrogat quae\ndei sunt. ideo dicitur in Prouerbiis: ne declines in dextra\naut in sinistra; uias enim quae a dextris sunt nouit\ndominus; peruersae autem sunt quae a sinistris.\nergo bonae sunt dextrae, quas nouit dominus; nouit enim\ndominus uias iustorum, sicut in psalmo legitur. cur\nergo dictum sit: ne declines in dextra, consequenter\nostendit addendo: ipse enim rectos faciet cursus tuos.\nabsit autem, ut dextras, quas nouit dominus, negemus esse\nrectas; sed, ut dixi, declinare in eas est non illius gratiae,\nsed sibi tribuere uelle quod rectum est. denique, ut dixi,\n\n\n\n\n\n\nadiungit et dicit: ipse enim rectos faciet cursus tuos.\net omnia itinera tua in pace producet.\n\nQuapropter quod isto loco Deuteronomii, de quo agimus,\ndictum est: non praeteribis ab omnibus uerbis quae\nego mando tibi hodie dextra aut sinistra ire post\ndeos alios seruire illis, non ideo dictum est, quia dii\nalii possunt etiam in dextris accipi; sed aut terrena loca\nsignificata sunt, quia et in dextra et in sinistra habebant\ngentes alios deos colentes; aut hoc de diis aliis separatim\npronuntiandum est, ut duo sint sensus, unus uidelicet: non\npraeteribis ab omnibus uerbis quae ego mando\ntibi hodie dextra aut sinistra, secundum illum scilicet\nintellectum, quem supra exposui; alius autem sit sensus:\nire post deos alios seruire illis, ut et hic subaudiatur:\nnon praeteribis ab omnibus uerbis quae ego mando\ntibi hodie. quem totum sensum si dicere uelimus, superiora\nuerba, quae utrique sensui sunt communia, repetituri sumus,\nut, quomodo illic dicitur: non praeteribis ab omnibus\nquae ego mando tibi hodie dextra aut sinistra, sic\net istic repetatur: non praeteribis ab omnibus quae\nego mando tibi hodie ire post deos alios seruire\nillis. praetereundo enim a uerbis, quae mandata sunt, etiam\nhoc fit, ut eatur post deos alios. non enim hoc solum mandatum\nest aut hoc solum praeteriri deus non uult. quod\nmandauit, ne post deos alios eatur, sed omnia quae mandauit;\nhoc tamen ita praecipue, ut post generalitatem praecepti\nquo admonuit non esse praetereundum ab omnibus uerbis\nmandatorum suorum etiam hoc seorsum commendare uoluerit.\n\n\n\n\n\nPotest hoc, quod ait \"dextra aut sinistra\", etiam sic\nintellegi, ut nec eorum causa, quae propter felicitatem adpetuntur,\nnec eorum, quae propter infelicitatem fugiuntur\nire mandauerit post deos alios, id est nec pro his quae\namantur nec contra ea quae odio habentur a diis aliis auxilium\nesse poscendum, aut certe illo modo, ut uel concilientur,\nquo prosint, uel placentur, ne noceant. nam et de quibusdam\nscriptum est in psalmo: quorum os locutum est uanitatem\net dextera eorum dextera iniquitatis, ideo\nquia his rebus opinantur fieri hominem beatum, quas\net boni et mali possunt habere; et ideo dextera est iniquitatis.\nquia iniqui sunt, qui eam dexteram putant. non enim\nest uera dextera, sed dextera est eorum quorum os\nlocutum est uanitatem; beatum dixerunt populum\ncui haec sunt, cum potius, sicut mox adiungit et docet,\nbeatus sit populus cuius dominus deus ipsius.\nhaec est uera dextera aequitatis, non iniquitatis. non est ergo\neundum post deos alienos neque in dextra, ut existimet homo\nex ipsis se fieri beatum, neque in sinistra, ut existimando\nipsis aduersantibus se fieri miserum ad hoc eos colat ut\nauertat. aut certe, si dextra intellegimus aeterna, sinistra\nuero temporalia bona. nec propter illa, nec propter ista eos\ncolendos sancta scriptum hoc loco admonuisse credatur.\nHaec uerba testamenti quod mandauit\ndominus Moysi statuere filiis Israhel in terra\nMoab praeter testamentum quod testatus est eis\nin Coreb. ostendit unde appellatus sit liber Deuteronomion\nquasi secunda lex. ubi magis illius repetitio est quam aliquid\naliud; pauca enim sunt, quae ibi non sint, quod primum\ndatum est. nec tamen haec appellantur duo testamenta,\n\n\n\n\n\n\nquamuis ita haec uerba sonare uideantur; utrumque enim unum\nest testamentum, quod in ecclesia dicitur uetus. nam si\npropter haec uerba duo testamenta dicenda essent, iam non\nduo, sed plura essent excepto nouo. multis enim locis scriptura\ndicit testamentum; sicut illud quod factum est ad Abraham\nde circumcisione uel illud superius ad Noe.\nVos uidistis omnia quaecumque fecit dominus\ndeus uester in terra Aegypto coram uobis Pharaoni\net omnibus seruis eius et omni terrae illius, tentationes\nmagnas, quas uiderunt oculi tui, signa et prodigia\nilla magna et manum ualidam. et non dedit\ndominus deus uobis cor scire et oculos uidere et\naures audire usque in diem istam. quomodo ergo ait\nsuperius: uos uidistis tentationes magnas, quas uiderunt\noculi tui, si non dedit dominus eis oculos uidere\net aures audire? nisi quia uiderunt corpore et corde non\nuiderunt, quia oculi dicuntur et cordis. propterea inde coepit:\net non dedit dominus deus uobis cor scire. ad hoc\npertinent duo, quae sequuntur: et oculos uidere et aures\naudire, id est intellegere et obtemperare. quod uero dicit:\net non dedit dominus deus uobis, nullo modo increpans\net arguens hoc diceret, nisi ad eorum quoque culpam pertinere\nintellegi uellet, ne quisquam se ex hoc excusabilem putet.\nsimul enim ostendit et sine adiutorio domini dei eos intellegere\net oboedire non posse oculis cordis et auribus cordis\net tamen, si adiutorium dei desit, non ideo esse excusabile\nhominis uitium, quoniam iudicia dei quamuis occulta tamen\niusta sunt.\nEt duxit uos quadraginta annis in deserto; non\ninueterauerunt uestimenta uestra et calciamenta\nuestra non sunt adtrita a pedibus uestris; panem\nnon manducastis, uinum et siceram non bibistis, ut\nsciretis quia iste dominus deus uester. hinc adparet\ntantum uini in suis inpedimentis potuisse portare Israhelitas,\nquando exierunt de Aegypto, quod possent cito consumere.\nnam si omnino nihil secum tulissent, unde esset illud de quo\ndictum est: sedit populus manducare et bibere et surrexerunt\nludere? non enim hoc de aqua diceretur, cum et\nipsius Moysi manifestissima uerba sint non fuisse illam uocem\nprincipium belli, sed principium uini.\nNumquid aliquis est inter uos uir aut mulier\nuel familia uel tribus, cuius mens declinauit a domino\ndeo uestro ire seruire diis gentium illarum? ne qua\nest in uobis radix sursum germinans in felle et amaritudine?\net erit cum audierit uerba maledictionis\nhuius, et opinabitur in corde suo dicens: sancta mihi\nfiant, quoniam in errore cordis mei incedo, ut non\nsimul perdat peccator eum qui sine peccato est. nolet\ndeus propitiare ei, sed tunc incendetur ira domini et\nzelus eius in homine illo, et adhaerebunt in eo omnia\nmaledicta testamenti huius, quae scripta sunt in libro\nlegis huius. ita dictum est: numquid <aliquis> est in\nuobis? ut tamquam requirentem intellegamus, ne forte sit.\n\n\n\n\n\n\nsi quis autem esset, eum terruit uehementer, ne forte quisquam\ndiceret in corde suo audiens illa maledicta: sancta\nmihi sint maledicta sancta mihi sint], quoniam in errore\ncordis mei incedo, id est: absit, ut mihi ista eueniant:\nnon mihi sint haec mala, sed sancta, id est propitia et innoxia,\nquoniam in errore cordis mei incedo, eundo scilicet\npost deos gentium et eis tamquam inpune seruiendo.\nnon, inquit, erit sic. non perdat simul peccator eum qui\nsine peccato est, tamquam diceret: cauete, ne cui uestrum\ntalia persuadeat, qui talia cogitat. nolet deus propitiare\nei, siue talia cogitanti siue illi, cui talia fuerint persuasa,\nsicut ipse opinatus est dicendo: sancta mihi sint, et quasi\nhoc modo auertendo a se uim illius maledicti. sed tunc\naccendetur ira domini et zelus eius in homine illa.\nquando putabit eam se auertere ista in corde suo dicendo.\net adhaerebunt in eo omnia maledicta testamenti\nhuius, quae scripta sunt in libro legis huius. non\npossunt quidem omnia euenire uni homini; non enim etiam\ntotiens mori potest, quot genera mortis hic dicta sunt; sed\nomnia dixit pro quibuslibet*, ut non sit immunis ab omnibus,\ncui euenerint aliqua eorum quibus pereat. quod autem\nait: ut non simul perdat peccator eum qui sine peccato\nest, quod graecus habet ava{xaorr(tov, non sic accipiendum\nest. tamquam ab omni prorsus peccato mundum et inmunem\nhic dixerit ava;j.a.[.,TVitov, id est sine peccato, sed eum.\nqui sine isto peccato esset, de quo loquebatur: sicut dicit\n\n\n\n\ndominus in euangelio: si non uenissem et locutus eis\nfuissem, peccatum non haberent. non utique omne, sed\nhoc peccatum, quod non crediderunt in eum. dicit etiam deus\nad Abimelech de Sarra uxore Abrahae: scio quia in mundo\ncorde fecisti hoc; non utique mundum illius cor ita uoluit\nintellegi, ut similis eis esset, de quibus dictum est: beati\nmundi corde, quoniam ipsi deum uidebunt, sed ab illo\npeccato, de quo agebatur, mundum cor habebat, quoniam\nquantum ad ipsum pertinebat non concupiuerat coniugem\nalienam.\nEt circumpurgabit dominus cor tuum et cor\nseminis tui diligere dominum deum tuum ex toto\ncorde tuo et ex tota anima tua, ut uiuas tu. euidens\npollicitatio gratiae; promittit enim deus se esse facturum\nquod solet iubere ut fiat.\nQuia mandatum hoc quod ego mando ibi hodie\nnon est supra modum neque longe abs te est; non in\ncaelo est dicens — id est ut dicas — quis ascendet\nnobis in caelum et accipiet nobis illud et audientes\nillud faciemus? neque trans mare est dicens — id est\nut dicas — quis transfretabit nobis trans mare et\naccipiet nobis illud et audientes illud faciemus?\nprope <te> est uerbum hoc ualde in ore tuo et in\ncorde tuo et in manibus tuis facere illud. hoc esse\nuerbum fidei dicit apostolus, quod ad nouum pertinet testamentum.\nsed quaeri potest, cur ea superius mandata dixerit,\nquae scripta sunt in libro legis huius, nisi quia his omnibus\nspiritalia significantur ad nouum testamentum pertinentia, si\n\n\n\n\n\n\nbene intelleguntur. item quaeri potest, cur id, quod hic positum\nest: neque trans mare est, ut dicas: quis transfretabit\nnobis trans mare et accipiet nobis illud. apostolus\ndixerit: aut quis descendet in abyssum, atque id exponens\nadiunxerit: hoc est Christum a mortuis reducere; nisi\nquia mare appellauit totam in hoc saeculo uitam, quae morte\ntransitur, ut quodam modo mare finiatur et trans mare mors\nipsa appelletur uelut trans istam uitam, quae maris uocabulo\nsignificatur. deinde quod hic additum est: et in manibus\ntuis, non ait apostolus nisi: in ore tuo et in corde tuo.\net hoc usque in finem exsecutus est dicens: corde enim\ncreditur ad iustitiam, ore autem confessio fit ad\nsalutem. merito quod ex hebraeo translatum est, quantum\na nobis inspici potuit, non habet: in manibus tuis. nec\nfrustra tamen hoc a septuaginta interpretibus additum existimo:\nnisi quia intellegi uoluerunt etiam ipsas manus, quibus significantur\nopera, in corde accipi debere, ubi est fides quae\nper dilectionem operatur. nam si forinsecus ea quae deus\niubet manibus fiant et in corde non fiant, nemo est tam\ninsulsus, qui praecepta arbitretur inpleri. porro si caritas,\nquae plenitudo legis est, habitet in corde, etiamsi manibus\ncorporis quisquam non possit operari, pax illi est utique cum\nhominibus bonae uoluntatis.\nPeccauerunt non ei filii uituperabiles. quod est\nin graeco: τέκνα μωμητά, quidam interpretati sunt, sicut hoc\nest: filii uituperabiles, quidam: filii commaculati,\n\n\n\n\n\n\nquidam: filii uitiosi. unde non magna quaestio, immo nulla\nest. sed illud merito ad quaerendum mouet, si generaliter\ndictum est: peccauerunt non ei — quoniam qui peccat\nnon deo peccat, id est non deo nocet, sed sibi — quomodo\nintellegendum sit, quod in psalmo legitur: tibi soli peccauir\net in Hieremia: tibi peccauimus, patientia Israhel, domine,\net iterum in psalmo: sana animam meam, quoniam\npeccaui tibi, et utrum hoc sit peccare deo* quod \"peccare\nin deum\". unde ait Heli sacerdos: si in deum peccauerit\nquis orabit pro eo? dicam ergo interim quid mihi in praesentia\nuideatur. intellegent fortasse aliquid melius, qui melius\nhaec sapiunt, aut etiam nos alio tempore, quantum adiuuerit\ndominus. \"peccare in deum* est in his peccare quae ad dei\ncultum pertinent. nam hoc, quod commemoraui, nihil aliud\nindicat; sic enim peccabant filii Heli, quibus hoc pater eorum\ndixit. sic existimandum est peccari etiam in homines qui pertinent\nad deum; nam hoc deus legitur dixisse ad Abimelech\nde Sarra: propterea peperci tibi, ne peccares in me.\npeccare autem domino\" uel potius \"peccasse domino\" — nisi\nforte alicubi scriptum occurrat quod huic sensui resistat —\nhi mihi uidentur non inmerito dici, qui piam paenitentiam\npeccati sui non agunt, ut glorificetur ignoscens dominus.\ncausam quippe reddens Dauid cur dixerit: tibi soli peccaui\net malignum coram te feci, subiecit et ait: ut iustificeris\nin sermonibus tuis et uincas cum iudicaris: siue\ncum dicit deus: iudicate inter me et uineam meam; siue\nde domino Iesu Christo intellegatur, qui solus uerissime\n\n\n\n\n\n\ndicere potuit: uenit enim princeps mundi et in me non\nhabet quidquam — id est quidquam peccati quod morte\nsit dignum — sed ut cognoscat mundus quia diligo\npatrem et sicut mandatum dedit mihi pater sic facio;\nsurgite, eamus hinc, tamquam diceret: etiamsi leuissima\npeccata mortis supplicio persequatur princeps mundi, in me\nnon habet quidquam, sed surgite, eamus hinc, id est\nut patiar, quia in eo, quod patior, uoluntatem inpleo patris\nmei, non poenam soluo peccati mei; et quod Hieremias ait:\ntibi peccauimus, patientia Israhel, domino utique suppliciter\ndicitur in paenitentia cum spe salutis ex uenia; et\nquod dictum est: sana animam meam, quoniam peccaui\ntibi, hoc idem agitur, ut deus ignoscendo glorificetur, quia\nmagna est eius misericordia super confitentes sibi et redeuntes\nad se, qui dicit se nolle mortem peccatoris, quantum ut\nreuertatur et uiuat. hinc et ipse Dauid non solum in psalmo\nuerum etiam cum eum deus argueret per prophetam non sine\nspe propitiationis domini respondit: peccaui domino. medico\nenim uulneratus uidetur quodam modo. qui ut sanetur se\nsubdit manibus medici, ut in eo medicinae opus inpleatur.\nin hoc autem cantico praeuidebat propheta futuros quosdam,\nqui sic fuerint peccaturi deum offendendo magnis iniquitatibus\nsuis, ut nec paenitentiam agere uellent et ad deum redire,\nut sanarentur. de quibus etiam alibi dicitur: quoniam caro\nsunt et spiritus ambulans et non reuertens. potest\netiam sic intellegi: peccauerunt non ei, secundum id quod\nnon ei nocuerunt peccato suo, sed sibi.\nEt haec benedictio quam benedixit Moyses\nhomo dei filios Israhel, priusquam defungeretur. et\n\n\n\n\n\n\ndixit: dominus ex Sina uenit et alluxit ex Seir nobis;\n<et> festinauit ex monte Pharan cum multis milibus\nCades, ad dexteram eius angeli cum eo. et pepercit\npopulo suo; et omnes sanctificati sub manus tuas et\nhi sub te sunt. et accepit de uerbis ipsius legem,\nquam mandauit nobis Moyses, hereditatem congregationibus\nIacob. et erit in dilecto princeps congregatis\nprincipibus populorum simul tribubus Israhel. non\nneglegenter praetereunda est ista prophetia. adparet quippe\nista benedictio ad nouum populum pertinere, quem dominus\nChristus sanctificauit, ex cuius persona ista dicuntur a Moyse,\nnon ex persona ipsius Moysi, quod in consequentibus euidenter\nadparet. nam si propterea dictum est: dominus ex Sina\nuenit, quia in monte Sina lex data est, quid sibi uult quod\nsequitur: et alluxit ex Seir nobis, cum Seir mons Idumaeae\nsit, ubi regnauit Esau? deinde cum Moyses filios Israhel\nbenedicat his uerbis, sicut scriptura praedixit, quomodo idem\ndicit: et accepit de uerbis ipsius legem, quam mandauit\nnobis Moyses? nimirum ergo prophetia est, ut\ndiximus, populum nouum Christi gratia sanctificatum praenuntians\nideo sub nomine filiorum Israhel, quia semen est\nAbraham, hoc est filii sunt promissionis, et interpretatio eius\nest «uidens deum\". dominus ergo, qui ex Sina uenit, Christus\nintellegendus est, quoniam Sina interpretatur \"tentatio\". uenit\nergo ex tentatione passionis, crucis, mortis. et alluxit ex\nSeir. Seir interpretatur ..pilosus\", quod significat peccatorem;\nsic enim natus est Esau odio habitus. sed quoniam qui\nsedebant in tenebris et in umbra mortis, lux orta est eis,\nideo alluxit ex Seir. simul etiam non absurde intellegitur\nesse praedictum ex gentibus quae significantur per nomen\nSeir, quia mons est pertinens ad Esau, uenturam gratiam\n\n\n\n\n\n\n\n\n\n\nChristi populo Israhel. unde dicit apostolus: ita et hi nunc\nnon crediderunt in uestra misericordia, ut et ipsi\nmisericordiam consequantur. ipsi ergo dicunt: alluxit\nex Seir nobis. et festinauit ex monte Pharan — id est\nex monte fructifero; id enim interpretatur Pharan, quo significatur\necclesia — cum multis milibus Cades. et mutata\"\ninterpretatur Cades et ., sanctitudo\". mutata sunt ergo multa\nmilia et sanctificata per gratiam, cum quibus uenit Christus\nad Israhelitas postea colligendos. sequitur et dicit: ad dexteram\neius angeli cum eo; hoc non indiget expositione.\net pepercit, inquit, populo suo, donans remissionem peccatorum.\nunde ad ipsum conuertit sermonem atque ait: et\nomnes sanctificati sub manus tuas et hi sub te sunt,\nnon utique superbientes et suam iustitiam uolentes constituere,\nsed agnoscentes gratiam, ut iustitiae dei subiciantur.\net accepit, inquit, de uerbis ipsius legem;\npopulus utique de quo ait: et pepercit populo suo. accepit\nergo de uerbis ipsius legem, quam mandauit, inquit, nobis\nMoyses; hoc est: populus eius de uerbis eius accepit legem,\nquia de doctrina eius intellexit legem eam ipsam quam mandauit\nnobis Moyses. ipse quippe ait in euangelio: si crederetis\nMoysi, crederetis et mihi; de me enim ille\nscripsit. non enim accepit populus ille legem quam non\nintellexit, sed tunc accepit, quando intellexit de uerbis eius\ncarens uelamine ueteri conuersus ad dominum. hanc dicit\nhereditatem congregationibus Iacob, quae intellegenda\nest non terrena, sed caelestis, non temporalis, sed aeterna.\net erit, inquit, in dilecto princeps; ipse utique in dilecto\npopulo erit princeps dominus Iesus congregatis principibus\npopulorum — id est gentium — simul tribubus Israhel,\n\n\n\n\n\n\nut inpleatur quod supra dictum est: laetamini, gentes\nsimul cum populo eius, quia caecitas ex parte Israhel\nfacta est, donec plenitudo gentium intraret et sic\nomnis Israhel saluus fieret.\nCum Ioseph benediceret, ait inter cetera: primogenitus\ntauri pulchritudo eius. quod non ita legendum\nest, tamquam dixerit: primogenitus tauri, sed. cum sit primogenitus,\npulchritudo eius tauri est; propter crucis cornua de\ndomino intellegitur figuratum.\nQVAEST. I. Dominus dicit ad Iesum Naue: et sicut eram\ncum Moyse, ita ero et tecum. non solum autem hoc\ntestimonio sed etiam in Deuteronomio multis documentis probatur\nMoyses ita defunctus ut dei famulus et deo placens,\nquamuis in eo illa uindicta completa sit, ne terram promissionis\nintraret. ex quo datur intellegi dominum etiam bonis\nseruis suis in aliquo suscensentem et temporaliter uindicare\net tamen in eorum habere numero, quae sunt in domo eius\nuasa in honorem utilia domino, quibus daturus est promissa\nsanctorum.\nQuaestio est, quomodo posteaquam locutus est dominus\nad legum Naue exhortans et confirmans eum seque promittens\ncum illo futurum mandauerit idem Iesus populo per scribas,\nut praepararent cibaria, quod post tres dies Iordanem fuerant\n\n\n\n\n\n\n\n\ntransituri, cum inueuiantur post multo plures dies transisse\nIordanem. cum enim haec populo mandasset, misit exploratores\nin lericho, quoniam Iordane transiecto ipsa proxima\nciuitas occurrebat; illi autem diuerterunt ad Raab mulierem\nfornicariam et ab illa occultati atque a rege quaesiti et\nminime inuenti eadem dimittente illos per fenestram et monente,\nut triduo laterent in montanis, quattuor dies uidentur\nesse consumpti. inde posteaquam nuntiauerunt quae circa illos\ngesta fuerint promouit Iesus cum populo uniuerso de loco,\nubi erat diluculo. qui cum uenisset ad Iordanem, diuertit et\nmansit; tunc rursus populus admonetur, ut post triduum se\npraeparet transire Iordanem arca domini praecedente. hinc\nergo intellegitur humanam fuisse dispositionem, quam fecit\npopulo nuntiari, ut cibaria praepararent tamquam post tres\ndies memoratum fluuium transituri; potuit enim hoc sicut\nhomo sperare fieri posse, si exploratores celeriter reuertissent.\nquibus tardantibus intellegitur, quamuis scriptura tacuerit,\nex diuina dispositione cetera inpleta, ut iam inciperet apud\npopulum glorificari Iesus et ostendi, quod cum illo dominus\nesset, sicut fuerat cum Moyse. nam et hoc illi dicitur fluuium\ntransituro, sicut scriptum est: et dixit dominus ad Iesum:\nin die isto incipiam exaltare te coram omnibus filiis\nIsrahel, ut sciant quoniam sicut eram cum Moyse\nsic ero et tecum. nec incredibile debet uideri etiam illos\ncum quibus deus loquebatur, aliquid ex humana dispositione\nagere uoluisse, in qua sibi deum tamen fiderent esse rectorem,\neorumque ex illius a quo regebantur prouidentia consilia\nfuisse mutata. nam et Moyses ipse utique tamquam homo\nputauerat esse faciendum, ut causas populi sic audiret,\n\n\n\n\n\n\nquemadmodum et sibi et illis onus intolerabile subeundo prodesse\nnon posset; eiusque dispositio diuinitus et hoc ipsum socero\neius suggerente et monente atque hanc admonitionem deo\nadprobante mutata est.\nScribae populo dicunt: cum uideritis arcam testimonii\ndomini dei nostri et sacerdotes nostros et\nLeuitas tollentes eam, proficiscimini de locis uestris\net ite post eam. sed longum interuallum sit inter\nuos et illam, quantum duo milia cubitorum stabitis;\nne propinquetis ei, ut sciatis uiam quam ibitis [in]\neam. non enim abistis uiam ab hesterna et nudiustertiana\ndie. longe iussum est arcam praecedere, ut posset\na populo uideri. tam grande quippe agmen, si post eam\nproximum pergeret, non eam uideret praeire nec nosset qua\nsequeretur. ex hoc autem facto intellegendum est, quod\ncolumna illa nubis, quae solebat mouendis castris signum\ndare et iter ostendere, iam recesserat nec eis adparebat; hinc\nfactum est, ut etiam triduum illud ex humana dispositione\npraediceretur. nunc ergo duce Iesu arcam domini sequuntur\nnube subtracta tamquam uelamine ablato. Iordanes autem\nplenus erat per totam crepidinem suam sicut in diebus\nmessis tritici. hoc incredibile uidetur regionibus nostris.\nibi autem, sicut perhibent qui nouerunt, initio ueris est messis\ntritici; tunc autem ille fluuius repletur amplius quam per\nhiemem.\nEt erunt uobis lapides isti memoriale filiis\nIsrahel usque in aeternum. quomodo \"in aeternum\",\ncum caelum et terra transeant? an quoniam aeternum aliquid\nsignificant hi lapides, cum ipsi aeterni esse non possint?\n\n\n\n\n\n\nquamuis possit quod in graeco est: ἕως τοῦ αἰῶνος, dici latine\net \"usque in saeculum\", quod non est consequens ut intellegatur\naeternum.\nEt dixit dominus ad Iesum dicens: manda sacerdotibus\nportantibus aream testamenti testimonii. solet\ndici arca testamenti uel arca testimonii; nunc dicta est arca\ntestamenti testimonii, ut non solum arca sed etiam ipsum\ntestamentum appellaretur testamentum testimonii. hinc enim\ndicit apostolus: nunc autem sine lege iustitia dei manifestata\nest testimonium habens per legem et prophetas.\nin cuiusdam enim rei alterius uenturae testimonium datum\nfuerat illud. quod dicitur testamentum uetus.\nDixit dominus ad Iesum: fac tibi ipsi cultros\nde petra acutos uel, sicut habet graecus, de petra acuta\net sedens circumcide filios Israhel iterum. in hoc\npraecepto quaeritur cur dixerit \"iterum\"; non enim unus\nhomo bis circumcidendus erat. sed quia unus populus erat\nin quibusdam circumcisus, in quibusdam non circumcisus, ideo\ndictum est \"iterum\", ut circumcisus iterum circumcideretur\nnon homo, sed populus; nam et sequentia id ostendunt. dicit\nenim scriptura: et fecit Iesus cultros petrinos sibi ipsi\nacutos et circumcidit filios Israhel in loco qui uocatur\nCollis praeputiorum. hoc autem modo circumpurgauit\nIesus filios Israhel: qui aliquando fuerant in uia et\nqui aliquando incircumcisi erant eorum qui exierant\nex Aegypto, omnes istos circumcidit Iesus. quadraginta\nenim et duobus annis conuersatus est Israhel\nin deserto Mabdaritide [et]. ideo incircumcisi erant\n\n\n\n\n\n\nillorum plurimi pugnatorum qui exierant de terra\nAegypti, qui inoboedientes fuerant mandatis dei, in\nquibus et definierat dominus eis, ne uiderent illi\nterram quam iurauerat dominus patribus eorum dare\nillis, terram fluentem lac et mel. pro his autem substituit\nfilios eorum, quos circumcidit Iesus, eo quod\nfuissent in itinere incircumcisi. manifestum est ergo non\nomnes fuisse, sed quosdam. quidam enim de Aegypto exeuntium\nfilii in illo populo incircumcisi erant, quos potuit circumcidere\nIesus: illorum scilicet filios, qui genuerunt in deserto\net contempserunt eos circumcidere, quod inoboedientes erant\nlegi dei. nulla itaque causa est cur hi qui putant rebaptizandos\neos qui habent christiani baptismi sacramentum hoc testimonio\nlegis adiuuari se putent, quia nullus bis numero unus homo\nest circumcisus, sed populus qui iam fuerat in quibusdam\ncircumcisus, in quibusdam uero adhuc incircumcisus erat. et\nsi aliquo modo id fieri posset, ut bis circumcidi hominem\ndeus iuberet, numquid possunt dicere ideo fuisse praeceptum,\nquia illi ab Aegyptiis fuerant circumcisi aut ab aliquibus\nhaereticis ab Israhelitarum societate segregatis? cum uero\netiam satis adpareat quare sit a deo dictum, nullum hic\npossunt homines erroris sui patrocinium reperire.\nQuando Iesus uidit uirum contra se stantem euaginato\ngladio et eo respondente dicit, quod esset princeps\nmilitiae uirtutis domini, et prostratus in terram dixit:\nquid praecipis tuo famulo? quaeri potest, utrum angelo\nse prostrauerit eumque dixerit dominum an potius intellegens\na quo missus fuerit ipsum dominum dixerit eique se prostrauerit.\nerat autem, sicut legitur, Iesus in Iericho, non utique\nin ipsa ciuitate, cuius muri nondum ceciderant, quod mox\n\n\n\n\n\n\nfuturum erat, ut in eam possent intrare, sed in agro ad eam\npertinente; nam interpretatio, quae est ex hebraeo, sic habet.\nIn eo quod factum est, ut Achar de tribu Iuda furaretur\nde anathemate ciuitatis Iericho contra praeceptum domini,\net propter eius peccatum tria milia quae missa fuerant in\nGai dederunt terga hostibus et occisi sunt ex eis triginta sex\nuiri et populo grauiter territo Iesus cum senioribus se prostrauit\nad dominum eique responsum est ideo factum esse, quod\npeccauerit populus, minatus est etiam deus non se cum eis\nfuturum, nisi abstulerint anathema de se ipsis, et quod ostensus\nest qui fecerat nec solus occisus, sed cum omnibus suis:\nquaeri solet quomodo iuste pro alterius peccatis in alios\nuindicetur, maxime quia in lege dominus dixit nec patres pro\nfiliorum nec filios pro patrum peccatis esse puniendos. an\nillud iudicantibus hominibus est praeceptum, ne quemquam\npro altero puniant, dei autem iudicia non sunt eius modi,\nqui alto et inuisibili consilio suo nouit quatenus extendat\netiam temporalem hominum poenam salubremque terrorem?\nnon enim aliquid dirum, quantum adtinet ad uniuersi mundi\nadministrationem, contingit mortalibus, cum moriuntur quandoque\nmorituri. et tamen apud eos qui talia metuunt disciplina\nsancitur, ut non se solum quisque curet in populo, sed inuicem\nsibi adhibeant diligentiam et tamquam unius corporis et unius\nhominis alia pro aliis sint membra sollicita. nec tamen credendum\nest etiam poenis quae post mortem inrogantur alium pro\nalio posse damnari, sed in his tantum rebus hanc inrogari\npoenam, quae finem fuerant habiturae, etiamsi non eo modo\n\n\n\n\n\n\nfinirentur. simul etiam ostenditur quantum conexa sit in populi\nsocietate ipsa uniuersitas, ut non in se ipsis singuli, sed et\ntamquam partes in toto extimentur. per unius igitur peccatum\nmortemque paucorum admonitus est populus uniuersus tamquam\nin corpore uniuerso quaerere quod admissum est. simul etiam\nsignificatum est quantum mali fieret, si uniuersa illa congregatio\npeccasset, quando ne unus quidem ita potuit iudicari,\nut ab eo possent ceteri esse securi. at uero, si Achar ab\naliquo inuentus atque conprehensus et illius criminis reus ad\niudicium Iesu fuisset adductus, nequaquam putandum est\nhominem iudicem uel pro illo uel cum illo quemquam alium,\nqui societate facti eius minime teneretur, fuisse puniturum.\nneque enim ei mandatum legis licebat excedere, quod datum\nest hominibus, ne iudicio suo, quod in hominem homini iussum\nsiue permissum est, alterum pro alterius peccato arbitretur\nesse plectendum. longe autem secretiore iustitia iudicat deus,\nqui potens est etiam post mortem, quod homo non potest,\nuel liberare uel perdere. uisibiles igitur adflictiones hominum\nsiue mortes, quoniam his quibus ingeruntur et obesse et\nprodesse possunt. nouit dominus in occulto prouidentiae suae\nquemadmodum iuste quibusque dispenset, etiam cum aliorum\npeccata in aliis uidetur ulcisci. poenas uero inuisibiles, quae\nnonnisi nocent et prodesse non possunt, ita nullus deo iudice\npro alienis peccatis luit, sicut homine iudice luere nullus nisi\npro sua culpa istas uisibiles debet. hoc enim praecepit homini\niudici deus in his quae ad humanum iudicium pertinent\nuindicanda. quod in suo iudicio facit ipse, quo potestas non\naspirat humana.\nMerito quaeritur, cum dominus propter illum, qui de\nanathemate furtum fecerat, praeceperit eum qui fuisset ostensus\nigni cremari, cur eum ostensum Iesus lapidari potius a populo\nfecerit. an ita eum mori oportuit quemadmodum Iesus, qui\npropius dominum sequebatur, domini uerba iubentis intellegere\npotuit? sic enim alius quisquam non facile potuit. unde magis\nquaerendum est cur lapidationem ignem appellauerit dominus,\nquam credendum legum aliud fecisse quam iusserat dominus.\nnam neque ad intellegendum uerba domini quisquam potuit\nesse sapientior neque ad faciendum quisquam oboedientior.\nproinde ignis nomine poenam potuisse significari scriptura\ntestis est in Deuteronomio, ubi dicitur ad filios Israhel: et\neduxit uos de fornace ferrea ex Aegypto: ubi utique\nduram tribulationem intellegi uoluit.\n\nDuae autem mihi causae occurrunt — non ut ambae sint,\nsed ut altera ex eis — cur non ille cum suis omnibus euidenti\nigne crematus sit. si enim peccatum eius dominus tale esse\niudicauit, quod supplicio illo expiatum non puniret in aeternum.\npropter ipsam expiationem et purgationem congruenter illa\npoena ignis nomen accepit. neque ad hunc intellectum quisquam\ntendere admoneretur, si eum proprie uisibilis ignis\nexureret, sed in eo quisque remaneret, quod aperte uidebat\ninpletum, nec aliquid ultra quaereret; nunc uero cum propter\ndei uerba et factum Iesu, a quo praeuaricari illa uerba non\npossent, rectissime dicitur etiam lapidationem ignem fuisse.\neleganter agnoscitur illa poena hominem. ne in posterum\n\n\n\n\n\n\npeccato illo interiret. fuisse purgatum. quod significant etiam\nuasa in Leuitico, quae iubentur igne purgari. si autem tale\nfuit illud peccatum, propter quod eum etiam post istam uitam\ngehenna susciperet, ideo Iesus eum uoluit lapidari, ut quod\na domino dictum est: igni cremabitur, illud admoneret\nintellegi, quod dominus faceret, non quod ab ipsis esset faciendum.\nsi enim dixisset dominus: igni eum cremabitis et\nomnia eius, huic sensui locus nullus esset: cum uero ita\npositum est, ut magis uideatur deus quod ei futurum esset\npraedixisse quam quod ei ab hominibus deberet fieri praecepisse,\nmelius non potuit facere Iesus, qui diuina uerba sicut\ntantus propheta intellexit, qui etiam hoc ipsum prophetice\nfecit, quam ut illum lapidibus potius quam flammis interimeret,\nne in illis ignibus uerba domini uiderentur inpleta, quae ob\naliud dicta uolebat intellegi.\n\n\nNec mouere debet, quod non ipsum tantum sed etiam omnia\nquae sunt eius deus cremanda igni praedixerit. sic enim ait:\nigni cremabitur et omnia quaecumque sunt ei. omnia\nenim quaecumque sunt ei, opera eius possunt intellegi,\nquae cum illo dixit esse concremanda, non sicut dicit apostolus\nde quibusdam operibus igne consumptis \"ipse autem\nsaluus erit\", si huius peccatum ita intellegendum est, ut\netiam aeterno igne puniatur. filios ergo eius et filias cum\npecoribus et omnibus quae habebat populus quidem cum\neum puniret, simul lapidibus obruit; non tamen hoc iudicio\nhumano, sed prophetico spiritu fecit Iesus siue ita intellegens\n\"omnia quae sunt ei\", ut nec filios censeret exceptos lapidationis\netiam poenam pro igne ingerens, siue opera eius quae\npost mortem deus in illo fuerat crematurus non solum per\ncetera quae illi erant uerum etiam per filios eius significans.\n\n\n\n\n\n\n\n\nNec ideo sane credendum est eos pro peccato patris, a quo\ninnocentes erant, etiam post mortem supplicio inferni ignis\nincensos. mors quippe ista quae omnes manet quamuis de\nprimo peccato ueniat, tamen quia ita nati sumus, ut necessario\nmoriendum sit, accelerata quibusdam est utilis. unde\nlegitur de quodam: raptus est, ne malitia mutaret intellectum\neius. quo ergo iudicio dei uel misericordia fuerit\ninrogata siue filiis huius siue illis triginta sex uiris, cum\nomnes ab eius peccato alieni fuerint, latet apud eum apud\nquem non est iniquitas. uerum illud in promtu est, quod et\npopulum terribiliter oportebat quaerere quod admissum est et\ntanto uehementius timuerunt ceteri factum eius imitari, quanto\nmagis humana exhorret infirmitas, et in tam magnum tamque\niustum populi odium dari et eis quos ad spem propagandi\ngeneris se relicturum putabat peccato suo secum consumtis\nsuis posteris emori.\nQuod deus iubet loquens ad Iesum, ut constituat sibi\nretrorsus insidias, id est insidiantes bellatores ad insidiandum\nhostibus, hinc admonemur non iniuste fieri ab his qui iustum.\nbellum gerunt, ut nihil homo iustus praecipue cogitare debeat\nin his rebus, nisi ut iustum bellum suscipiat, cui bellare fas\nest; non enim omnibus fas est. cum autem iustum bellum\nsusceperit, utrum aperta pugna, utrum insidiis uincat, nihil\nad iustitiam interest. iusta autem bella ea definiri solent quae\nulciscuntur iniurias, si qua gens uel ciuitas, quae bello petenda\nest, uel uindicare neglexerit quod a suis inprobe factum est\nuel reddere quod per iniurias ablatum est. sed etiam hoc\ngenus belli sine dubitatione iustum est, quod deus imperat,\napud quem non est iniquitas et nouit quid cuique fieri debeat.\n\n\n\n\n\n\nin quo bello ductor exercitus uel ipse populus non tam auctor\nbelli quam minister iudicandus est.\nIesus mittens ad Gai debellandum triginta milia bellatorum\nait illis: uos insidiabimini post ciuitatem et non\nlonge eritis a ciuitate et eritis omnes parati. et ego\net omnis populus qui mecum est accedemus ad ciuitatem.\net erit cum exierint qui commorantur in Gai\nin obuiam nobis sicut <et> antea, et fugiemus a facie\nillorum. et cum exierint post nos, abducemus illos de\nciuitate, et dicent: fugiunt isti a facie nostra sicut\n<et> antea. uos autem exsurgetis ex insidiis et ibitis\nin ciuitatem. secundum uerbum istud facietis. ecce\npraecipio uobis. quaerendum est utrum omnis uoluntas\nfallendi pro mendacio deputanda sit et, si ita est, utrum possit\niustum esse mendacium, quo ille fallitur, qui dignus est falli;\net si ne hoc quidem mendacium iustum reperitur, restat, ut\nsecundum aliquam significationem hoc, quod de insidiis factum\nest, ad ueritatem referatur.\nQuod Gabaonitae uenerunt ad ]esum cum uetustis\npanibus et saccis, ut putarentur, sicut finxerant, de terra\nuenisse longinqua, quo eis parceretur — constitutum enim erat\na domino, ne alicui terras illas inhabitanti parcerent, quo\ningrediebantur — nonnulli codices et graeci et latini habent:\net accipientes saccos ueteres super humeros suos;\nalii uero, qui ueraciores uidentur, non habent: super humeros,\nsed: super asinos suos. similitudo enim uerbi in graeca\nlingua mendositatem facilem fecit et ideo latina quoque exemplaria\nuariata sunt; wĮ10OV quippe et £ vu>v non multum ab\n\n\n\n\n\n\ninuicem dissonant. quorum prius humerorum nomen est,\nposterius asinorum. ideo est autem de asinis credibilius,\nquoniam se a sua gente longinqua missos esse dixerunt: unde\nadparet eos fuisse legatos et ideo magis in asinis quam in\nhumeris necessaria portare potuisse. quia nec multi esse\npoterant et non solum saccos sed etiam utres eos portasse\nscriptura commemorat.\nQuaeri potest quomodo iurationem seruandam -esse\ncrediderint Hebraei Gabaonitis, quibus ita iurauerant tamquam\nde longinqua terra uenientibus, sicut illi mentiti fuerant.\nsciebant enim se debellandos, si cognitum esset Hebraeis in\nea terra eos habitare, quam promissam fuerant interfectis\nhabitantibus retenturi. mentientibus ergo quod de longinqua\nterra ad eos uenissent, iurauerunt eis Israhelitae. posteaquam\nuero cognouerunt ibi eos habitare, ubi omnes quos inuenerant\nsecundum dei praeceptum debellare oportebat. noluerunt tamen\nfrangere iurationem et, licet eos mentitos esse didicissent,\nparcere maluerunt causa iurationis, cum possent utique dicere\nse tamquam illis iurasse, quos eos esse crediderant, id est de\nlonginquo uenientes; cum uero aliud cognouerunt, praeceptum\ncirca eos domini inplendum erat, ut sicuti ceteri expugnarentur.\ndeus autem hoc adprobauit nec parcentibus suscensuit, quamuis\neum non interrogassent quinam illi essent et ideo eos illi\nfallere ualuissent. unde non inportune utique credendi sunt,\netsi fallere homines pro sua salute uoluerunt, non tamen\nfallaciter deum timuisse in populo eius. propterea nec suscensuit\ndominus iurantibus aut parcentibus. ut postea Gabaonitas\nipsos tamquam populi sui homines de domo Saul uindicauerit.\n\n\n\n\n\n\nsicut Regnorum ostendit historia. et quoniam iuratio sic seruata\nest quamuis in hominibus qui mentiti sunt, ut ad clementiam\nsententia flecteretur, non displicuit deo. nam si e contrario\niurassent aliquos se interfecturos, quos Gabaouitas in terra\npromissionis esse putauissent et postea didicissent eos esse\nab illa terra extraneos et de longinquo ad se uenisse, nullo\nmodo arbitrandum est, quod eos essent debellaturi causa\niurationis inplendae, cum propter ipsam parcendi clementiam\nsanctus Dauid etiam post uerba quibus se Nabal interfecturum\nesse iurauerat utique sciens quem fuerat interfecturus parcere\nmaluit nec in re duriore inplere iuramentum magis deo placere\nexistimans, si quod ira perturbatus ad nocendum iurauerat\nnon fecisset quam si perfecisset.\nCum obsessi Gabaonitae a regibus Amorrhaeorum\nmisissent ad Iesum, ut sibi subueniretur, ita scriptura sequitur\net dicit: et ascendit Iesus a Galgala, ipse et omnis\npopulus bellator cum illo, omnis potens in fortitudine.\net dixit dominus ad Iesum: noli timere illos; in manus\nenim tuas tradidi eos: non subsistet ex illis quisquam\ncoram uobis. ubi neque consultus est dominus utrum eundum\nad eos esset, sed ultro suis recte subuenire uolentibus, futuram\nuictoriam praenuntiauit. sic.ergo posset quamuis non consultus\nde ipsis Gabaonitis admonere, qui essent, cum se longinquos\nesse mentirentur, nisi ei placuisset illa iuratio, quae subiectis\nparcere cogeret. crediderant enim deo, quem audierant suo\npopulo promisisse, quod illas gentes subuerteret eorumque\nterram obtineret; et hanc eorum fidem non eos prodendo\nremunerauit quodam modo.\nQuaeritur quemadmodum rex ciuitatis Hierusalem\nAdonibezec et ceteri quattuor cum quibus obsedit Gabaonitas\nsecundum septuaginta interpretes primo reges Iebusaeorum\ncum ad eos obsidendos conuenerunt, postea uero reges Amorrhaeorum\ndicantur ab ipsis Gabaonitis, quando nuntios miserunt\nad Iesum, ut eos de obsidione liberaret. sicut autem\ninspicere potuimus in ea interpretatione quae ex hebraeo est,\nutrobique Amorrhaeorum dicuntur, cum constet Iebusaeorum\nfuisse regem ciuitatis Hierusalem, quia ipsa est dicta Iebus\ntamquam illius gentis metropolis, et septem gentes saepissime\nscriptura commemoret, quas promisit deus exterminaturum\nse esse a facie populi sui, ex quibus una perhibetur Amorrhaeorum.\nnisi forte hoc nomen uniuersale fuerat omnium aut\npotius maioris partis, ut non una, sed plures in his septem\nhoc nomine tenerentur; quamuis esset etiam una de septem\nquae Amorrhaeorum proprie uocaretur, sicut est pars quaedam\nquae proprie dicitur Libya, quamuis hoc nomen uniuersae\nAfricae conpetat, et pars quaedam quae proprie dicitur Asia,\nquamuis Asiam uel dimidium terrarum orbem quidam uel alii\ntertiam partem orbis posuerint. nam, quod constat, et Chananaei\ntamquam una gens in illis septem commemorantur et tamen\nuniuersa illa terra originaliter Chanaan uocatur.\nNon dimisit in ea Iesus quidquam spirans. sicut\npraecepit dominus Moysi puero suo, et Moyses similiter\npraecepit Iesu, et sic fecit Iesus: non est transgressus\nnihil ab omnibus quibus constituit dominus\nMoysi. propter hoc nullo modo putanda est ista crudelitas,\nquod nullum uiuum in ciuitatibus sibi traditis dimittebat Iesus,\n\n\n\n\n\n\nquia deus hoc iusserat. qui autem existimant hinc deum\nipsum fuisse crudelem et propter hoc ueteris testamenti uerum\ndeum fuisse auctorem nolunt credere, tam peruerse de operibus\ndei quam de peccatis hominum iudicant nescientes quid quisque\npati dignus sit et magnum putantes malum, cum casura\ndeiciuntur mortalesque moriuntur.\nEt non erat ciuitas quae non erat tradita filiis\nIsrahel. quaeritur quomodo hoc uerum sit, cum nec temporibus\npostea iudicum nec temporibus regum omnes omnino\nillarum septem gentium ciuitates capere potuerint Hebraei.\nsed aut sic intellegendum est, quod ad nullam ciuitatem\nbellando accessit Iesus quam non ceperit; aut certe nulla non\ncapta est, sed earum quae in regionibus supra commemoratis\nfuerunt. enumeratae sunt enim regiones, in quibus fuerunt\nciuitates de quibus facta est ista conclusio: et omnes cepit\nin bello.\nQuia per dominum factum est confortari cor\neorum, ut obuiam irent ad bellum ad Israhel, ut exterminarentur,\nita ut non daretur eis misericordia, sed ut\nexterminarentur, sicut dixit dominus ad Moysen. ita\ndictum est hoc \"per dominum factum confortari cor\neorum\", hoc est obdurari cor eorum, sicut de Pharaone.\nquod diuino altoque iudicio iuste fieri minime dubitandum\nest, cum deserit deus et possidet inimicus: quod sic accipiendum\nest quemadmodum et ibi. sed hic aliud mouet,\nquomodo dictum sit ad hoc eis confortatum cor, ut exsurgerent\nin bellum aduersus Israhel et ob hoc eis non praeberent\nmisericordiam; quasi praebenda esset, si non bellarent, cum\n\n\n\n\n\n\n\n\n\n\ndeus praeceperit nulli eorum esse parcendum et ob hoc\nGabaonitis pepercerint, quia se de longinqua terra uenisse\nfingentes eorum iurationem tenuerant. sed quoniam quibusdam\nultro praebuerunt Israhelitae misericordiam quamuis contra\ndei mandatum, ad hoc dictum esse intellegendum est istos\nita bellasse, ut non eis parceretur nec ab eis ipsis Israhelitae\nneglecto dei mandato ad misericordiam flecterentur. quod\nquidem duce Iesu, qui omnia diligenter diuina praecepta\nseruabat, non est credendum fieri potuisse. uerum tamen nec\nipse istos tam cito deleuisset, nisi conspirantissime contrairent\natque ita fieri posset ut eis ab illo minime debellatis, qui\ndei praecepta inplere curabat, remansissent ad illud tempus,\nquando eis possent parcere post mortem Iesu, qui non tanta\ncura dei mandata faciebant. nam et adhuc eodem uiuente\nquibusdam illi pepercerunt tantummodo eos ditioni suae subiugantes;\nquosdam uero nec uincere potuerunt. uerum haec non\nillo duce facta sunt, sed cum iam senex uacaret a bello tantummodo\neis terras diuidens, ut ipsi iam illo non bellante diuisas\nsibi terras partim iam hoste uacuas tenerent, partim pugnando\ncaperent. et quod uincere aliquos minime potuerunt, prouidentiae\ndiuinae fuisse oportune scripturarum certis adparebit locis.\nEt non perdidit Ephraem Chananaeum qui\nhabitabat in Gazer; et habitabat Chananaeus in Ephraem\nusque in diem istum, donec ascendit Pharao\nrex Aegypti et cepit ciuitatem et incendit eam in\nigni et Chananaeos et Pherezaeos et qui habitabant\nin Gazer transpunxit; et dedit eam Pharao in dotem\nfiliae suae. quod de Pharaone rege dictum est, miror si\n\n\n\n\n\n\nprophetice dictum intellegere debemus, cum haec historia illis\ntemporibus conscripta credatur, quibus erant gesta illa recentia.\nquid autem magnum eligi potuit quod prophetice diceretur,\ncum praeterita narrentur taceanturque futura maiora et maxime\nnecessaria? proinde potius existimandum est septuaginta interpretes,\nqui auctoritate prophetica ex ipsa mirabili consensione\ninterpretati esse perhibentur, haec addidisse, non tamquam\nfutura praenuntiantes, sed quia illo tempore ipsi erant, quo\nfacta esse meminerant et in libris Regnorum legerant; etenim\nregum temporibus factum est. quod ideo credibilius nobis\nuisum est, quoniam inspeximus interpretationem quae est ex\nhebraeo et hoc ibi non inuenimus; sicut nec illud quod dictum\nest de Iericho, quod Hoza, qui eam reparasset. incurrerit\nmaledictum quod dixerat Iesus. sic enim scriptum est: et\nadiurauit Iesus in die illa: maledictus homo qui\nresuscitabit et aedificabit ciuitatem illam: in primogenito\nsuo fundauit eam et in nouissimo suo inponet\nportas eius. huc usque inuenitur in interpretatione ex hebraeo;\nillud autem quod sequitur: et ita fecit Hoza qui ex Bethel;\nin Abiron primogenito fundauit eam et in resaluato\nnouissimo inposuit portas eius, hoc illic non legitur.\nunde adparet a Septuaginta interpositum, qui factum esse\nnouerant.\nEt Amorrhaeus permansit ut habitaret in Elom\net in Salamin; et grauata est manus Ephraem super\neos et facti sunt illis tributarii. hoc iam contra domini\npraeceptum fiebat et adhuc uiuebat Iesus, sed dux eorum in\n\n\n\n\n\n\n\n\nillis proeliis iam prae senectute non erat. propter hoc dictum\nest a domino factum, ut confortaretur cor illorum, qui simul\nconspirauerunt ire in bellum contra Iesum, ne ista illis misericordia\npraeberetur etiam contra dei praeceptum, si remansissent\nnon expugnati et senescente Iesu siue defuncto relinquerentur\nexpugnandi a filiis Israhel, qui eis contra praeceptum domini\npossent parcere, quod ille non faceret.\nMerito quaeritur, cum Israhel non solum usque ad\ndiem mortis Iesu uerum etiam postea non eradicauerit gentes\nquae terram promissionis tenebant, quamuis ex parte illis\ndebellatis in eadem promissa hereditate consisterent, quomodo\nintellegendum sit quod dictum est: et dedit dominus Israheli\nomnem terram quam iurauerat dare patribus\neorum; et hereditauerunt eam et habitauerunt in ea.\net requiem dedit illis dominus in circuitu, sicut iurauerat\npatribus eorum; non restitit quisquam ante\nfaciem illorum ab omnibus inimicis eorum; omnes\ninimicos eorum tradidit dominus eis in manus eorum.\nnon decidit ex omnibus uerbis bonis quae locutus est\ndominus filiis Israhel; omnia aduenerunt.\n\n\nDiligenter ergo uniuersa consideranda sunt. et primum\nuidendum quot gentium terra promissa sit Israhelitis. septem\nquidem gentes assidue uidentur commemorari, sicut in Exodo\nlegitur: et dixit dominus ad Moysen: uade, ascende\nhinc tu et populus tuus, quos eduxisti de terra Aegypti,\nin terram quam iuraui Abraham et Isaac et\nIacob dicens: semini uestro dabo eam. et simul mit-\\'\ntam ante faciam tuam angelum meum et eiciet\n\n\n\n\n\n\nAmorrhaeum et Cettaeum et Pherezaeum et Gergesaeum\net Euaeum et Iebusaeum et Chananaeum. harum ergo\nseptem gentium terram uidetur deus patribus promisisse.\nscriptum est etiam in Deuteronomio multo expressius: si\nautem accesseris ad ciuitatem expugnare eam et\neuocaueris eos cum pace, si quidem pacifica responderint\ntibi et aperuerint tibi, omnis populus qui\ninuenti fuerint in ciuitate erunt tibi tributarii et\noboedientes; si autem non oboedierint tibi et fecerint\nad te bellum, et circumsedebis eam et tradet eam\ndominus deus tuus in manus tuas et interficies omne\nmasculinum eius in nece gladii praeter mulieres et\nsupellectilem; et omnia pecora et omnia quaecumque\nfuerint in ciuitate et omnia utensilia praedaberis tibi;\net edes omnem praedationem inimicorum tuorum, quos\ndominus deus tuus dat tibi. sic facies omnibus ciuitatibus\nquae longe sunt a te ualde, quae non sunt a\nciuitatibus gentium istarum. ecce autem ex ciuitatibus\nistis, quas dominus deus tuus dat tibi hereditare\nterram eorum, non uiuificabis omne uiuum, sed anathemate\nanathematizabis eos: Cettaeum et Amorrhaeum\net Chananaeum et Pherezaeum et Euaeum\net Iebusaeum et Gergesaeum, quemadmodum mandauit\n\n\n\n\n\n\ntibi dominus deus tuus. et hic istarum septem gentium\nterram promissam in hereditatem, quam debellatis usque ad\ninternecionem eisdem gentibus Israhelitae possiderent, manifestum\nest. ceteras enim quae longinquius extra istas gentes\ninuenirentur, uoluit fieri tributarias eorum, si non resisterent;\nsi autem resisterent, etiam ipsas interfici et in perditionem\ndari exceptis pecoribus et quae in praedam possent uenire.\nitem alio loco in Deuteronomio ita legitur: et erit cum\ninduxerit te dominus deus tuus in terram in quam\nintras ibi hereditare eam et abstulerit gentes magnas\net multas a conspectu tuo, Cettaeum et Gergesaeum\net Amorrhaeum et Pherezaeum et Chananaeum et\nEuaeum et Iebusaeum, septem gentes magnas et\nmultas et fortiores uobis, et tradet eos dominus deus\ntuus in manus tuas et percuties eos, exterminio\nexterminabis eos. non dispones ad eos testamentum\nneque miserearis eorum neque matrimoniis iungamini\ncum eis; filiam tuam non dabis filio eius et filiam\neius non sumes filio tuo et cetera.\n\nProinde his atque aliis scripturarum locis saepe ostenditur\nharum septem gentium terras ita accepisse in hereditatem\nfilios Israhel. ut non cum eis qui easdem terras tenebant, sed\npro eis illic habitarent. uerum tamen in Genesi non istae\ntantum septem gentes, sed undecim promittuntur semini\nAbrahae. sic enim legitur: in die illa disposuit dominus\ndeus testamentum ad Abraham dicens: semini tuo\ndabo terram hanc a flumine Aegypti usque ad flumen\nmagnum, flumen Euphraten: Cenaeos et Cenezaeos et\n\n\n\n\n\n\nChelmonaeos et Cettaeos et Pherezaeos et Raphain\net Amorrhaeos et Chananaeos et Euaeos et Gergesaeos\net Iebusaeos. quae ita soluitur quaestio, ut intellegamus\nhanc praecessisse prophetiam, quod in eos fines regnum\nfuerat porrecturus et dilataturus Salomon, de quo ita scriptum\nest: et omne propositum Salomonis, quod destinauerat\naedificare in Hierusalem et Libano et in omni terra\npotestatis suae: omnis populus qui derelictus est a\nCettaeo et Amorrhaeo et Pherezaeo et Euaeo et Iebusaeo,\nqui non erant ex Israhel, ex filiis eorum qui\nresidui erant cum eis in terra, quos non consummauerant\nfilii Israhel, et subiugauit eos Salomon in\ntributum usque in diem hunc. ecce residua populorum\ndebellandorum atque omnino ex dei praecepto perdendorum\nsubiugauit Salomon in tributum, quos utique secundum dei\npraeceptum perdere debuit; sed tamen subiugati tamquam\ntributarii possessi sunt. paulo post autem ita legitur: et erat\ndominans in omnibus regibus a flumine usque ad\nterram Philistiim et usque ad fines Aegypti. ecce ubi\ninpletum est quod in Genesi deus ad Abraham loquens\npromittensque praedixerat. a flumine quippe hic intellegitur\nab Euphrate; magnum enim flumen in illis locis etiam proprio\nnomine non addito potest intellegi. neque enim de Iordane\nhoc accipi potest, cum et citra Iordanen et ultra Iordanen\niam terras Israhelitae obtinuerant et ante regnum Salomonis.\nergo a flmine Euphrate ex partibus orientis usque ad fines\nAegypti, quae pars illis erat ab occidente, regnum Salomonis\nscriptura Regnorum dixit fuisse porrectum. tunc ergo amplius\n\n\n\n\n\n\nsubiugatum est quam septem illae gentes tenebant; ac per\nhoc tunc in seruitutem redactae sunt non septem sed undecim\ngentes. quod enim in Regnorum libris scriptum est: usque\nad fines Aegypti a flumine, cum scriptura ab oriente\nusque ad occidentem quantum porrectum esset regnum uellet\nostendere, hoc idem in Genesi, cum ab occidente usque ad\norientem praefiniretur, dictum est: a flumine Aegypti usque\nad flumen magnum <flumen> Euphraten. flumen quippe\nAegypti. qui finis est disterminans regnum Israhel ab Aegypto,\nnon est Nilus, sed alius est non magnus fluuius, qui fluit\nper Rhinocoruram ciuitatem. unde iam ad orientem uersus\nincipit terra promissionis. sic ergo fuerat constitutum filiis\nIsrahel, ut septem gentium terras exterminatis et perditis\nillis gentibus ipsi inhabitarent, aliis autem regnarent subditis\natque tributariis usque ad flumen Euphraten. et quamuis in\nhoc deo non obtemperassent, quia et ex illis, quas exterminare\ndeberent, oboedientes aliquas fecerant, deus tamen temporibus\nSalomonis fidem suae promissionis inpleuit.\n\nN Nuce itaque in libro Iesu Naue quod considerare suscepimus\nquomodo erit uerum: et dedit dominus Israheli omnem\nterram quam iurauerat dare patribus eorum; et hereditauerunt\neam? quomodo adhuc uiuente Iesu omnem terram\ndedit, cum etiam reliquias illarum septem gentium nondum\nsuperauissent? nam quod sequitur: et hereditauerunt eam,\nuerum est, quia ibi erant ibique consederant. deinde quod\nadiungit: et requiem dedit illis dominus in circuitu,\nsicut iurauerat patribus eorum, uerum est, quia uiuo\nadhuc Iesu non eis quidem cedebant reliquiae illarum gentium.\n\n\n\n\n\n\nsed nulla earum eos in terris ubi consederant bello lacessere\naudebat. ideo dictum est et quod deinde adiungitur: non\nrestitit quisquam ante faciem illorum ab omnibus\ninimicis eorum. quod uero sequitur: sed omnes inimicos\neorum tradidit dominus illis in manus eorum, hos\nintellegi uoluit inimicos, qui obuiam ire in bellum ausi sunt.\ndeinde quod dicit: non decidit ex omnibus uerbis bonis\nquae locutus est dominus filiis Israhel; omnia aduenerunt,\nita uult intellegi, quia, cum iam illi contra praeceptum\ndomini fecissent quibusdam parcendo ex illis septem\ngentibus et eos oboedientes faciendo, adhuc tamen inter eos\nsalui erant. ideo cum dixisset: ex omnibus uerbis, addidit\n\"bonis\", quia nondum aduenerant maledicta contemptoribus\net transgressoribus constituta. restat ergo, ut quod ait: dedit\ndominus Israheli omnem terram quam iurauerat dare\npatribus eorum, secundum hoc intellegatur, quia etsi adhuc\nerant ex illis gentibus reliquiae conterendae et exterminandae\nuel ex aliis usque ad flumen Euphraten aut subiugandae. si\nnon resisterent, aut perdendae, <si resisterent), tamen in usum\neorum relictae sunt, in quibus exercerentur, ne carnalibus\nadfectibus et cupiditatibus infirmi repentinam tantam rerum\ntemporalium prosperitatem modeste ac salubriter sustinere\nnon possent, sed elati citius interirent, quod oportune alio\nloco demonstrabitur. omnis ergo illis terra data est, quia et\nilla pars, quae nondum data fuerat in possessionem, iam data\nfuerat in quandam exercitationis utilitatem.\nQuod ait: non restitit quisquam ante faciem\nillorum ab omnibus inimicis eorum, quaeri potest quomodo\n\n\n\n\n\n\nuerum sit, cum de tribu Dan superius scriptum sit, quod\neos hostes eorum non permiserint descendere in uallem et\npraeualuerint eis in montibus. sed quod diximus, cum duodecim\nfilios Iacob scriptura in Mesopotamia natos commemorasset,\nubi non fuerat natus Beniamin, hoc etiam hic intellegendum\nest, quia pro uniuerso populo undecim tribus deputatae sunt\nea regula, quae aliis scripturarum locis nobis satis innotuit.\ncausa autem si quaeritur, cur haec tribus in ea sorte, quae\nilli obuenit, non obtinuerit sufficientes terras et ab eis a\nquibus tenebantur adflicta sit, in dei quidem secreto consilio\nesse credendum est. uerum tamen cum Iacob filios suos\nbenediceret, talia dixit de isto Dan, ut de ipsa tribu existimetur\nexsurrecturus Antichristus. unde nunc plura dicere non\nsuscepimus. cum etiam sic solui possit haec quaestio, quia\nnon restitit quisquam ante faciem illorum ab omnibus\ninimicis eorum, cum simul sub unius ducis imperio bellum\ngererent, antequam singulis tribubus sua defendenda diuiderentur\nloca.\nEt in sacrificiis salutarium nostrorum. quia\npluraliter dicta sunt sacrificia, pluraliter etiam salutaria. ubi\naduertendum est diligentius, quemadmodum dici soleat sacrificium\nsalutaris, quoniam, si Christum acceperimus quoniam\nipse dictus est salutare dei, non occurrit quemadmodum\npluraliter possit hoc uerbum intellegi: unus enim dominus\nnoster Iesus Christus. quamuis dicantur christi per eius\ngratiam, sicut in psalmo legitur: nolite tangere christos\nmeos; sed utrum salutares dici possint uel salutaria, non\nfacile audendum est; solus enim ipse saluator corporis.\nQuod dicit Iesus de sua propinquante morte: ego\nautem recurro uiam sicut et omnes qui super terram,\nin ea interpretatione quae est ex hebraeo inuenimus: ingredior\nuiam. ita ergo accipiendum est quod Septuaginta dixerunt\n..recurro., sicut dictum est homini: donec reuertaris in\nterram unde sumptus es, ut secundum corpus dictum\nintellegatur. secundum animam uero si uoluerimus ita accipere,\nquemadmodum in Ecclesiaste positum est: et spiritus reuertetur\nad deum qui dedit eum, non arbitror de omnibus\nposse dici, sed de his qui sic uixerint, ut ad deum redire\nmereantur tamquam ad auctorem, a quo creati sunt. neque\nenim hoc et de illis recte intellegi potest, de quibus dicitur:\nspiritus ambulans et non reuertens. iste autem uir\nsanctus Iesus Naue si non addidisset: sicut et omnes qui\nsunt super terram, nulla esset quaestio; neque enim aliud\nde illo crederemus, quam quod eum dignum esse legimus.\ncum uero additum est: sicut et omnes qui sunt super\nterram, mirum si hoc, quod latinus interpres \"recurro.\nposuit, non magis percurro\" uel \"excurro\" dicendum est, si\nhoc potest dici quod graecus habet azoT(ir/a>. omnes enim\npercurrunt uel excurrunt huius uitae uiam, cum ad eius finem\nperuenerint. sed quia hoc uerbum positum est, ubi parentes\nRebeccae dicunt ad seruum Abrahae: ecce Rebecca, accipiens\nrecurre; et sit uxor <filii> domini tui, ideo et\nhic ita hoc uerbum interpretatum est.\nQuod septuaginta interpretes habent: et adsumpsi\npatrem uestrum Abraham de trans flumine et deduxi\neum in omnem terram, interpretatio, quae est ex hebraeo,\n\n\n\n\n\n\nhabet: et induxi eum in terram Chanaan. mirum est ergo.\nsi Septuaginta pro terra Chanaan omnem terram ponere uoluerunt\nnisi intuentes prophetiam, ut magis ex promissione dei\ntamquam factum accipiatur, quod certissime futurum in\nChristo et in ecclesia praenuntiabatur, quod est uerum semen\nAbrahae non in filiis carnis, sed in filiis promissionis.\nEt bellauerunt aduersus uos qui habitabant\nIericho. quaeri potest quomodo id uerum sit, cum clausis\nportis se murorum ambitu tantummodo tuerentur. sed recte\ndictum est, quia et claudere aduersum hostem portas ad bellum\npertinet. non enim miserunt legatos, qui poscerent pacem.\nunde, si dictum esset: pugnauerunt aduersum uos, falsum\nesset. neque enim bellum continuas pugnas habet sed aliquando\ncrebras, aliquando raras, aliquando nullas. bellum est tamen\nquando est quodam modo armata dissensio.\nQuid est, quod inter cetera quae Iesus Naue erga\nIsrahelitas dominum fecisse commemorat dicit: misit ante\nuos uespas et eiecit illos a facie uestra? quod etiam\nin libro Sapientiae legitur nec tamen uspiam factum esse in\nhis quae gesta sunt inuenitur. an forte translato uerbo \"uespas\"\nintellegi uoluit acerrimos timoris aculeos, quibus quodam\nmodo uolantibus rumoribus pungebantur, ut fugerent, aut\naerios occultos spiritus, quod in psalmo dicit: per angelos\nmalignos? nisi forte quis dicat non omnia quae facta sunt\nesse conscripta et hoc quoque uisibiliter factum, ut ueras\nuespas uelit intellegi.\nQuid est, quod dixit Iesus. ad populum: non\n\n\n\n\n\n\npoteritis seruire domino, quia deus sanctus est? an\nquia illius sanctitati perfecta seruitute quodam modo contemperari\nhumanae fragilitati inpassibile est? quo audito isti non\nsolum eius eligere seruitutem sed etiam de adiutorio eius et\nmisericordia praesumere debuerunt: quam ille intellexit, qui\ndicit in psalmo: ne intres in iudicium cum seruo tuo,\nquoniam non iustificabitur in conspectu tuo omnis\nuiuens. isti autem de se potius praesumere delegerunt, quod\ndeo possent sine ulla offensione seruire, ut iam tunc inciperent.\nquod de illis expressit apostolus: ignorantes enim\ndei iustitiam et suam uolentes constituere iustitiae\ndei non sunt subiecti; ita eis iam lex subintrabat, ut\nabundaret delictum et postea superabundaret gratia\nper dominum Christum, qui finis est legis ad iustitiam\nomni credenti.\nQuid est, quod ait idem Iesus loquens ad populum:\net nunc circumauferte deos alienos qui sunt in uobis\net dirigite corda uestra ad dominum deum Israhel?\nnon enim credendi sunt adhuc habuisse apud se aliqua gentium\nsimulacra, cum superius eorum oboedientiam praedicauerit:\naut uero, si haberent, post tantas legis comminationes illa\neos prospera sequerentur, cum sic in eos uindicatum sit,\nquod unus eorum de anathemate furtum fecerat. denique Iacob\ndixit hoc eis qui cum illo exierant de Mesopotamia, ubi sic\nidola colebantur, ut et Rachel paterna furaretur; sed post illam\nadmonitionem Iacob dederunt quae habebant: unde adparuit\nhoc eis ita dictum esse, quia sciebat eos habere ille qui\ndixerat. nunc uero post hanc admonitionem Iesu Naue nullus\ntale aliquid protulit. nec tamen putandum est hoc illum\n\n\n\n\n\n\ninaniter praecepisse; non enim ait: et nunc auferte deos\nalienos si qui sunt in uobis, sed omnino tamquam sciens\nesse, qui sunt, inquit, in uobis. proinde propheta sanctus\nin cordibus eorum esse cernebat cogitationes de deo alienas\na deo et ipsas admonebat auferri. quisquis enim talem cogitat\ndeum, qualis non est deus, alienum deum utique et falsum\nin cogitatione portat. quis est autem qui sic cogitet deum\nquemadmodum ille est? ac per hoc relinquitur fidelibus,\nquamdiu peregrinantur a domino auferre a corde suo inruentia\nuana phantasmata, quae se cogitantibus ingerunt, uelut talis\naut talis sit deus, qualis utique non est et dirigere cor ad\nillum fideliter, ut, quemadmodum et quantum nobis expedire\nnouit, ipse se insinuet per spiritum suum, donec absumatur\nomne mendacium — unde dictum est: omnis homo mendax\n— et transacta non solum inpia falsitate uerum etiam ipso\nspeculo et aenigmate facie ad faciem cognoscamus, sicut et\ncogniti sumus, quemadmodum apostolus dicit: uidemus\nnunc per speculum in aegnimate, tunc autem facie ad\nfaciem; nunc scio ex parte, tunc autem cognoscam\nsicut et cognitus sum.\nEt disposuit Iesus testamentum ad populum\nin illo die et dedit illi legem et iudicium in Silo\ncoram tabernaculo domini dei Israhel. et scripsit\nuerba haec in libro legum dei; et accepit lapidem\nmagnum et statuit illum Iesus sub<ter> terebintho\nante dominum. et dixit Iesus ad populum: ecce lapis\niste erit nobis in testimonium, quia hic audiuit\nomnia quae dicta sunt a domino, quaecumque locutus\n\n\n\n\n\n\nest ad uos hodie: et hic erit uobis in testimonium\nin nouissimis diebus, cum mentiti fueritis domino\ndeo uestro. haec uerba qui non in superficie tantum audiunt\nsed aliquanto altius perscrutantur, nequaquam tantum uirum\ntam insipientem putare debent, ut uerba dei quae locutus\nest populo inanimum lapidem audisse crediderit: qui etiam\nsi ab artifice in hominis similitudinem effigiatus esset, inter\nillos utique deputaretur, de quibus in psalmo canitur: aures\nhabent et non audient. neque enim idola gentium aurum\net argentum sola non audiunt et, si lapidea sint, audiunt.\nsed per hunc lapidem profecto illum significauit, qui fuit\nlapis offensionis non credentibus Iudaeis et petra scandali,\nqui cum reprobaretur ab aedificantibus, factus est in caput\nanguli. quem praefigurauit et illa petra quae potum sitienti\npopulo ligno percussa profudit, de qua dicit apostolus: bibebant\nautem de spiritali sequenti petra; petra autem\nerat Christus. unde et cultellis petrinis populum circumcidit\niste ductor egregius: qui cultri petrini cum illo etiam\nsepulti sunt, ut profundum mysterium demonstrarent posteris\nprofuturum. sic ergo et istum lapidem quamquam uisibiliter\nstatutum spiritaliter debemus accipere in testimonium futurum\nIudaeis infidelibus, hoc est mentientibus, de quibus dicit\npsalmus: inimici domini mentiti sunt ei. neque enim\nfrustra, cum iam dei famulus Moyses uel potius per eum\ndeus disposuisset ad populum testamentum, quod in arca\nerat, quae dicta est arca testamenti, et in libris legis tanta\nsacramentorum et praeceptorum multiplicitate conscriptis,\ntamen etiam hic dictum est: disposuit Iesus ad populum\ntestamentum in illa die. repetitio quippe testamenti nouum\n\n\n\n\n\n\ntestamentum significat; quod significat et Deuteronomium,\nquod interpretatur secunda lex; quod significant et prioribus\nconfractis tabulae renouatae. multis enim modis significandum\nquod uno modo inplendum fuit. iam uero quod sub<ter> terebintho\nstatutus est lapis, hoc significat quod uirga ad petram,\nut aqua proflueret. quia neque hic sine ligno statutus est\nlapis. ideo autem subter. quia non fuisset in cruce exaltatus\nnisi humilitate subiectus, uel quod illo tempore, quo id faciebat\nIesus Naue, adhuc obumbrandum mysterium fuit. terebinthi\netiam lignum medicinalem lacrimam exsudat, quae arbor a\nseptuaginta interpretibus hoc loco posita est quamuis secundum\nalios interpretes quercus legatur.\n\nMirum est sane, quod saltem in nouissimis suis uerbis,\nquibus populum adlocutus est Iesus homo dei, nihil eos\nobiurgauit ex eo quod his gentibus pepercerunt, quas dominus\nusque ad internecionem cum anathemate perdendas esse praecepit.\nsic enim scriptum est: et factum est postquam\ninualuerunt filii Israhel, et fecerunt Chananaeos\noboedientes, exterminio autem eos non exterminauerunt.\nnam primo eos id non potuisse scriptura testata est;\nsed nunc posteaquam praeualuerunt, ita ut facerent obaudientes,\nquod non etiam exterminauerunt, utique contra praeceptum\ndomini factum est: quod non est cuiquam factum,\ncum Iesus exercitum duceret. cur ergo non eos obiurgauit\nadlocutione nouissima, quod in hoc domini praecepta neglexerint?\nan forte quia prius dixit eos scriptura non potuisse,\nutique antequam praeualerent, etiam cum praeualuissent\ntimuisse credendi sunt, ne forte paratis oboedire si parcere\nnoluissent, acrius eos aduersum se ex ipsa desperatione\n\n\n\n\n\n\npugnare conpellerent et eos superare non possent? hunc ergo\neis humanum timorem dominus noluit inputare, etsi adparet\nin eo quaedam subdefectio fidei: quae si fortis in eis esset,\nea sequerentur quae ipsum Iesum bellantem secuta sunt.\nquia uero non in eis tanta fides fuit, etiam cum aduersariis\nsuis praeualuissent, pugnare cum eis usque ad interemptionem\neorum timore non ausi sunt. quem timorem, ut dixi, non de\nmalitia neque de superbia uel contemptu praecepti dominici,\nsed de animi infirmitate uenientem noluit eis dominus inputare,\ncum eis per legum nouissima loqueretur. unde et apostolus,\nAlexander, inquit, aerarius multa mala mihi ostendit;\nreddet illi dominus secundum opera ipsius. de illis\nautem, qui eum periclitantem non malitia sed timore deseruerant,\nita locutus est: in prima mea defensione nemo\nmihi adfuit sed omnes me dereliquerunt; non illis\ninputetur.\nQVAEST. I. In fine libri Iesu Naue breuiter narrator porrexit\nhistoriam, quo usque filii Israhel ad colendos deos alienos\ndeclinauerunt; in hoc autem libro ad ordinem reditur, quomodo\nconsequentia gesta fuerint post mortem Iesu Naue. non ergo ab\nillo tempore incipit liber, quo populus ad colenda simulacra\ndefluxit, sed a prioribus interpositis temporibus, quibus ea\ngesta sunt, post quae ad illa peruenit.\nEt factum est postquam defunctus est Iesus,\ninterrogabant filii Israhel in domino dicentes: quis\n\n\n\n\n\n\n\n\n\n\nascendet nobiscum ad Chananaeum dux ad bellandum\nin eo? et dixit dominus: ludas ascendet; ecce dedi\nterram in manu ipsius. hic quaeritur, utrum aliquis homo\nludas uocabatur, an ipsam tribum ita ut solet sic appellauit.\nsed illi, qui interrogauerant dominum, post mortem Iesu Naue\nducem requirebant: unde putatur unius expressum hominis\nnomen. uerum quia non solet duces nominare scriptura cum\nconstituuntur nisi commemorata etiam origine parentum et\nconstat post Iesum duces habuisse populum Israhel, quorum\nprimus est Gothoniel filius Cenez, rectius intellegitur nomine\nIudae tribum Iuda fuisse significatam. ab ipsa enim tribu\nuoluit dominus incipere conteri Chananaeos. et cum populus\nde duce interrogasset, ad hoc ualuit responsio domini, ut\nscirent deum noluisse ab uniuerso populo bellari aduersus\nChananaeos. dixit ergo: ludas ascendet. et sequitur scriptura\nnarrans: et dixit ludas ad Symeon fratrem suum,\nutique tribus ad tribum. non enim adhuc uiuebant illi filii\nIacob, qui dicti sunt ludas et Symeon, inter ceteros fratres\nsuos propriis nominibus appellati; sed dixit tribus Iuda ad\ntribum Symeon: ascende mecum in sortem meam et\nbellemus in Chananaeo, et ibo etiam ego tecum in\nsortem tuam. manifestum est auxilium sibi tribum Iuda\nalterius tribus postulasse, quod redderet, cum et illi in sua\nsorte habere inciperent necessarium.\nEt dixit Caleb: quicumque percusserit Ciuitatem\nlitterarum et anteceperit eam, et dabo ei\nfiliam meam Axam in uxorem. iam hoc et in libro Iesu\n\n\n\n\n\n\n\nNaue commemoratum est; sed utrum Iesu uiuente factum\nsit et nunc per recapitulationem repetitum, an post eius\nmortem, posteaquam dictum est: ludas ascendet, et coepit\nludas debellare Chananaeos, in quo bello ista omnia gesta\nnarrantur, merito quaeritur. sed credibilius est post mortem\nIesu factum, tunc autem per prolepsin, id est per praeoccupationem\ncommemoratum quemadmodum et alia. nunc enim\ncum res gestae aduersus Chananaeos tribus Iuda exponerentur,\nita se narrationis ordo continet inter cetera Iudae facta bellica,\nde quo post mortem Iesu dixerat dominus: ludas ascendet.\net postea descenderunt filii Iuda pugnare ad Chananaeum\nqui habitabat [in] montana et austrum\net campestrem. et abiit ludas ad Chananaeum\ninhabitantem in Chebron et exiit Chebron ex aduerso\n— nomen autem erat Chebron <ante> Cariatharbocsepher\n— et percussit Sesi et Achiman et\nCholmi filios Enac. et ascenderunt inde ad inhabitantes\nDabir. nomen autem Dabir [quod] erat ante\nCiuitas litterarum. et dixit Caleb: quicumque percusserit\nCiuitatem litterarum et anteceperit eam,\netdabo ei fi Ii a m mea m < A x am) in uxorem. constat ergo\nex hoc ordine gestarum rerum tam perspicuo post mortem Iesu\nhoc esse factum. tunc uero, cum ciuitates datae ipsi Caleb\ncommemorarentur, progressus ex occasione narrator quod postea\nfactum est praeoccupauit. nec tamen frustra arbitror hoc de\nfilia Caleb data in uictoris praemium bis numero scripturam\ncommemorare uoluisse.\nAlia nascitur quaestio de filia Caleb, quod in libro\nIesu Naue sic de illa dicitur: et factum est cum ingrederetur\nipsa, et consilium habuit cum eo dicens:\npetam patrem meum agrum; et exclamauit de asino\net cetera, ubi agrum petit a patre atque concessus est, hic\nautem, et factum est, inquit, cum ingrederetur ipse,\nmonuit eam Gothoniel, ut peteret a patre suo\nagrum. sed in eo quod ibi dictum est: cum ingrederetur\nipsa, et hic dictum est: cum ingrederetur ipse, nihil\ncontrarium est; simul enim ingrediebantur uiam. quod uero\nibi dictum est: consilium habuit cum eo — id est cum\nuiro suo — dicens: petam patrem meum agrum; et\nexclamauit de asino, et petit, in eo quod habuit consilium\nibi monita est, ut peteret: quorum alterum ibi dictum est,\nalterum hic. utrumque autem ita diceretur: \"et consilium\nhabuit cum eo dicens: petam patrem meum agrum; ille autem\nmonuit eam. et exclamauit de asino\". porro autem quod ibi\nagrum refertur petisse nec nomen ipsius agri tacitum est,\nhic uero, cum agrum petere monita fuerit a uiro suo, non\nagrum petisse dicitur \"clamans de subiugali\" — quod ibi\ndictum est \"de asino\" — sed redemtionem aquae — eo\nquod in terram austri fuisset tradita — subiecitque scriptura:\net dedit ei Caleb secundum cor eius redemtionem\nexcelsorum et redemtionem humilium, quid sibi\nuelit obscurum est; nisi forte ager ipse ideo petebatur, ut\nhaberet de fructibus eius unde aquam redimeret, cuius\ninopia in illis regionibus erat quo nupta ducebatur. sed\n\"dedit ei Caleb redemtionem excelsorum et redemtionem\nhumilium\" non uideo quid subaudiamus nisi\n\"fluentorum\", excelsorum uidelicet in montanis, humilium in\ncampestribus siue in uallibus.\nEt non hereditauit ludas Gazam et finem eius\net Ascalonem et finem eius et Accaron et finem\neius etAzotum et adiacentia eius. et erat dominus\ncum Iuda. et hereditauit montem, quoniam non\npotuit hereditare inhabitantes in ualle, quoniam\nRechab obstitit eis, et currus erant ei ferrei. quod\nin libro Iesu Naue, cum illum locum tractarem. ubi scriptum\nest: et dedit dominus Israheli omnem terram, cum\nmultas eius partes nondum possiderent, dixi ita posse intellegi\nomnem terram datam, quia ea quae data non est in possessionem\ndata est in quandam exercitationis utilitatem: hoc\nmulto euidentius hic adparet, quandoquidem commemorantur\nciuitates, quas non hereditauit ludas, et dicitur: et erat\ndominus cum Iuda. et hereditauit montem, quoniam non\npotuerunt hereditare inhabitantes in ualle. quis enim non\nintellegat etiam hoc ipsum ad id pertinuisse, quod erat\ndominus cum Iuda. ne totum repente obtinendo extolleretur?\nquod enim adiungit: quoniam Rechab obstitit eis, et\ncurrus erant ei ferrei, quos currus timuerit, dictum est,\nnon dominus qui erat in Iuda, sed ipse ludas; cur autem\ntimuerit, cum quo dominus erat, si quaeritur, hoc est quod\nprudenter intellegendum est refringere deum propitium etiam\nin cordibus suorum nimiae prosperitatis excessus, ut in usum\neorum conuertat inimicos, non solum quando uincuntur inimici,\nsed etiam quando metuuntur: illud ad commendandam largitatem\nsuam, illud ad eorum reprimendam elationem. nam\nutique inimicus sanctorum est angelus satanae, quem tamen\nsibi datum colaphizantem dicit apostolus, ne magnitudine\nreuelationum extolleretur.\nEt dederunt Caleb Chebron, sicut locutus est\nMoyses; et hereditauit inde tres ciuitates filiorum\nEnac et abstulit inde tres filios Enac. iam hoc dictum\nest in libro Iesu Naue quoniam illo uiuo factum est; sed hic\nrecapitulando commemoratum est, cum de tribu Iuda, unde\nfuit Caleb, scriptura loqueretur.\nQuaeritur quomodo dictum sit: et Iebusaeum habitantem\nin Hierusalem non hereditauerunt filii Beniamin;\net habitauit Iebusaeus cum filiis Beniamin in\nHierusalem usque in hodiernum diem, cum superius\nlegatur eadem ciuitas a Iuda capta et incensa interfectis in\nea Iebusaeis. sed cognoscendum est istam ciuitatem communem\nhabuisse duas tribus, ludam et Beniamin, sicut ostendit ipsa\ndiuisio terrarum, quae facta est a Iesu Naue. ipsa est enim\nlebus quae Hierusalem. ideo duae istae tribus remanserunt\nad templum domini, quando ceterae excepta Leui, quae sacerdotalis\nfuit et terras in diuisionem non accepit, separauerunt\nse a regno Iuda cum leroboam. intellegendum est ergo a\nIuda quidem ciuitatem captam et incensam interfectis qui\nillic reperti fuerant, sed non omnes Iebusaeos esse extinctos,\nsiue quia erant extra illam ciuitatem sine quia potuerunt\nfugere: quos reliquos Iebusaeos admissos esse a filiis Beniamin,\n[in] quibus cum Iuda erat ciuitas illa communis, in ea\nsimul habitare. quod ergo dictum est: non hereditauerunt\nIebusaeum filii Beniamin, intellegendum quod nec tributarios\neos facere potuerunt sine uoluerunt. aut certe \"non\nhereditauit Iebusaeum\" dictum est, quia non sine illo tenuit\nterram quae ab illo possidebatur.\nEt non hereditauit Manasses Bethsan, quae\nest Scytharum ciuitas. ipsa hodie perhibetur Scythopolis\ndici. potest autem mouere, quomodo in illis partibus multum\nab Scythia diuersis potuerit esse Scytharum ciuitas. sed\nsimiliter potest mouere, quomodo tam longe a Macedonia\nMacedo Alexander condiderit Alexandriam ciuitatem, quod\nutique fecit longe lateque bellando. ita etiam, cum Scythae\naliquando bellando in loginqua progrederentur, istam condere\npotuerunt. nam legitur in historia gentium uniuersam paene\nAsiam Scythas aliquando tenuisse, cum regi Aegyptiorum illi\nqui eis ultro bellum indixerat irent obuiam, quorum aduentu\nterritus se in suum regnum recepit.\nEt non hereditauit Manasses Bethsan, quae\nest Scytharum ciuitas, neque filias eius. \"filias eius\"\ndicit ciuitates, quas ipsa quasi metropolis instituerat.\nEt factum est quando praeualuit Israhel, et\nposuit Chananaeum in tributum et auferens non abstulit\neum. iam tale aliquid dictum est in libro Iesu Naue\npaene ipsis uerbis. proinde aut hic per anacephalaeosin dicitur\naut illic per prolepsin dictum est, id est aut hic recapitulando\naut illic praeoccupando.\nEt contribulauit Amorrhaeus filios Dan in\nmonte, quoniam non permisit eos descendere in uallem.\net hoc similiter aut in libro Iesu Naue praeoccupando\ncommemoratum est aut hic recapitulando.\nEt ascendit angelus domini super Clauthmontem.\nscriptor libri hoc nomine appellauit locum, quia postea scripsit;\nnam quando angelus domini super eum ascendit, nondum sic\nappellabatur. a ploratione quippe nomen accepit, eo quod\ngraece *Xao6(i.6<; ploratio dicitur. ibi enim populus fleuit, cum\naudisset ab hoc angelo uerba domini uindicantis in eos, quod\ninoboedientes fuissent, quia non exterminauerunt populos\nsecundum praeceptum eius, quibus praeualuerunt, eligentes\neos facere tributarios quam interimere et perdere, quemadmodum\niusserat dominus. quod siue contemto dei mandato\nsiue timore fecerint, ne hostes aduersum se acrius pugnare\npro salute obtinenda quam pro tributo non dando cogerent,\nsine dubio peccauerunt uel spernendo quod diuinitus imperatum\nest uel non praesumendo quod eos posset qui imperauerat\nadiuuare. quod ideo per Iesum noluit eis dicere — si tamen\nadhuc eo uiuente iam fieri praeceperat et non potius praeoccupando\ncommemoratum fuerat quod illo mortuo fieri coepit —\nquia hoc omnibus uoluit exprobrare per angelum; nondum\nautem omnes id fecerant uiuente Iesu, etsi aliqui forte iam\ncoeperant. credibilius est tamen nihil tale fieri coeptum uiuente\nIesu Naue tantumque terrarum sub illo tenuisse filios Israhel\nquantum eis ad considendum sufficeret, quamuis in sortibus\nsuis haberent unde crescendo et conualescendo adhuc aduersarios\nexterminarent. proinde post mortem Iesu, posteaquam\npraeualuerunt, ut hoc possent facere, maluerunt eos habere\ntributarios secundum uoluntatem suam quam interimere et\nperdere secundum uoluntatem dei; propter hoc ad eos corripiendos\nangelus missus est. quod uero commemoratum est\n\n\n\n\n\n\nin libro Iesu Naue, magis existimo praeoccupando commemoratum,\nquod post eius mortem uel futurum esse iam ipse\nnouerat prophetico spiritu, si ab illo liber conscriptus est,\nqui appellatur Iesu Naue, uel, si ab alio scriptus est, iam\nfactum esse sciebat post mortem Iesu, quod in illo libro\npraeoccupando commemorauit.\nQuid est quod angelus domini inter cetera diuinae\ncomminationis dicit: non adiciam transmigrare populum\nquem dixi eicere [non auferam] eos a facie uestra; et\nerunt uobis in angustias et dii eorum erunt uobis in\nscandalum, nisi ut intellegamus nonnulla etiam de ira dei\nuenire peccata? ut enim dii gentium, inter quas non a se\nexterminatas Israhelitae habitare uoluerunt, essent eis in scandalum,\nid est facerent eos scandalizari in domino deo suo\neoque offenso uiuere indignans hoc comminatus est deus:\nquod certe manifestum est magnum esse peccatum.\nEt dimisit Iesus populum; et abierunt filii\nIsrahel unusquisque in domum suam et unusquisque\nin hereditatem suam hereditare terram. hoc per recapitulationem\niterari nulla dubitatio est. nam et mors ipsius\nIesu Naue etiam in hoc libro commemoratur, ut tamquam\nab exordio cuncta breuiter insinuentur, ex quo eis dominus\ndedit terram, et quemadmodum sub ipsis iudicibus uixerint\nquaeue perpessi sint; atque iterum reditur ad ipsorum iudicum\nordinem ab eo qui primus est constitutus.\nEt surrexit generatio altera post eos, qui non\nscierunt dominum et opera eius quae fecit Israhel.\nexposuit quomodo dixerit \"non scierunt dominum\", in illis\nuidelicet praeclaris et mirabilibus operibus, per quae factum\nest ante illos, ut Israhel sciret dominum.\nEt seruierunt Baal et Astartibus. solet dici Baal\nnomen esse apud gentes illarum partium Iouis, Astarte autem\nIunonis, quod et lingua punica putatur ostendere. nam Baal\nPunici uidentur dicere dominum: unde Baalsamen quasi\ndominum caeli intelleguntur dicere; Samen quippe apud eos\ncaeli appellantur. Iuno autem sine dubitatione ab illis Astarte\nuocatur. et quoniam istae linguae non multum inter se differunt,\nmerito creditur hic de filiis Israhel hoc dicere scriptura,\nquod Baal seruierunt et Astartibus, quia Ioui et Iunonibus.\nnec mouere debet, quod non dixit Astarti, id est lunoni, sed,\ntamquam multae sint Iunones, pluraliter hoc nomen posuit.\nad simulacrorum enim multitudinem referri uoluit intellectum,\nquoniam unumquodque Iunonis simulacrum Iuno uocabatur;\nac per hoc tot Iunones quot simulacra intellegi uoluit. uarietatis\nautem causa existimo Iouem singulariter, Iunones pluraliter\ncommemorare uoluisse; nam eadem causa plurium\nsimulacrorum etiam Ioues pluraliter dici possent. hoc autem,\nid est nomine plurali Iunones in graecis secundum Septuaginta\nreperimus, in latinis autem singulariter erat. quorum in illo,\nqui non habebat Septuaginta interpretationem, sed ex hebraeo\nerat. Astaroth legimus nec Baal, sed Baalim. quodsi forte\naliud in hebraea uel syra lingua nomina ista significant, deos\ntamen alios fuisse constat et falsos, quibus Israhel seruire\nnon debuit.\nEt uendiditeosin manu inimicorum suorum\nin circuitu. quaeri solet quare dixerit \"uendidit\" tamquam\naliquod pretium intellegatur datum. sed et in psalmo legitur:\nuendidisti populum tuum sine pretio, et apud\n\n\n\n\n\n\nprophetam: gratis uenditi estis et non cum argento\nredimemini. quare ergo \"uenditi\", si \"gratis\" et \"sine\npretio\" et non potius donati? an forte scripturarum locutio\nest, ut uenditus etiam qui donatur dici possit? hic autem\nsensus est optimus in eo, quod dictum est: gratis uenditi\nestis, et: uendidisti populum tuum sine pretio,\nquia illi, quibus tradidisti populum, inpii fuerunt, non deum\ncolendo tradi sibi illum populum meruerunt, ut ipse cultus\ntamquam pretium uideretur. quod uero dictum est: neque\ncum argento redimemini, non ait: neque cum pretio,\nsed: neque cum argento, ut pretium redemtionis intellegamus,\nquale dicit apostolus Petrus: non enim argento\net auro redemti estis sed pretioso sanguine tamquam\nagni inmaculati. in argento enim propheta omnem\npecuniam significauit, ubi ait: non cum argento redimemini,\nquoniam pretio quidem sanguinis Christi, non tamen\npretio pecuniario fuerant redimendi.\n\nIn eo, quod dominus dicit: et ego non adponam auferre\nuirum a facie ipsorum de gentibus quas reliquit\n<Iesus> filius Naue; et dimisit ad tentandum in\neis Israhel, si obseruant uiam domini abire in eam\nquemadmodum custodierunt patres eorum an non.\net dimisit dominus gentes has, ut non - auf err e t\nillas celeriter, et non tradidit illas in manu Iesu,\nsatis ostenditur causa. quare non Iesus omnes illas gentes\nbellando deleuerit; quia hoc si fieret, non essent in quibus\nisti probarentur. poterant autem esse ad utilitatem ipsorum,\n\n\n\n\n\n\nsi tentati in eis non reprobi inuenirentur eisque talibus inuentis,\nquales eos esse debere praeceperat dominus, iam gentes illae\nauferrentur a facie eorum, si ita uiuerent, nec bellis eos\nexerceri oporteret. uerba enim domini hucusque accipienda sunt:\npropter quod tanta dereliquit gens haec testamentum\nmeum, quod mandaui patribus eorum, et\nnon oboedierunt uoci meae, et ego non adponam\nauferre uirum a facie ipsorum — id est aduersarium\n— cetera uero uerba scriptoris sunt exponentis, unde dixerit\ndominus non se ablaturum uirum de gentibus quas reliquit\nIesus filius Naue. deinde subiungens, qua causa dereliquerit,\net dimisit, inquit ad tentandum in eis Israhel, si\nobseruant uiam domini abire in eam, quemadmodum\ncustodierunt patres eorum an non, eos uolens\nintellegi patres custodisse uiam domini, qui fuerunt cum Iesu,\nid est eo tempore quo ille uiuebat. generationem quippe\nalteram superius retulit surrexisse post illos, qui uixerunt cum\nIesu, et ab ipsis coepisse transgressiones quae offenderent\ndominum: pro quibus tentandis, id est probandis, relictae\nfuerant gentes nec exterminatae per Iesum.\n\n\nDeinde ne putaretur hoc Iesus consilio suo tamquam\nhumano egisse, ut gentes illae relinquerentur, subiungit\nscriptura: et dimisit dominus gentes has, ut non\nauferret illas celeriter; et non tradidit eas in manu\nIesu. deinde sequitur: et hae gentes quas reliquit\nIesus, ut tentaret in eis Israhel, omnes qui nescierunt\nomnia bella Chanaan, uerum propter generationes\nfiliorum Israhel docere illos bellum. erat\n\n\n\n\n\n\nergo ista causa in eorum tentatione, ut bellare discerent, id\nest, ut tanta pietate et oboedientia legis dei bellarent quanta\npatres eorum qui domino deo etiam bellando placuerunt, non\nquia optabile aliquid est bellum, sed quia pietas laudabilis\net in bello. quod autem sequitur: uerum qui ante illos\n11 non scierunt illas, quid nisi gentes uult intellegi, quas\nnescierunt bellando qui fuerunt ante istos, quorum tentationi,\nhoc est probationi relictae sunt? deinde commemorans quae\nsint, quinque, inquit, satrapias alienigenarum, quas\nin libris Regnorum manifestius exprimit. satrapiae autem dicuntur\nquasi parua regna, quibus satrapes praeerant: quod\nnomen in illis partibus cuiusdam honoris est siue fuit. et\nomnem, inquit, Chananaeum et Sidonium et Euaeum\ninhabitantem Libanum a monte Hermon usque ad\nLaboemath. et factum est, ut tentaretur in ipsis\nIsrahel. tamquam diceret: hoc autem factum est, ut tentaretur\nin ipsis Israhel, scire si audient mandata domini;\nnon ut sciret deus omnium cognitor etiam futurorum, sed ut\nscirent ipsi et sua conscientia uel gloriarentur uel conuincerentur\nutrum audirent mandata domini, quae mandauit\npatribus eorum in manu Moysi. quoniam ergo manifestati\nsibi sunt non se oboedisse deo in his gentibus quae\nad eorum tentationem, id est exercitationem atque probationem\nfuerant derelictae, propterea dixit deus uel illa, in quibus\naperte missus angelus et locutus expressius est, uel paulo\nante, ubi ait: propter quod tanta dereliquit gens\nhaec testamentum meum, quod mandaui patribus\neorum, et non oboedierunt uoci meae, et ego non\nadponam auferre uirum a facie ipsorum.\n\n\n\n\n\n\n\nDictum est autem in Deuteronomio ex persona dei loquentis\nde istis gentibus aduersariis: non eiciam illos in anno\nuno, ne fiat terra deserta et multiplicentur in te\nbestiae ferae; paulatim eiciam illos, donec multiplicemini\net crescatis et hereditetis terram. poterat\nhanc promissionem suam seruare dominus erga oboedientes,\nut exterminatio gentium illarum crescentibus Israhelitis partibus\nfieret, cum eorum multitudo terras unde aduersarii\nexterminarentur desertas esse non sineret. quod autem ait:\nne multiplicentur in te bestiae ferae, mirum si non\nbestiales quodam modo cupiditates et libidines intellegi uoluit,\nquae solent de repentino successu terrenae felicitatis existere.\nneque enim deus homines exterminare poterat et bestias non\npoterat uel perdere uel nasci potius non permittere.\nEt excitauit dominus saluatorem Israhel et\nsaluauit eos. deinde uelut quaereretur quem saluatorem,\nGothoniel, inquit, filium Cenez. accusatiuum enim casum\nhic debemus accipere, tamquam diceretur \" Gothonielem\".\naduertendum est autem quod saluatorem dicat etiam hominem,\nper quem deus saluos faciat. nam clamauerunt filii Israhel\nad dominum; et excitauit dominus saluatorem Israhel\net saluauit eos, Gothoniel filium Cenez fratrem Caleb\niuniorem ipsius, et exaudiuit eos. inter illa autem quae\nappellantur uxsppotTot, hoc genus rarum est, quoniam habet et\nillud quod Graeci uocant uotspoXr/tfav. quod enim ait postea:\net exaudiuit eos, si prius ponatur, fit sermo lucidior. nam\nordo est: et clamauerunt filii Israhel ad dominum. et exaudiuit\neos et excitauit dominus saluatorem Israhel. deinde quod hic\ninterpositum est: et saluauit eos, et postea dictum est:\n\n\n\n\n\n\nGothoniel — uelut Gothonielem — filium Cenez, si ita\ndiceretur, planius fieret: et excitauit dominus saluatorem\nIsrahel Gothoniel filium Cenez et saluauit eos.\nQuadraginta annos quieuisse terram promissionis a\nbellis sub Gothoniele iudice scriptura testatur: quantum\ntemporis primordia Romani imperii sub Numa Pompilio\ntantummodo rege pacata habere potuerunt.\nQuaeri potest utrum mentitus fuerit Aod iudex, quando\noccidit Eglom regem Moab. cum enim solus soli insidiaretur,\nut eum percuteret, hoc illi ait: uerbum occultum mihi\nest ad te, rex. ut ille a se omnes, qui cum illo fuerant,\nremoueret. quod cum factum esset, iterum dixit Aod: uerbum\ndei mihi ad te, rex. sed potest non esse mendacium, quandoquidem\nuerbi nomine solet etiam factum appellare scriptura;\net reuera ita erat. quod autem dixit: uerbum dei, intellegendum\nest hoc illi deum ut faceret praecepisse, qui eum populo\nsuo excitauerat saluatorem, sicut illis temporibus talia fieri\ndiuinitus oportebat.\nMerito quaeritur quomodo fuerit \"exilis ualde rex\nEglom\" \"et concluserunt adipes uulnus,\" quando\npercussus est. sed intellegendum est ea locutione dictum,\nquae solet a contrario intellegi; sicut dicitur lucus, quod\nminime luceat, et abundare respondetur, quod non est, et\nbenedixit regi pro maledixit, sicut scriptum est in Regnorum\nlibro de Nabuthe. nam in ea interpretatione, quae non\nsecundum Septuaginta, sed ex hebraeo est, ita inuenimus:\nerat autem Eglom crassus nimis.\nEt exiit Aod foras et transiit obseruantes et\nclausit ianuas domus superioris super eum et coartauit.\nhoc recapitulando dictum est, quod fuerat praetermissum.\nnam prius hoc fecisse intellegendum est et sic de\nsuperioribus descendisse et transisse obseruantes.\nQuomodo pueri regis Eglom claui aperuerint quod\nAod claui non clauserat, potest mouere, aut, si ille claui\nclauserat, quomodo secum eam non auferret, ut isti nec claui\naperire possent. proinde aut alia clauis adlata est aut tale\nclusurae genus fuit, quod sine claui posset claudi nec sine\nclaue aperiri. nam sunt quaedam talia, sicut ea quae ueruclata\ndicuntur.\nSub iudice Aod octoginta annos pacem habuit\nIsrahel in terra promissionis duplicato scilicet tempore quam\nfuit memorabile Romanorum sub rege Numa Pompilio.\nEt post eum surrexit Samegar filius Anath et\npercussit alienigenas in sexcentos uiros praeter\nuitulos boum et saluauit Israhel. quomodo post Aod\niste pro Israhel pugnauerit et dictus sit saluasse Israhel\npotest esse quaestio; non enim rursus fuerant captiuati uel\niugo seruitutis innexi. sed intellegendum ita dictum\" saluauit,\"\nnon quia nocuerit aliquid hostis, sed ne permitteretur nocere:\nquem credendum est bello coepisse tentare et huius uictoria\nfuisse depulsum. sed quid sibi uelit quod addidit: praeter\nuitulos boum, obscurum est. an forte et boum stragem\npugnando fecit et ita dictum est eum occidisse sexcentos\nuiros praeter illud quod fecit de bubus occisis? sed quare\n\n\n\n\n\n\nuitulos? an graecae locutionis consuetudo est etiam uitulos\neos appellare, qui grandes sunt? nam ita loqui uulgo in\nAegypto perhibentur, sicut apud nos pulli appellantur gallinae\ncuiuslibet aetatis. non autem habet interpretatio ex hebraeo\n\"praeter uitulos boum,\" sicut ista quae secundum Septuaginta\nest; sicut habet illa ex hebraeo: uomere occisos\nsexcentos uiros, quod ista non habet.\nQuid est quod respondens Barac Debborae ait: si\nibis, ibo, et si non ieris mecum, non ibo, quoniam\nnescio diem in qua prosperat angelum dominus\nmecum, quasi a prophetissa diem audire non potuerit? nec\nilla diem respondit, sed perrexit cum illo. et quid est:\nprosperat angelum dominus mecum? an hic demonstratum\nest, quia et angelorum actus prosperantur, id est\nadiuuantur a domino, ut feliciter cedant? an locutionis est\n\"prosperat angelum mecum,\" id est facit mecum prospera\nper angelum?\nEt pauefecit dominus Sisaram et omnes\ncurrus eius. ecce quemadmodum commendat scriptura agere\ndeum in cordibus. ut det exitum rebus, quem constituit.\nutique enim pauefecit uel obstupefecit Sisaram, ut traderet\neum.\nVbi Iahel mulier, quae occidit Sisaram, cum\nlocuta esset ad Barac qui eum quaerebat, scriptum est de\nipso Barac, quia intrauit ad eam: animaduertendum est\nnon esse consequens, ut, cum scriptura dicit de uiro quod\nintrauit ad aliquam feminam, iam etiam concubuisse credatur.\nassidue quippe sic loquitur scriptura: intrauit ad eam, ut\nnolit intellegi nisi quod ei mixtus sit. hic ergo proprie dictum\n\n\n\n\n\n\n\n\n\n\nest \"intrauit ad eam,\" id est in domum eius intrauit, non\nut per haec uerba intellegatur concubitus.\nIn cantico Debborae dicitur: defecerunt habitantes\nin Israhel, defecerunt, donec surrexit Debbora,\ndonec surrexit mater in Israhel. elegerunt ut panem\nhordeaceum deos nouos; tunc expugnauerunt ciuitates\nprincipum. hic intermixtus ordo uerborum obscuritatem facit\net quaestionem mouet. quomodo enim intellegatur: elegerunt\nut panem hordeaceum deos nouos; tunc expugnauerunt\nciuitates principum? quasi tunc eis fauerit deus ad\nexpugnandas ciuitates principum, quando elegerunt ut\npanem hordeaceum deos nouos. sed in aliis iam\nscripturarum locis saepe didicimus quemadmodum fiant hyperbata,\nquorum directione cum uerba ad ordinem redeunt sensus\nexplanatur. iste ergo est ordo: defecerunt habitantes in Israhel,\ndefecerunt; elegerunt ut panem hordeaceum deos nouos, donec\nsurrexit Debbora, donec surrexit mater in Israhel; tunc expugnauerunt\nciuitates principum.\nQuaeri potest quomodo dictum sit: elegerunt ut\npanem hordeaceum deos nouos, cum panis hordeaceus,\nquamuis sit in comparatione triticei panis abiciendus, tamen\netiam ipse pascat et uitale alimentum sit; dii autem noui,\nquos dicuntur elegisse qui defecerunt a deo uiuo, non possunt\nin alimentis animae deputari, sed potius in uenenis. an\nhactenus accipienda est similitudo, quatenus ualet, ut propter\nhoc solum dictum intellegatur, quia, sicut plerumque fastidio\nfit, ut eligenda reiciantur et aspernanda delectent, ita uitio\nprauae uoluntatis tamquam languore fastidii, cum esset deus\neorum uerus, in falsis elegerunt nihil aliud quam nouitatem\n\n\n\n\n\n\nspreta ueritate, atque ita cibum mortiferum tamquam panem\nhordeaceum elegerunt non se arbitrantes inde perituros, sed\netiam inde uitam uelut esca innoxia licet uiliore sumturos?\nsecundum opinionem ergo eorum similitudo posita est\nanimique languorem, non secundum ueritatem. nam dii illi\nnoui nullis sunt cibis uitalibus comparandi.\nEt factum est quando clamauerunt filii\nIsrahel ad dominum propter Madian, et misit dominus\nuirum prophetam ad filios Israhel et dixit\neis. cur non dicatur nomen huius prophetae, quod ualde\nscripturis inusitatum est, latens causa est; non tamen nullam\nesse arbitror. sed quia post uerba, quibus exprobrauit inoboedientiam\npopulo, sequitur scriptura dicens: et uenit angelus\ndomini et sedit sub quercum quae erat in\nEphra, non absurde intellegitur iste angelus significatus nomine\nuiri, ut, posteaquam haec uerba dixit, uenerit ad quercum\nmemoratam et ibi sederit. nomine enim uirorum solere\nappellari angelos notum est, quamuis eum, qui esset angelus,\nappellatum esse prophetam non facile nec euidenter occurrat;\neum sane, qui propheta esset, dictum angelum legimus. sed\nsi angelorum dicta prophetica nota sunt, id est quibus futura\npraenuntiauerunt, cur non possit angelus prophetae nomine\nnuncupari? uerum tamen, ut dixi, expressum et manifestum\nde hac re testimonium non occurrit.\nQuod angelus dicit ad Gedeon: dominus tecum\npotens in fortitudine, nominatiuus casus est, non uocatiuus;\nhoc est: \"dominus potens tecum est\", non\" tu potens\".\nAduertendum est dixisse angelum tamquam ex\ndomini auctoritate: nonne ecce misi te? cum loqueretur\n\n\n\n\n\n\n\n\nad Gedeon. quis enim eum misit, nisi qui ad eum angelum\nmisit? Debbora uero non ait ad Barac: \"nonne mandaui tibi\"?\nsed ait: nonne mandauit dominus deus Israhel tibi?\nhic autem non dictum est: nonne ecce misit te dominus? sed:\nnonne ecce misi te?\nVbi respondet Gedeon ad angelum: in me, domine\n— hoc est: in me intende — in quo saluabo Israhel?\necce mille mei humiliores in Manasse? intellegitur\npraepositus fuisse mille hominum, quos graece Xtl..tdPXłju;\nappellat scriptura. an quid aliud?\nAnimaduertendum est quod Gedeon non ait angelo:\nofferam tibi sacrificium, sed ait: offeram sacrificium\nmeum et ponam in conspectu tuo. unde intellegendum\nest non eum angelo, sed per angelum sacrificium offerre uoluisse.\nquod et ipse angelus euidenter ostendit, qui non ab\neo sacrificium tamquam sibi sumsit, sed ait illi: accipe\ncarnes et azymos et pone ad petram illam et ius\neffunde. et cum hoc fecisset Gedeon, extendit angelus\ndomini summum uirgae quae in manu eius et tetigit\ncarnes et azymos; et accensus est ignis de petra\net comedit carnes et azymos. ita etiam ipse angelus\nin sacrificio quod obtulit Gedeon officium ministrantis\ninpleuit; ignem quippe homo minister ut homo sine miraculo\nsubiecisset, quem mirabiliter ut angelus iste subiecit. denique\ntunc cognouit Gedeon quod angelus domini esset; nam hoc\nscriptura continuo subdidit: et uidit Gedeon quoniam\nangelus domini est. prius ergo tamquam cum homine\nloquebatur, quem tamen hominem dei credidit, ut coram ipso\n\n\n\n\n\n\nsacrificium uellet offerre uelut adiuuandus eius praesentia\nsanctitatis.\nQuaeri potest quare Gedeon ausus fuerit sacrificium\nofferre deo praeter locum ubi iusserat deus. praeter\ntabernaculum quippe suum deus prohibuerat sacrificari sibi\ncui tabernaculo templum postea successit. tempore autem, quo\nfuit Gedeon, tabernaculum dei erat in Silo; atque ideo illic\ntantum legitime posset sacrificari. sed intellegendum est quod\nillum angelum primo prophetam putauerat et tamquam deum\nillum consuluerat de offerendo sacrificio: quod ille si prohibuisset,\nnon utique fieret; sed quoniam adprobauit et ut fieret\nannuit, dei auctoritatem Gedeon in faciendo secutus est. ita\nquippe deus legitima illa constituit, ut leges non sibi, sed\nhominibus daret. unde quodcumque praeter illa ipse praecepit,\nnon a transgressoribus, sed potius a piis et oboedientibus\ninpletum intellegendum est: sicut Abraham de immolando\nfilio. nam sic et Helias extra tabernaculum domini ad conuincendos\nsacerdotes idolorum sacrificauit: quod ex praecepto\ndomini fecisse intellegendus est, qui ei tamquam prophetae\nreuelatione atque inspiratione iussit ut faceret. quamquam\ntanta consuetudo praeter tabernaculum sacrificandi crebuerat,\nut etiam Salomon in excelsis sacrificasse inueniatur nec eius\nsacrificium fuisse reprobatum. et tamen notantur reges, qui\ninter opera laudabilia sua non destruxerunt excelsa, ubi contra\nlegem dei populus sacrificare consueuerat, et qui destruxit\nmaiore praedicatione laudatur. ita deus consuetudinem populi\nsui, qua praeter eius tabernaculum tamen non diis alienis offerebant,\nsed domino deo suo, sustinebat potius quam uetabat\n\n\n\n\n\n\netiam sic exaudiens offerentes. hoc autem, quod Gedeon fecit,\nquis non intellegat per angelum procuratum ut prophetice\nfieret, in qua prophetia petra illa commendaretur? cui quidem\npetrae non sacrificatum est, sed de illa ignis commemoratur\nexisse, quo sacrificium consumeretur. siue enim per aquam,\nquam percussa petra effudit in eremo, siue per ignem donum\nspiritus sancti significatur, quod ditissime dominus Christus\neffudit super nos. nam et in euangelio significatum est hoc\ndonum per aquam, ubi ipse dominus ait: si quis sitit,\nueniat et bibat. qui credit in me, sicut dicit scriptura,\nflumina de uentre eius fluent aquae uiuae;\nubi euangelista subiunxit: hoc autem dicebat de spiritu\nquem accepturi erant credentes in eum. significatum\nest et per ignem, ubi ueniente illo super congregatos legitur:\nuisae sunt illis linguae diuisae uelut ignis, qui\net insedit super unumquemque eorum; et ipse dominus\nait: ignem ueni mittere super terram.\nEt factus est numerus eorum qui lambuerunt\nmanu sua, lingua sua trecenti uiri. plerique\nlatini codices non habent \"manu sua\", sed tantummodo\n\"lingua sua\", quoniam sic intellexerunt quod supra dictum\nest: sicut canes; graecus autem utrumque habet: manu\nsua, lingua sua, ut intellegatur quod manu aquam raptam\nin os proiciebant. et hoc erat simile bibentibus canibus, qui\nnon ore adposito sicut boues aquam ducunt quam bibunt, sed\nlingua in os rapiunt, sicut etiam isti fecisse intelleguntur,\nsed cum manu in os aquam proicerent, quam lingua exciperent.\nnam et interpretatio ex hebraeo planius id habet his\n\n\n\n\n\n\nuerbis: fuit itaque numerus eorum qui manu in os\nproiciente aquam lambuerant trecenti uiri. neque\nenim solent homines ita bibere, ut sine opere manus lingua\nsicut canes aquam hauriant; aut uero istis praeceptum fuerat\nut hoc facerent. sed cum ad bibendum descendissent ad\naquam, multi genu fixo biberunt, quod facilius et minore\nlabore fieret; pauci uero, quia non flexo genu se incuruauerunt,\nut canes biberunt, sed aquam manu in os iactam. quorum\nnumerus, quia trecenti erant, signum insinuat crucis\npropter litteram T graecam, qua iste numerus significatur.\nper quam etiam gentes magis in crucifixum credituras praefiguratum\nest, quod littera graeca est. unde Graecorum nomine\napostolus omnes gentes significat, cum dicit: Iudaeo\nprimum et Graeco, et: Iudaeis et Graecis, saepe ita\ncommemorans circumcisionem et praeputium, quod in linguis\ngentium graeca ita excellat, ut per hanc omnes decenter significentur.\niste numerus et in uernaculis Abrahae animaduertendus\nest, per quos fratrem ab hostibus liberauit, quando\neum Melchisedec in magno mysterio benedixit. quod enim\nexuberant illic decem et octo — nam trecenti decem et octo\nfuisse referuntur — uidetur mihi significatum quo etiam tempore\nfieret, id est tertio, quod futurum erat sub gratia. nam\nprimum est ante legem, secundum sub lege, tertium sub\ngratia. singula uero tempora senario numero significata sunt\npropter perfectionem; nam ter seni decem et octo sunt. unde\net illa mulier decem et octo annos habebat in infirmitate,\nquam curuam saluator cum inuenisset erexit et a diaboli\n\n\n\n\n\n\nalligamento, ut euangelium indicat, soluit. nam quod ita isti\nprobati sunt, per quos uinceret Gedeon, ut similes in bibendo\ncanibus dicerentur, significat quod contemtibilia et ignobilia\nelegit dominus; pro contemtu enim habetur canis. unde dicit:\nnon est bonum tollere panem filiorum et mittere\ncanibus; et Dauid, ut se tamquam contemtibilem abiceret,\ncanem se appellauit loquens ad Saul.\nQuid sibi uult quod scriptum est de Gedeon:\ndescendit ipse et Phara puer eius in partem quinquaginta\nqui erant in castris? quod latini quidam codices\nhabent: in eam partem in qua erant quinquageni\ncustodes in castris, alii uero: in partem quinquagesimam\nin castra; obscurum quippe dictum plures\nsententias interpretum fecit. sed aut ea pars castrorum erat,\n. quam seruabant quinquaginta custodes, aut, si quinquageni\nintellegendi sunt circumquaque seruasse, in unam partem isti\ndescenderunt ubi erant quinquaginta.\nQuod ille, qui proximo suo somnium narrauit,\nquod audiuit Gedeon, ut de uictoria futura confirmaretur, dixit\nse uidisse mensam panis hordeacei uoluentem in castris et\npercutientem tabernaculum Madian et subuertentem, hoc intellegendum\narbitror quod de canibus, quia per contemptibilia\nmundi — quod significat mensa panis hordeacei — saluator\nsuperbos fuerat confusurus.\nQuod exclamari iussit Gedeon a trecentis suis: gladius\ndomino et Gedeon, id est huic Gedeon, hoc significat,\nquod gladius id erat operaturus, quod domino placeret\net Gedeon.\nQuaeri solet quid sit ephud\" uel \"ephod. quod quidem\nsi sacerdotale est indumentum, quod plerique dicunt, uel\npotius superindumentum, quod £ zv5u[i.a graece dicitur uel\nέπωμίς:, quod magis superhumerale interpretari latine potest,\nmerito mouet quomodo de tanto auro Gedeon id fecerit. nam\nita scriptum est: et factum est pondus inaurium aurearum\nquas petierat sicli mille septingenti auri\npraeter brachialia et torques et operimenta purpurea\nquae erant super reges Madian, praeter torques\nquae erant in ceruicibus camelorum ipsorum.\net fecit illud Gedeon in ephud et statuit\nillud in ciuitate sua in Ephra. et fornicatus est\nomnis Israhel post illud ibi et factum est Gedeon\net domui eius in scandalum. quomodo ergo ista uestis\nde tanto auro fieri potuit? nam et mater Samuelis fecit filio\nsuo, sicut legimus, ephud bar, quod nonnulli interpretati sunt\n\"ephud lineum\", quando eum dedit domino in templo nutriendum:\nubi euidentius adparet hoc genus esse indumenti. an\nideo dictum est: statuit illud in ciuitate sua, ut hinc\nintellegeretur aureum fuisse factum? non enim dictum est\n\"posuit\", sed \"statu it\", quoniam ita erat solidum et uali- .\ndum, ut statui posset, hoc est positum stare.\n\nHoc ergo inlicitum cum fecisset Gedeon, fornicatus est\npost illud omnis Israhel, id est sequendo illud contra\nlegem dei. ubi non frustra quaeritur, cum idolum non fuerit,\nid est cuiusquam dei falsi et alieni simulacrum, sed ephud,\nid est unum de sacramentis tabernaculi quod ad uestem sacerdotalem\npertineret, quomodo fornicationem scriptura dicat\n\n\n\n\n\n\npopuli ista sectantis atque uenerantis. ideo scilicet, quod praeter\ntabernaculum dei, ubi erant ista quae ibi fieri iusserat deus,\nextra simile aliquid fieri fas non erat. ideo sequitur et dicit\nscriptura: et factum est Gedeon et domui eius in\nscandalum, id est, ut ab offenso deo discederet, quia et\nhoc quoddam genus idoli quodam modo erat, quod extra dei\ntabernaculum quodlibet manu factum pro deo coleretur, cum\nilla ipsa quae iussa sunt in tabernaculo fieri ad dei potius\ncultum referrentur quam pro deo aliquid eorum aut pro dei\nsimulacro colendum haberetur.\n\n\nQuamquam per ephud uel ephod ea locutione, quae significat\na parte totum, omnia possint intellegi quae constituit\nGedeon in sua ciuitate ueluti ad colendum deum similia tabernaculo\ndei: et propterea per hoc, quia hoc est sacerdotalis\nhonoris insigne, quod saepe scriptura commemorat, ut hoc\nsit peccatum Gedeon, quod extra dei tabernaculum fecerit\naliquid simile, ubi coleretur deus. non quod solido auro uelut\nadorandum constituerit ephud, sed quod ex auro ipso, quod\nesset de praeda, fecerit ea quae pertinerent ad ornamenta uel\ninstrumenta sacrarii, quae omnia per ephud significata sunt,\npropter excellentiam, ut dixi, uestis sacerdotalis. nam et ipsum\nephud non quidem ex auro solo fieri praeceptum est, si hoc\nest superhumerale sacerdotalis uestis, uerum tamen etiam\naliquid auri habet; nam ex auro et hyacintho et purpura et\ncoccino et bysso ut fieret, diuinitus imperatum est. sed quia\nhoc ita posuerunt septuaginta interpretes, ut commemoratis\nomnibus quae de spoliis acceperat Gedeon, inferrent: et fecit\nillud Gedeon in ephud, uidetur ita dictum, tamquam ex\ntoto illo quod commemoratum est hoc factum esse credatur,\ncum possit etiam illic intellegi locutio quae significat a toto\n\n\n\n\n\n\npartem, ut quod dictum est: fecit illud in ephud, intellegatur\n\"fecit inde ephud\" uel \"fecit ex eo ephud\". non scilicet\nillud totum consumens in ephud, sed ex illo quantum\nsufficiebat inpendens. nam in illa interpretatione quae ex hebraeo\nest sic legitur: fecitque ex eo Gedeon ephod.\nquod enim apud Septuaginta scriptum est\" ephud\", hoc in\nhebraeo perhibetur dici \"ephod\". non autem omnes sacerdotes\ntali utebantur superhumerali, quod esset ex auro et\nhyacintho et purpura et coccino et bysso, sed solus summus\nsacerdos. unde illud, quod de Samuele commemorauimus factum\nilli ab eius matre, non erat utique tale, quoniam cum\ndatus est nutriendus non erat summus sacerdos utique puer.\nunde, ut dictum est, ephud bar appellatur uel potius ephud\nbat, sicut adserunt qui hebraeam linguam nouerunt, et interpretatur\nephud lineum. sed Gedeon existimo illud fecisse,\nquod erat praecipuum summi sacerdotis indumentum atque\nornamentum, per quod et cetera significata sunt opera sacrarii,\nquod in sua ciuitate praeter dei tabernaculum constituerat.\net propter hoc peccatum factum est illi et domui eius in\nscandalum, ut sic interiret — quod postea scriptura narrat - tanta\neius numerositas filiorum.\nNon praetereunda oritur quaestio, quomodo quieuerit\nterra quadraginta annos in diebus Gedeon, cum post uictoriam,\nqua liberauit Hebraeos, ex auro spoliorum fecerit abominationem\net post illam fornicatus sit omnis Israhel et fuerit\nilli et domui eius in scandalum. quomodo ergo post hoc tantum\nnefas, quod et Gedeon et populus admisit, requieuit\nterra quadraginta annos, cum hoc scriptura soleat ostendere,\ncum a domino deo populus fornicaretur, tunc potius pacem\nillos perdere, non adquirere, et hostibus subiugari, non ab\n\n\n\n\n\n\nhostium infestatione muniri? sed intellegendum est, sicut solet\nscriptura, per prolepsin, id est per praeoccupationem dixisse,\nquod fecerit ephud contra dei legem Gedeon ex illo auro,\nquod fuerat hostibus deuictis atque prostratis ablatum, quia\nuno loco dicere uoluit et unde erat aurum et quid de illo\nfactum sit. sed postea factum est in fine dierum Gedeon hoc\npeccatum, quando consecuta sunt etiam mala, quae deinde\nscriptura contexuit, posteaquam commemorauit, quot annis in\ndiebus Gedeon terra conquieuerit, quos annos recapitulando\ncommemorauit, id est ad ordinem rediens quem praeteruerterat\nprius dicendo de illo scandalo quod nouissime factum est.\nEt factum est cum mortuus esset Gedeon,\net auersi sunt filii Israhel et fornicati sunt post\nBaalim et posuerunt ipsi sibi Baalberith testamentum,\nut esset eis ipse in deum. et Baalim et Baalberith\nidola intellegenda sunt. maior itaque transgressio et\nfornicatio commissa est a populo post mortem Gedeon quam\nillo uiuo propter ephud, quoniam et illud, etsi inlicite factum\nerat, tamen de sacramentis tabernaculi erat; ista uero post\nidola fornicatio non habet uel falsam paternae religionis defensionem.\nunde etiam si illud ephud non in fine temporis Gedeon,\nsed ante factum est, ita deus patienter tulit, ut pax in\nterra perseueraret, quia, licet factum erat quod prohibuerat,\nnon tamen longe recessum erat ab illo, qui tale aliquid in\ntabernaculo suo atque in honorem suum fieri iusserat. nunc\nuero grauiora commissa et apertissimam post idola fornicationem\npopuli esse noluit inpunitam.\nQuod inducitur rhamnus, id est quoddam spinarum\ngenus, in similitudinem dicere omnibus lignis conuenientibus\neam, ut regnaret super ea: si in ueritate ungitis me\nuos regnare super uos, uenite, confidite in protectione\nmea; et si non, exeat ignis de rhamno et comedat\ncedros Libani, obscurus sensus est, sed eum inuenta\ndistinctio manifestat. non enim ita legendum est: et\nsi non exeat ignis de rhamno, sed subdistinguendum\n\"et si uon\" ac deinde inferendum \"exeat ignis de rhamno\".\nid est: et si non confiditis in protectione mea aut: et\nsi non in ueritate ungitis me regnare super uos, exeat ignis\nde rhamno et comedat cedros Libani. comminantis\nenim uerba sunt quid facere possit, si noluerint eam regnare\nsuper se. uerum quia non ait: exibit ignis de rhamno et manducabit\ncedros Libani, sed ait: exeat et manducet, obscurius\nfactum est, quam si sola distinctio lateret. uehementioris\nautem comminationis est et quodam modo praesentioris efficaciae,\nsi quis dicat: si non uis facere quod uolo, saeuiat in\nte ira mea, id est iam saeuiat, ut quid eam teneo? quam si\ndicat: saeuiet, promissiuo modo poenam intentans futuram.\nEt emisit deus spiritum malignum inter\nAbimelech et inter uiros Sicimorum. hoc uerbum,\nutrum imperantem an permittentem deum significet, non facile\ndefiniri potest. quod enim hic positum est \"em is it\", graecus\nhabet eSaTretaeIXev: quod est etiam in Psalmis, ubi legitur:\nemitte lucem tuam. quamquam in quibusdam locis interpretes\nnostri et ubi est in graeco ἐξαπέστειλεν \"misit\" interpretati\nsunt, non \"misit\". potest ergo et sic intellegi, ut\n\n\n\n\n\n\nspiritum malignum deus tamquam ire inter eos uolentem emiserit,\nid est potestatem dederit maligno spiritui ad eorum\npacem perturbandam. usque adeo autem etiam mitti a domino\nmalignum spiritum propter iustitiam uindicandi non absurdum\nuisum est, ut quidam id, quod est sawreatstXsv, etiam \"i misit\"\ninterpretati sint.\nVerba quae misit ad nuntios Abimelech Zebul princeps\nciuitatis Sicimorum etiam id habent: et nunc surge\nnocte tu et populus tuus tecum et insidiare in\nagro. et erit mane simul ut oritur sol, maturabis\net tendes super ciuitatem. quod latini quidam habent\n\"maturabis\", quidam uero \"m ani cab is\", graecus habet\nquod dici posset non uno uerbo: diluculo surges. et fortasse\nhinc sit dictum \"maturabis\" a matutino tempore,\nquamuis etiam aliis temporibus dici soleat ad rem accelerandam.\n\"manicabis\" autem latinum uerbum esse mihi non\noccurrit. sed illud mouet, quod cum dixisset: simul ut oritur\nsol, addidit: diluculo surges, cum ipsum diluculum,\nquod graece dicitur Spdpoc, tempus ante solem significet, quod\niam usitatissime dicitur, cum albescere coeperit. sic itaque\nintellegendum est, ut quod positum est\" man e\" ipsum diluculum\nintellegatur. additum est autem: simul ut oritur\nsol, ut exprimeretur non iam orto sole faciendum, sed ubi\nfulgor adparuerit solis orientis. non enim aliunde albescit\ndiluculum, nisi cum coeperit partem caeli, quam uidemus ab\noriente, lux solis ad eam redeuntis adtingere. hinc est quod\netiam in euangelio unam atque eandem rem alius euangelista\ndicit diluculo factam, cum adhuc obscurum esset, alius oriente\nsole, quia et ipsa lux quantulacumque diluculi sole utique\n\n\n\n\n\n\nfiebat oriente, id est ad ortum ueniente et fulgorem suum de\nsuae praesentiae propinquitate iactante. quam lucem quidam\nidiotae solis non esse putauerunt, sed esse illam, quae primitus\ncondita est, antequam deus quarto die conderet solem.\nEt surrexit post Abimelech, qui saluum\nfaceret Israhel, Thola filius Phua, filius patris\nfratris eius, uir Issachar. filium patrui eius dixit \"filium\npatris fratris eius\", cum ordinatius et usitatius atque apertius\ndiceretur: filium fratris patris eius; filius enim erat patrui\neius, sicut euidentius in ea interpretatione quae ex hebraeo\nest inuenitur. non ergo quod dictum est \"p at ri s fratris\"\nab eo declinatum est quod est in nominatiuo \"pater fratris\",\nsed ab eo quod est \"patris frater\"; hoc est enim patruus.\nnam siue ponatur in nominatiuo: hic pater fratris, siue ponatur:\nhic patris frater, genetiuum facit \"huius patris fratris\".\nuerum altera oritur quaestio, quomodo fuerit patruus Abimelech\nuir Issachar, id est uir de tribu Issachar, cum Abimelech\npatrem habuerit Gedeon, qui Gedeon de tribu fuit\nManasse. quomodo ergo Phua et Gedeon fratres fuerunt, ut\npossit esse Phua patruus Abimelech, cuius patrui filius Thola\nsuccederet secundum istam narrationem ipsi Abimelech? potuerunt\nergo Gedeon et Phua unam habere matrem, ex qua\ndiuersis patribus nascerentur et fratres essent unius matris\nfilii, non unius patris. solebant enim nubere feminae de aliis\ntribubus in alias tribus. unde et Saul, cum esset de tribu\nBeniamin, dedit filiam suam Dauid homini de tribu Iuda; et\n\n\n\n\n\n\nsacerdos Ioiade, utique homo de tribu Leui, duxit filiam Ioram\nregis, hominis de tribu Iuda. hinc factum est, ut Elizabeth\net Maria cognatas in euangelio legamus, cum fuerit Elizabeth\nde filiabus Aaron. ex quo intellegitur de tribu Leui et filiabus\nAaron aliquam nupsis.e in tribum Iuda. unde ita fieret inter\nambas illa cognatio, ut domini caro non solum de regia uerum\netiam de sacerdotali stirpe propagaretur.\nInter cetera, quae Iephte mandat per nuntios regi\nfiliorum Ammon, etiam hoc dicit: nonne quaecumque\nhereditauit tibi Chamos deus tuus haec hereditabis,\net omnia quaecumque hereditauit dominus\ndeus noster a facie uestra, haec hereditabimus?\nquod quidam latini sic interpretandum putauerunt, ut dicerent:\nnonne quaecumque dedit tibi in hereditate Chamos\ndeus tuus, haec possidebis? ubi uideri potest confirmasse\nIephte deum istum, qui uocatur Chamos, potuisse\naliquid dare in hereditate cultoribus suis. quidam uero sic\nhabent: nonne quaecumque possedit Chamos deus\ntuus, haec possidebis? et hoc ita sonat, quasi aliquid\npotuerit possidere. an forte secundum hoc dictum est, quod\nsub angelis constitutae sunt gentes iuxta canticum Moysi\nfamuli dei? numquidnam ergo ille angelus, sub quo erant filii\nAmmon, Chamos appellatus est? quis hoc audeat adfirmare,\ncum possit intellegi secundum eius opinionem dictum, quia\nputabat deum suum hoc possidere uel in possessionem sibi\ndedisse? magis autem iste sensus elucet in his uerbis, quae\ngraecus habet: nonne quaecumque hereditauit tibi\n\n\n\n\n\n\nChamos deus tuus, haec hereditabis? ut in eo, quod\npositum est \"tibi\", intellegatur ita dictum, ac si diceretur:\nsicut uidetur tibi. tibi enim hereditauit qui hoc putas, non\nquod ille aliquid posset hereditare. denique in eo quod sequitur:\net omnia quaecumque hereditauit dominus\ndeus noster, non dixit: hereditauit nobis, tamquam diceret:\nsicut uidetur nobis, sed uere hereditauit \"a facie uestra\",\nquoniam ipsis abstulit et his dedit: haec inquit, hereditabimus\ns.\nDe filia Iephte quod eam pater in holocaustoma\nobtulit deo — quoniam in bello uouerat, si uicisset, eum se\nholocaustoma oblaturum, qui sibi de domo exiens occurrisset;\nquod cum uouisset, uicit et occurrente sibi filia quod uouerat\nreddidit — solet esse magna et ad diiudicandum difficillima\nquaestio quibusdam quid sibi hoc uelit nosse cupientibus et\npie quaerentibus, quibusdam uero qui scripturis his sanctis\ninperita inpietate aduersantur, hoc maxime in crimen uocantibus,\nquod legis et prophetarum deus etiam humanis sacrificiis\nfuerit delectatus. quorum calumniis sic primitus respondemus,\nut deum legis et prophetarum, atque ut expressius\ndicam, deum Abraham et deum Isaac et deum Iacob nec illa\nsacrificia delectauerint, ubi pecorum holocausta offerebantur,\nsed. quod significatiua fuerint et quaedam umbrae futurorum.\nres ipsas nobis quae his sacrificiis significabantur commendare\nuoluisse; fuisse autem etiam istam utilem causam cur illa\nmutarentur nec modo iuberentur, immo prohiberentur offerri,\nne uere secundum carnalem adfectum talibus deum delectari\nputaremus.\n\nSed utrum etiam humanis sacrificiis significari futura oportuerit,\nmerito quaeritur: non quo mortes hominum quandoque\n\n\n\n\n\n\n\n\n\n\nmoriturorum in hac causa exhorrescere et formidare deberemus,\nsi illi, qui haec de se fieri gratanter acciperent, in aeternam\nremunerationem commendarentur deo. sed si hoc uerum esset,\nhoc genus sacrificiorum deo non displiceret; displicere autem\ndeo satis euidenter eadem scriptura testatur. nam cum omnia\nprimogenita sibi dicari et sua esse uoluerit atque praeceperit.\nredimi tamen a se uoluit primogenita hominum. ne immolandos\ndeo crederent filios suos, quos natos primitus suscepissent.\ndeinde hoc apertius ita loquitur, quod humana holocausta sic\ndeus inprobet, ut prohibeat detestans ea in aliis gentibus et\npopulo suo praecipiens ne audeat imitari. st autem, inquit,\nexterminauerit dominus deus tuus gentes, in quas\ntu intras hereditare terram eorum, a conspectu\ntuo et hereditabis eos et habitabis in terra eorum,\nadtende tibi ipsi, ne exquiras sequi eos, postquam\nexterminati fuerint a facie tua, ne exquiras deos\neorum dicens: quemadmodum faciunt gentes diis\nsuis, faciam et ego. non facies ita domino deo\ntuo; abominamenta enim, quae dominus odit, fecerunt\ndiis suis, quoniam et filios suos et filias\nsuas comburunt <in> igni diis suis.\n\nQuid euidentius ostendi potest his sanctae scripturae testimoniis,\nut alia huiusce modi omittam. quam deum. a quo\nhaec scriptura humano generi contributa est, non solum non\ndiligere uerum etiam odisse talia sacrificia, in quibus homines\nimmolantur? illa plane diligit et coronat. cum quisque iustus\niniquitatem patiens usque ad mortem pro ueritate decertat\nuel ab inimicis, quos pro iustitia offendit, occiditur, retribuens\neis bona pro malis, id est pro odio dilectionem. talem dicit\ndominus sanguinem iustum a sanguine Abel usque ad sanguinem\nZachariae. praecipue autem quod sanguinem fudit ipse\n\n\n\n\n\n\npro nobis et sacrificium se ipsum obtulit deo; sic utique\nobtulit, ut ab inimicis pro iustitia occideretur. hunc imitata\nmartyrum milia usque ad mortem pro ueritate certarunt et\nab inimicis saeuientibus immolata sunt. de quibus dicit\nscriptura: tamquam aurum in fornace probauit illos\net sicut holocaustum hostiam accepit illos: unde\net apostolus dicit: ego enim iam immolor.\n\nSed non sic Iephte de filia fecit holocaustoma domino, sed\nsicut praeceptum fuerat pecora offerri et prohibitum fuerat\nhomines immolari. magis hoc illi simile uidetur quod fecit\nAbraham. quod dominus specialiter fieri praecepit, non generali\nlege ut talia sibi sacrificia fierent aliquando mandauit, immo\netiam fieri omnino prohibuit. distat itaque hoc quod lephte\nfecit a facto Abrahae, quoniam ipse iussus obtulit filium,\niste autem fecit quod et lege uetabatur et nullo speciali\niubebatur imperio. deinde non solum in sua lege postea\nuerum etiam tunc deus in ipso Abrahae filio talibus sacrificiis\nquam non delectaretur ostendit. cum patrem, cuius\nfidem iubendo probauerat, a filii tamen interfectione prohibuit\net arietem, quo sacrificium licite secundum ueterum congruam\ntemporibus consuetudinem conpleretur, adposuit.\n\nSi autem hoc quemquam mouet, quomodo pie crediderit\nAbraham deum sacrificiis talibus delectari, si haec inlicite\nofferuntur deo, et ideo putat recte credidisse etiam Iephte\nquod tale sacrificium deo esse posset acceptum, primo consideret\naliud esse ultro uouere, aliud iubenti obtemperare. non\nenim, si aliquid praeter morem in domo a domino institutum\nseruo iubetur atque id laudabili oboedientia facit, ideo non\n\n\n\n\n\n\n\n\nest plectendus, si hoc facere sponte praesumpserit. deinde\nhabebat quod crederet Abraham, ut propter diuinum imperium\nnon parceret filio, non credens deum tales uictimas libenter\naccipere, sed hoc eum propterea iussisse, ut resuscitaret\noccisum et hinc aliquid tamquam deus sapiens demonstraret.\nnam hoc de illo etiam in epistula legitur quae inscribitur ad\nHebraeos et fides eius, quia hoc de deo crediderit, quod posset\nfilium eius suscitare, laudatur. iste uero et deo non iubente\nneque poscente et contra legitimum eius praeceptum ultro\nsacrificium uouit humanum. sic enim scriptum est: et uouit\nIephte uotum domino et dixit: si traditione tradideris\nmihi filios Ammon in manu mea et erit quicumque\nexierit de ianuis domus meae in obuiam\nmihi in reuertendo me in pace a filiis Ammon, et\nerit domino < e t> offeram eum holocaustoma.\n\n\nNon utique his uerbis pecus aliquod uouit, quod secundum\nlegem holocaustoma posset offerre; neque enim est aut fuit consuetudinis,\nut redeuntibus cum uictoria de bello ducibus pecora\noccurrerent. quantum autem adtinet ad muta animalia, canes\nsolent dominis blando famulatu adludentes currere in obuiam:\nde quibus ille in suo uoto cogitare non posset, ne in iniuriam\ndei aliquid non solum inlicitum uerum etiam contemtibile\net secundum legem inmundum uouisse uideretur. nec ait:\nquodcumque exierit de ianuis domus meae in obuiam mihi.\nofferam illud holocaustoma, sed ait: quicumque exierit,\nofferam eum. ubi procul dubio nihil aliud quam hominem\ncogitauit; non tamen fortasse unicam filiam. quamquam illam\nin tanta paterna gloria quis posset anteire nisi forte uxor?\nnam quod non dixit \"quaecumque, sed quicumque exierit\nde ianuis domus meae\", solet scriptura masculinum\n\n\n\n\n\n\ngenus pro quolibet sexu ponere; sicut de Abraham dictum\nest: surgens a mortuo, cum eius uxor mortua fuisset.\n\nQuia ergo de hoc uoto atque facto nihil uidetur scriptura\niudicasse, sicut de Abraham, quando filium iussus obtulit,\napertissime iudicauit. sed tantummodo scriptum reliquisse\nlegentibus iudicandum, quemadmodum de facto Iudae filii\nIacob, quando ad nurum quidem suam nesciens intrauit, uerum\nquantum in ipso fuerat fornicatus est, quia meretricem putauit,\nneque adprobauit hoc scriptura neque reprobauit, sed iustitia\net dei lege consulta aestimandum pensandumque dimisit: quia\nergo de isto Iephte facto in neutram partem sententiam\nscriptura dei protulit, ut noster intellectus in iudicando exerceretur,\npossemus iam dicere deo displicuisse tale uotum et\nad illam perductum esse uindictam, ut patri potissimum filia\nunica occurreret — quod si sperasset atque noluisset, non\ncontinuo, ut eam uidit, scidisset uestimenta sua et dixisset:\nheu me, filia mea, inpedisti me; in offendiculum\nfacta es in oculis meis — deinde sexaginta dierum tam\nlonga dilatione data filiae suae dominus eum ab unicae\ncarissimae nece cum non prohibuerit, sicut prohibuit Abraham,\ndonec perficiendo quod uouerat se ipsum percuteret orbitate\ngrauissima, deum autem nequaquam hominis immolatione\nplacaret; et ideo huiusce modi patri poenam fuisse retributam,\nne inpunitum talis noti relinqueretur exemplum, ut aut magnum\naliquid se uouere deo putarent homines. cum uictimas\nhumanas uouerent et, quod est horribilius, filiorum, aut non\nuera, sed potius simulata eadem uota essent, cum uelut\nexemplo Abrahae sperarent qui uouissent deum prohibiturum\ntalia uota conpleri: possemus, inquam, haec dicere, nisi ab\n\n\n\n\n\n\nista sententia duo nos praecipue diuinarum scripturarum\ntestimonia retardarent, ut hanc rem gestam et in libris tantae\nauctoritatis memoriae commendatam diligentius, quantum\ndominus adiuuat, et cautius perscrutemur, ne in ullam partem\niudicium temerarium proferamus. unum, quod in epistula ad\nHebraeos iste Iephte inter tales commemoratur, ut eum culpare\nuereamur, ubi sic scriptum est: et quid adhuc dicam?\ndeficit enim me tempus enarrandi de Gedeon.\nBarac, Samson et Iephte et Dauid et Samuel et\nprophetis, qui per fidem uicerunt regna operantes\niustitiam consecuti sunt promissones; alterum, quod\nubi de illo ista narrantur, quod tale uouerit et inpleuerit\nuotum, praemisit scriptura dicens: et factus est super\nIephte spiritus domini; et perrexit Galaad et\nManasse ettransiit speculam Galaad et de specula\nGalaad ad trans filios Ammon. et uouit Iephte\nuotum domino et cetera ad hoc ipsum uotum pertinentia.\nut omnia, quae deinceps facta sunt, tamquam opera spiritus\ndomini, qui super eum factus est, intellegenda uideantur. ista\ntestimonia nos conpellunt quaerere potius cur factum sit\nquam facile inprobare quod factum est.\n\nSed primo illud, quod ex epistula quae ad Hebraeos est\ncommemoraui, inter illos laudabiles uiros, qui ibidem recoluntur,\nnon solum est Iephte uerum etiam Gedeon, de quo\nsimiliter scriptura dicit: <et) spiritus domini confortauit\nGedeon. et tamen eius factum, quod de illo auro praedae\noperatus est ephud et fornicatus est post illud omnis Israhel\net factum est domui Gedeon in scandalum, non solum laudare\nnon possumus, uerum etiam, quia scriptura hinc apertissime\n\n\n\n\n\n\niudicauit, reprobare minime dubitamus; nec tamen ex hoc\nulla fit iniuria spiritui domini, qui eum confortauit, ut hostes\npopuli eius tanta facilitate superaret. cur ergo inter eos\ncommemoratur, qui per fidem uicerunt regna operantes\niustitiam, nisi quia sancta scriptura, quorum fidem atque\niustitiam ueraciter laudat, non hinc inpeditur eorum etiam\npeccata, si qua nouit et oportere iudicat, notare ueraciter?\nnam et in eo, quod idem Gedeon signum petens, sicut ipse\nlocutus est. tentauit in uellere, nescio utrum non fuerit transgressus\npraeceptum. quo scriptum est: non tentabis dominum\ndeum tuum; uerum tamen etiam in eius tentatione\ndominus quod praenuntiare uolebat ostendit: in conpluto\nscilicet uellere et area tota circumquaque sicca figurare\nprimum populum Israhel, ubi erant sancti cum gratia caelesti,\ntamquam pluuia spiritali; et postea conpluta area sicco uellere\nfigurare ecclesiam toto orbo diffusam. habentem non in uellere\ntamquam in uelamine sed in aperto caelestem gratiam illo\npriore populo uelut ab eiusdem gratiae rore alienato atque\nsiccato. nec tamen frustra inter fideles et operantes iustitiam\npropter bonam fidelemque uitam, in qua eum credendum est\nesse defunctum, tale in epistula ad Hebraeos meruit testimonium.\n\nVtrum autem, quia, posteaquam dictum est: factus est\nsuper Iephte spiritus domini, ea secuta sunt. ut uotum\nillud uoueret atque hostes uinceret et quod uouerat redderet,\nspiritui domini omnia deputanda sint, ut perinde habeatur\net hoc sacrificium, tamquam id dominus sicut Abrahae fieri\niusserit. non facile dixerim, cum utique de Gedeon possit\nhaec adferri differentia. quia < post) peccatum quod fecit,\nquando fecit ephud post quod uniuersus populus fornicatus\nest, nulla est eius commemorata prosperitas. postea uero\n\n\n\n\n\n\nquam Iephte uotum uouit, illa est insignis eius uictoria\nconsecuta, propter quam adipiscendam uouerat et qua adepta\nquod uouerat soluit. rursus enim considerandum est, quia\nGedeon, etsi non posteaquam fecit ephud, tamen posteaquam\ntentauit dominum, quod utique peccatum est, magna strage\nhostibus caesis atque superatis populo adquisiuit salutem:\nsic enim scriptum est: et dixit Gedeon ad dominum:\nnon irascatur indignatio tua in me; et loquar\nadhuc semel et tentabo adhuc semel in uellere.\niram quippe dei metuebat, quia nouerat Se tentando peccare,\nquod deus in lege sua manifestissime prohibet. hoc tamen\npeccatum eius et mirabilis signi euidentia et magna uictoriae\nprosperitas liberationisque populi consecuta est. iam enim\ndeus statuerat adflicto populo subuenire atque huius ducis,\nquem ad hoc opus adsumpserat. utebatur animo non solum\nfideli et pio uerum etiam subdeficiente et delinquente et ad\npraenuntianda quae uolebat et complenda quae dixerat.\n\nNon enim per istos tantum, qui etiam si peccauerunt, inter\niustos tamen narrantur, sed etiam per ipsum Saulem omni\nmodo reprobatum multa deus populo suo praestitit, in quem\ninsiliuit etiam spiritus dei et prophetauit. non cum iuste\nageret. sed cum in uirum sanctum Dauid innocentemque\nsaeuiret. agit enim spiritus domini et per bonos et per malos\net per scientes et per nescientes, quod agendum nouit et\nstatuit: qui etiam per Caiphan, acerrimum domini persecutorem,\nnescientem quid dixerit insignem protulit prophetiam, quod\noporteret Christum mori pro gente. quis enim egit nisi spiritus\ndomini curans praenuntiare uentura, ut iudici Gedeon tentare\nuolenti dominum et non credenti quod ei fuerat per manum\n\n\n\n\n\n\neius de salute populi iam locutus, hoc potissimum de uellere\nprius conpluto, postmodum sicco et de area primum sicca,\npostea rigata ueniret in mentem? ut, quod subdefecit a fide\ninfirmitati eius delictoque deputetur; quod uero etiam tali\neius animo ad hoc quod generi humano significari oportebat\nusus est deus, ad eius intellegatur misericordiam et mirabilem\nprouidentiam pertinere.\n\nSi quis autem dicit omnia scientem fecisse et dixisse Gedeon\nex reuelatione prophetica, ut per eum signa talia monstrarentur,\nnec defecisse a fide et quod ei iam promiserat dominus\ncredidisse, sed actione prophetica in uellere uoluisse tentare\natque ita illius tentationem fuisse inculpabilem sicut dolum\nIacob et illud quod domino ait: non irascatur indignatio\ntua in me, non ideo dixisse, quod iram eius timeret, sed\nquod eum confideret non irasci, cum ea faceret quae spiritu\neius dictante facienda esse tamquam propheta sentiret: dicat,\nut uidetur, dum modo illud, quod de facto ephud scriptura\nipsa culpauit quodlibet significet non audeat excusare a peccato.\nnam et illud, quod trecenti uiri ad signum crucis ipso numero\npertinentes hydrias fictiles acceperunt eisque ardentes faculas\nincluserunt, quibus hydriis fractis repente lumina numerose\nmicantia tantam hostium multitudinem terruerunt, tamquam\nex suo arbitrio uidetur fecisse Gedeon; non enim scriptura\ndicit dominum admonuisse, ut hoc faceret. et tamen tam\ngrande signum quis eius animo atque consilio faciendum nisi\ndominus inspirauit? qui praefigurauit sanctos suos thesaurum\neuangelici luminis in uasis fictilibus habituros, sicut apostolus\ndicit: habemus autem thesaurum istum in uasis\nfictilibus: quibus in passione martyrii tamquam uasculis\nfractis maior eorum gloriae fulgor emicuit, quae inpios\n\n\n\n\n\n\neuangelicae praedicationis inimicos inopinata illis Christi claritate\nsuperauit.\n\nSeu ergo per scientes seu per nescientes praefigurationem\npraedicationemque futurorum spiritus domini propheticis temporibus\noperatus est, nec ideo peccata eorum dicendum est\nnon fuisse peccata, quia et deus, qui et malis nostris bene\nuti nouit, etiam ipsis eorum peccatis usus est ad significanda\nquae uoluit. proinde si propterea peccatum non fuit siue\ncuiuslibet necis humanae siue etiam parricidale sacrificium\nuel uouere uel reddere, quia magnum aliquid et spiritale\nsignificauit. frustra deus talia prohibuit et se odisse testatus\nest, quoniam et illa quae fieri iussit utique ad aliquam\nsignificationem rerum spiritalium magnarumque referuntur.\ncur ergo illa prohiberet. quandoquidem poterant propter\neandem rerum earundem significationem, propter quam et ista\nlicite fiebant, nihilominus licite fieri? nisi quia nec tale aliquid\nsignificantia quale expedit credere humana deo sacrificia\nplacuerunt, quando non pro iustitia quisque ab inimicis. quia\nrecte uiuere uoluit aut peccare noluit, interimitur, sed homo\nab homine tamquam electa hostia more pecoris immolatur.\n\n\nQuid? si, ait aliquis, quoniam pecorum uictimae iam eo\nipso quo fuerant usitatae, quamuis et ipsae a recte intellegentibus\nad significationem spiritalium referrentur, minus tamen\nfaciebant intentos ad magnum sacramentum Christi et ecclesiae\nrequirendum, propterea deus re insigni et inopinata uolens\nquasi dormientes hominum animos excitare eo magis, quod\ntalia sibi sacrificia offerri uetuerat, curauit sibi eius modi\naliquid offerendum, ut ipsa admiratio magnam gigneret quaestionem\net magna quaestio ad perscrutandum magnum mysterium\nstudium piae mentis erigeret, pie uero scrutans mens\n\n\n\n\n\n\nhominis altitudinem prophetiae uelut hamo piscem dominum\nChristum de profundo scripturarum leuaret? huic nos rationi\net considerationi non obsistimus. sed alia quaestio est de\nanimo uouentis. alia de prouidentia dei qualicumque animo\neius optime utentis. quamobrem si spiritus domini, qui factus\nest super Iephte, ut hoc uoueret omnino praecepit, quod\nquidem scriptura non aperuit, tamen, si hoc ille praecepit,\ncuius non licet iussa contemnere, non solum insipientia\nculpanda non est uerum etiam laudanda oboedientia est. hoc\nenim, etiam si se homo ipse interimat, quod utique humana\nuoluntate atque consilio facere nefas est, profecto intellegendum\nest oboedienter fieri potius quam sceleste. si diuinitus iussum\nest: de qua quaestione satis in primo libro de ciuitate dei\ndisputauimus. si autem Iephte humanum secutus errorem\nhumanum sacrificium uouendum putauit, eius quidem peccatum\nde unica filia iure punitum est — quod etiam ip:-:e uerbis\nsuis satis uidetur ostendere. ubi ait: heu me, filia <mea>,\ninpedisti me; in offendiculum ulum facta es in oculis\nmeis, discissis etiam uestimentis suis — uerum tamen etiam\nhic eius error habet aliquam laudem fidei. qua deum timuit,\nut quod uouerat redderet, nec diuini in se iudicii sententiam\ndeclinauit, siue sperans deum prohibiturum, sicut fecit Abrahae,\nsiue eius uoluntatem etiam non prohibentis intellectam facere\npotius quam contemnere statuens.\n\nQuamquam et hic merito quaeri potest utrum uerius intellegitur\nhoc deum nolle fieri et in eo potius deo. si non fieret,\noboediretur, quoniam hoc se nolle et in Abrahae filio et in\nlegitima prohibitione monstrauerat. uerum tamen si propterea\nIephte non faceret, sibi potius in unica pepercisse quam dei\nuoluntatem secutus esse uideretur. magis ergo intellexit in eo,\nquod illi filia occurrit, ultorem deum iustaeque poenae se\n\n\n\n\n\n\nfideliter subdidit timens saeuiorem tamquam de tergiuersatione\nuindictam. credebat enim etiam bonae et uirginis animam\nfiliae bene recipi, quod non se ipsa uouerat immolandam,\nsed uoto et uoluntati non restiterat patris et dei fuerat secuta\niudicium. mors enim sicut nec sibi a quoquam sponte nec\ncuiquam sponte inferenda est, ita deo iubente recusanda non\nest, cuius constitutione quocumque tempore subeunda est;\nnec quisquam qui eam perpeti detrectat, ut omnino euitetur,\nsed tantummodo ut differatur, laborat.\n\nNunc iam quid spiritus domini siue per nescientem Iephte\nsiue per scientem siue per eius inprudentiam siue per oboedientiam\nsiue per offensionem siue per fidem in hac re gesta\npraefigurauerit. quantum deus adiuuat, requiramus breuiterque\npandamus. admonet enim nos et urget quodam modo iste\nsanctarum scripturarum locus cogitare quendam potentem\nuirtute. talis enim dicitur Iephte, quod nomen interpretatur\n. Aperiens\"; dominus autem Christus, sicut indicat euangelium,\ndiscipulis suis aperuit sensum, ut intellegerent scripturas.\nhunc Iephte fratres eius reprobauerunt et de paterna\ndomo expulerunt obicientes ei quod esset filius fornicariae,\ntamquam ipsi essent de uxore legitima nati. hoc etiam egerunt\naduersus dominum principes sacerdotum et scribae et pharisaei,\nqui de legis obseruatione gloriari uidebantur. tamquam ille\nsolueret legem et ideo ueluti non esset legitimus filius. et\nquamquam de sancta quidem uirgine corpus adsumpserat,\nquod fidelibus notum est, tamen eius mater, quantum ad\n\n\n\n\n\n\ngentem pertinet, etiam illa iudaica synagoga dici potest.\nreuoluat qui uoluerit propheticos libros et uideat quotiens et\nquanta uerbi seueritate atque indignatione domini illa gens\nuelut inpudica mulier de suis fornicationibus arguatur. unde\nest etiam illud in hoc libro recentissimum, uel cum post\nephud quod fecit Gedeon omnis Israhel legitur fornicatus uel\nquod abierunt post deos gentium quibus erant circumdati.\nunde in illos diuina ira commota est, ut per annos decem\net octo contererentur a filiis Ammon. sed numquid non ex\neadem gente Israhel etiam illi nati erant sacerdotes et scribae\net pharisaei, quos in eis diximus fuisse praefiguratos, qui\nIephte, tamquam isti dominum Christum, ueluti non legitimum\nfilium persecuti expulerunt? sed in eo similitudo adumbrata\nest, quod isti, ut dixi, ueluti legis obseruatores eum qui\ncontra praecepta legis facere uidebatur tamquam legitimi non\nlegitimum iure sibi uisi sunt eiecisse. secundum hoc enim\nplebs illa dicta est fornicari, quod legis praecepta non seruans\ntamquam uiro non exhibebat fidem.\n\nSic autem scriptum est de Iephte: et creuerunt filii\nuxoris et eiecerunt Iephte. uerbum quod positum est\n\"creuerunt\" significat in figura \"praeualuerunt\": quod in\nIudaeis inpletum est, qui praeualuerunt infirmitati Christi,\nquia ita uoluit, ut ab eis quas oportebat passione perferret:\nsicut hoc idem significans Iacob praeualuit angelo. cum quo\nut id ipsum portenderet luctabatur. dixerunt ergo ad Iephte:\nnon hereditabis in domo patris nostri. quoniam\nfilius mulieris fornicariae tu, tamquam dicerent quod\neuangelium loquitur: non est iste homo a deo, qui sic\nsoluit sabbatum; se autem uelut iactantes legitimos filios\n\n\n\n\n\n\ndomino dixerunt: nos ex fornicatione non sumus nati;\nunum patrem habemus deum. et fugit Iephte a\nfacie fratrum suorum et habitauit in terra Tob.\nfugit, quoniam se quantus esset abscondit; fugit, quoniam\neos saeuientes latuit; si enim cognouissent, numquam\ndominum gloriae crucifixissent: fugit, quoniam morientis\ninfirmitatem uiderunt, uirtutem autem resurgentis non\nuiderunt. habitauit autem in terra bona uel, ut expressius\ndicamus optima\". quod enim graece afaav, hoc latine\noptimum dicitur; id autem interpretatur Tob\". ubi mihi\nuidetur intellegenda eius a mortuis resurrectio. nam quae\nterra magis optima quam terrenum corpus excellentia inmortalitatis\net incorruptionis indutum?\n\nQuod autem dicitur de Iephte, quia, posteaquam fugiens\na facie fratrum suorum habitauit in terra Tob, colligebantur\nad eum uiri latrones et obambulabant cum ipso,\nquamquam et ante passionem obiectum fuerit domino. quod\ncum publicanis et peccatoribus manducaret. quando respondit\nnon esse necessarium sanis medicum sed aegrotis, et inter\niniquos deputatus est, quando inter latrones crucifixus\nest et unum ex eis de cruce in paradisum transtulit: tamen\nposteaquam resurrexit et esse coepit, secundum id quod supra\nexposuimus in terra Tob collecti sunt ad illum scelerati\nhomines propter remissionem peccatorum, qui cum illo ambulabant,\nquia secundum eius praecepta uiuebant. neque hoc\nfieri desinit usque nunc et deinceps, quousque ad eum confugiunt\nmali, ut iustificet inpios, qui ad eum conuertuntur, et\ndiscant iniqui uias eius.\n\n\n\n\n\n\n\nIam illud, quod hi qui abiecerant Iephte — erat etiam\nGalaadites — conuersi sunt ad eum et quaesiuerunt eum,\nper quem liberarentur ab inimicis suis, quam clara praefiguratione\nsignificat, quod hi qui abiecerunt Christum ad eum\nrursus conuersi in illo reperiunt salutem! siue illi intellegantur,\nquos Petrus apostolus cum de ipso scelere arguisset, sicut\nin Actibus apostolorum legitur, et hortatus esset, ut ad eum\n. conuerterentur quem fuerant persecuti, conpuncti sunt corde\net ab illo quem a se alienauerant desiderauerunt salutem\n— quid est autem liberari ab inimicis nisi a peccatis? sic\nenim illis ait: agite paenitentiam et baptizetur unusquisque\nuestrum in nomine domini Iesu Christi;\net remittentur uobis peccata uestra — siue illa\npotius significetur, quae in fine speratur uocatio gentis Israhel.\nmagis quippe ipsa uidetur adparere in eo quod dicitur: et\nfactum est post dies, quod utique post tempus significat;\net per hoc insinuat non illud intellegendum quod recenti\npassione domini est, sed quod postea futurum est. quo uidetur\netiam id pertinere, quod seniores Galaad uenerunt ad Iephte,\nut per aetatem senilem posteriora et nouissima tempora accipienda\nsint. interpretatur autem Galaad \"Abiciens\" siue\n\"Reuelatio\". quorum utrumque satis apte huic rei congruit,\nquia primo dominum Christum abiecerunt eisque postea reuelabitur.\n\nQuod uero contra filios Ammon dux quaerebatur Iephte,\nquibus uictis liberarentur, qui eo duce aduersus illos bellare\ncupiebant, quoniam interpretatur Ammon \"Filius populi mei\"\nsiue \"Populus maeroris\", profecto aut illi significantur inimici,\nqui ex ipsa gente perseuerantes in infidelitate praedicti sunt,\naut omnino omnes gehennae praedestinati, ubi erit eis fletus\n\n\n\n\n\n\net stridor dentium, tamquam populo maeroris. quamquam\npopulus maeroris etiam diabolus et angeli eius non inconuenienter\nintelleguntur, siue quia aeternam miseriam eis\nquos decipiunt adquirunt siue quia et ipsi aeternae miseriae\ndeputati sunt.\n\n\nEleganter sane ad exprimendam multo euidentius prophetiam\nIephte respondit senioribus Galaad: nonne uos odio habuistis\nme et eiecistis me de domo patris mei et\nemisistis me a uobis? et quid est quod uenistis,\nquando tribulati estis? tale aliquid figuratum est in\nIoseph, quem fratres uendentes abiecerunt et cum fame\ntribularentur ad eius opem misericordiamque conuersi sunt.\nhic uero multo amplius elucet significatio futurorum, quod\nnon ipsi prorsus fratres qui eiecerunt Iephte ad eum uenerunt,\nsed Galaad seniores pro uniuerso illo populo eidem supplicantes.\nsicut eadem gens dicitur Israhel siue in eis qui tunc\nfuerunt Christumque reprobauerunt siue in eis qui ad eius\nopem postea reuersi sunt. populo enim dicitur inimico siue\nin maioribus siue in posteris suis longa odia trahenti atque\nseruanti tandemque conuerso in eis qui tunc conuertendi\nsunt: nonne uos odio habuistis me et eiecistis me\nde domo patris mei? hoc enim eis uisum est qui persecuti\nsunt, quod eiecerunt Christum de domo Dauid, in qua regni\neius non erit finis.\n\nEt dixerunt seniores Galaad ad Iephte: non sic;\nmodo uenimus ad te. tamquam dicerent Iudaei conuersi\nad Christum: tunc uenimus, ut persequeremur, modo uenimus.\nut sequamur. profitentur etiam aduersus inimicos eum futurum\nsibi caput. respondet ille, si eorum uicerit inimicos, quod\nerit eis in principem: quod Gedeon noluit, cum id Israhelitae\n\n\n\n\n\n\nnoluissent. respondit quippe illis: princeps uester dominus\nerit. rex enim nomine principis significatur: quod\nnondum habebat gens illa tempore iudicum. coeperunt autem\nhabere Saulem et deinceps alios eius successores, qui in\nlibris Regnorum leguntur. nam in Deuteronomio cum eis\npraecipitur qualem debeant habere regem, si hoc eis placuerit,\nnon ibi rex. sed princeps appellatur. sed quia iste Iephte illum\nfigurabat. qui uerus est rex — quod etiam in titulo scriptum\nfuit, qui cruci eius adfixus est, quem Pilatus delere uel\nemendare non ausus est — ideo credendum est esse dictum:\nero uobis in principem. illi autem dixerant: eris nobis\nin caput, quoniam caput uiri Christus et ipse est\ncaput corporis ecclesiae. denique posteaquam eos liberauit\nIephte ab omnibus inimicis, non eis factus est rex, ut intellegeremus\nillud quod dictum est ad prophetiam potius pertinuisse\nde Christo quam ad ipsum proprie Iephte, de quo\nscriptura narrationem ita concludit: et iudicauit Iephte\nIsrahel sex annis; et mortuus est Iephte Galaadites\net sepultus est in ciuitate sua Galaad. iudicauit ergo\nIsrahel sicut ceteri iudices; non ibi regnauit ut princeps,\nsicut hi qui Regnorum uoluminibus continentur.\n\nIam uero quod posteaquam eis idem Iephte dux constitutus\nest misit nuntios ad hostes prius pacis uerba portantes, illud\nostenditur quod ait apostolus. in quo Christus loquebatur:\nsi fieri potest, quod ex uobis est, cum omnibus\nhominibus pacem habentes. uerba porro ipsa quae\nmandauit Iephte omnia pertractare nimis longum est festinantibus\nnobis; uidentur tamen mihi sic intellegenda, quantum\nadtinet ad significationem futurorum, ut in eis aduertatur\n\n\n\n\n\n\n\n\n\n\ndoctrina Christi admonens nos quemadmodum sit ambulandum,\nhoc est uiuendum inter eos qui non secundum propositum\nuocati sunt: nouit enim dominus qui sunt eius.\nlam uero quod cum esset debellaturus ii i?imicos factus est\nsuper eum spiritus domini. significatur spiritus sanctus inpertitus\nmembris Christi.\n\nQuod autem pertransiit Galaad et Manasse et\ntransiit speculam Galaad et ab specula Galaad ad\ntrans filios Ammon, proficientia significantur membra\nChristi ad uictoriam de inimicis reportandam. Galaad quippe\ninterpretatur \"Abiciens\", Manasse \"Necessitas\". transeundi\nsunt ergo a proficientibus abicientes, id est contemnentes,\ntranseunda et necessitas, ne forte cum transierit qui proficit\ncontemnentes cedat terrentibus, transeunda etiam specula\nGalaad, quoniam Galaad etiam \"Reuelatio\" interpretatur. est\nautem specula altitudo ad prospiciendum uel despiciendum,\nid est desuper aspiciendum. specula itaque Galaad congruenter\nmihi uidetur significare superbiam reuelationis: unde dicit\napostolus: et in magnitudine reuelationum ne extollar.\nergo et ipsa transeunda est, id est non est in ea manendum\npropter cadendi periculum. his pertransitis facile superantur\ninimici: quod significat dicendo: et ab specula\nGalaad trans ad filios Ammon, de quibus inimicis iam\nsupra dictum est.\n\nEt uouit Iephte uotum et dixit: si traditione\ntradideris mihi filios Ammon in manu mea, et erit\nquicumque exierit de ianuis domus meae in obuiam\nmihi in reuertendo me in pace a filiis Ammon, et\n\n\n\n\n\n\nerit domino et offeram eum holocaustoma. quemlibet\nin hoc loco cogitauerit Iephte secundum cogitationem\nhumanam, non uidetur unicam filiam cogitasse; alioquin non\ndiceret, cum illam cerneret occurrisse: heu me, filia mea,\ninpedisti me; in offendiculum facta es in oculis\nmeis. \"inpedisti\" enim ita dictum est, tamquam ad hoc\nse inpeditum indicauerit, r.e illud quod cogitarat inpleret. sed\nquem potuit cogitare primitus occurrentem, qui filios alios\nnon habebat? an coniugem cogitauit? et ut hoc fieret deus\nnoluit et ut non relinqueret inpunitum, ne quis deinceps id\nauderet, et ut magna prouidentia ex hoc quoque ipso quod\naccidit sacramentum ecclesiae figuraret? ex utroque igitur\nprophetia coaptata est: et ex eo quod uouens cogitauit et\nex eo quod nolenti contigit. si enim coniugem cogitauit.\nconiux Christi ecclesia est; propterea relinquet homo\npatrem et matrem et adhaerebit uxori suae: et\nerunt duo in carne una. sacramentum hoc magnum\nest, inquit apostolus, ego autem dico in Christo et in\necclesia. sed quia huius Iephte coniux uirgo esse non\npotuit, in eo quod filia potius occurrit et inulta non remansit\nprohibitum sacrificium uouentis audacia et uirginitas ecclesiae\nfigurata est. nec abhorret a uero, quod filiae nomine eadem\nsignificatur ecclesia; nam cuius alterius typum gerebat etiam\nilla mulier, cui post tactam fimbriam suam sanatae ait dominus:\nfilia, fides tua te saluam fecit; uade in pace?\net certe, unde nullus ambigit, discipulos suos ipse sponsi\nfilios appellauit se apertissime indicans sponsum, non possunt,\ninquit, ieiunare filii sponsi, quamdiu cum\nillis est sponsus? uenient autem dies cum\n\n\n\n\n\n\n\n\nauferetur ab eis sponsus, et tunc ieiunabunt. holocaustoma\nergo erit ecclesia, quam uirginem castam beatus\napostolus appellat, quando in resurrectione mortuorum fiet in\nuniuersa, quod scriptum est: absorpta est mors in uictoriam;\ntunc tradet regnum deo et patri, quod regnum\nipsa ecclesia est, ipse cuius figuram uouens ille gestabat.\nsed quoniam tunc fiet, cum completa fuerit sexta aetas saeculi,\nideo sexaginta dierum a uirginitate dilatio postulata est.\nex omnibus quippe aetatibus ecclesia congregatur. quarum\nprima est ab Adam usque ad diluuium, secunda a diluuio,\nid est a Noe usque ad Abraham, tertia ab Abraham usque\nad Dauid, quarta a Dauid usque ad transmigrationem in Babyloniam,\nquinta ab hac transmigratione usque ad uirginis\npartum, sexta inde usque in huius saeculi finem. per quas\nsex aetates tamquam per sexaginta dies fleuit sancta uirgo\necclesia uirginalia sua: quia licet uirginalia, tamen fuerant\npeccata deflenda; propter quae uniuersa ipsa uirgo toto orbe\ndiffusa cotidie dicit: <et> dimitte nobis debita nostra.\neosdem autem sexaginta dies duos menses maluit appellare,\nquantum existimo, propter duos homines: unum, per quem\nmors, alterum, per quem resurrectio mortuorum: propter quos\netiam duo testamenta dicuntur.\n\nQuod uero factum est in praecepto in Israhel, ex\ndiebus in dies conueniebant lamentari filiam\nIephte Galaaditae quattuor dies in anno, non puto\nsignificare aliquid post inpletum holocaustoma, quod erit in\nuitam aeternam, sed praeterita tempora ecclesiae, in quibus\nerant beati lugentes. quatriduo autem figurata est eius\n\n\n\n\n\n\nuniuer sitas propter quattuor partes orbis, per quas longe lateque\ndiffusa est. ad historiae uero proprietatem non arbitror hoc\ndecreuisse Israhelitas, nisi quia intellegebant in ea re iudicium\ndei magis ad percutiendum patrem fuisse depromtum,\nne tale uouere sacrificium deinceps ullus auderet. nam quare\nluctus et lamentatio decerneretur, si uotum illud laetitiae fuit?\n\nSi autem et illud, quod populus Ephraem postea ab eodem\nIephte debellatus est, ad iudicium dei, quod erit in fine,\nreferendum est, sicut ipse dominus dicit: eos, qui noluerunt\nme regnare sibi, adducite et interficite\ncoram me, nec ibi quadraginta duo milia, quae ceciderunt,\nuacanti numero commemorata sunt. sicut enim illi duo\nmenses propter sexaginta dies senarium numerum sex aetatum\nsignificant, ita et ibi sexies septenarius ductus hoc idem\nfigurat, quantum ad sex aetates saeculi pertinet; sexies enim\nsepteni quadraginta duo sunt. nec frustra et ipse Iephte sex\nannis populum iudicauit.\nQuaeri potest quomodo dixerit angelus ad matrem\nSamson, cum adnuntiaret ei filium futurum, quia sterilis\nerat: et nunc obserua et non bibas uinum et siceram,\nnon manduces omne inmundum. quid est enim inmundum?\nnisi forte dissolutio disciplinae, quae esse coeperat\nin Israhel, etiam ad ea manducanda eos labefecerat, quae\nprohibuerat deus in generibus animalium. cur enim non credatur\netiam hoc eos multo procliuius facere potuisse, qui\netiam ad cultum idolorum transgrediebantur?\nQuod mater Samson uiro suo indicans quemadmodum\nilli angelus adnuntiauerit filium futurum dixit: et\n\n\n\n\n\n\ninterrogabam eum unde esset et nomen suum. non adnuntiauit\nmihi, quaeri potest utrum uerum dixerit, quoniam\nnon legitur, cum ei angelus loqueretur. sed intellegendum\nest hoc ibi scripturam tacuisse, hic autem commemorasse\nquod ibi tacuerat. illud etiam, quod non ait: interrogaui\neum quid uocaretur et nomen suum non adnuntiauit mihi,\nsed ait: interrogaui unde esset, uidetur inconsequens quod\naddidit: et nomen suum non adnuntiauit mihi. non\nenim nomen eius interrogauerat, cum quaereret unde esset,\nsed locum uel ciuitatem, cum hominem putaret. nam et\nhominem dei eum appellauit, specie tamen uel habitu angelo\nsimilem, hoc est, quia tam praeclarum uidit, sicut ipsa narrauit.\nsed si ita distinguatur: et interrogabam eum unde\nesset et nomen suum, ut subaudiatur \"interrogabam eum\"\net postea inferatur \"non adnuntiauit mihi\", non habet\nquaestionem; ad utrumque enim referri potest, quod ait: non\nadnuntiauit mihi, id est nec unde esset nec nomen suum.\nItem quod ait eadem mulier dictum sibi esse ab\nangelo quoniam Nazaraeus dei erit puer a uentre\nusque ad diem mortis suae, non legitur ab angelo\ndictum. et quod legitur dictum: ipse incipiet saluum\nfacere Israhel de manu Philistiim, non est a muliere\ncommemoratum. itaque et aliquid non dixit, quod audiuit,\net tamen nihil credei.da est dixisse, quod non audiuit, sed\nscripturam potius non omnia uerba angeli posuisse, cum\nipsum mulieri loquentem insereret narrationi. ideo autem\ndictum est: a uentre usque ad diem mortis suae, quia\nNazaraei dicebantur in lege, ad tempus qui uotum habebant,\nsecundum ea quae scriptura per Moysen praeceperat. unde\n\n\n\n\n\n\nest hoc, quod huic iussum est, ut ferrum non ascenderet in\ncaput eius et uinum et siceram non biberet. hoc enim tota\nuita sua obseruauit Samson, quod illi qui uocati sunt Nazaraei\ncertis diebus obseruabant uouentes uotumque reddentes.\nQuod dicit scriptura: quoniam ignorauit Manoe\nquia angelus dei est. manifestum est etiam eius uxorem\nhominem credidisse. quod ergo ei dixit: uim faciamus\nnunc tibi et faciamus in conspectu tuo haedum\ncaprarum, tamquam hominem inuitauit, sed ita, ut hoc\ncum illo epularetur. quod sacrificium fecisset. nam facere\nhaedum caprarum non solet dici nisi cum fit sacrificium.\ndenique et ille ita respondit: si uim feceris mihi, non\nmanducabo de panibus tuis: ubi ostendit se fuisse ad\nepulas inuitatum. deinde addidit: et si feceris holocaustum,\ndomino offeres illud. utique ideo dixit: si feceris\nholocaustum, quia ille dixerat: faciamus in conspectu\ntuo haedum caprarum. non autem omne sacrificium\nholocaustum erat; nam de holocausto non manducabatur,\nquia totum incendebatur, et ideo uocabatur holocaustum. sed\nangelus etiam non manducaturus holocaustum fieri potius admonuit\nnon tamen sibi, sed domino; propter hoc maxime,\nquia gens Israhel illo tempore consueuerat quibuslibet diis\nfalsis sacrificare: unde et tunc offenderat deum, ut traderetur\ninimicis per quadraginta annos.\nQuid sibi uult, quod, postea quam manifestatus est\nManoe et uxori eius angelus, qui cum eis loquebatur, dixit\nidem Manoe uxori suae: morte moriemur, quoniam\ndeum uidimus? ex illa scilicet legis sententia, ubi\n\n\n\n\n\n\nscriptum est: nemo potest faciem meam uidere et uiuere.\nopinabantur ergo ut homines deum se uidisse tanto utique\nmiraculo facto, quod in igni sacrificii stetit, qui cum illis\nprius quasi homo loquebatur. sed deum in angelo an deum\nipsum angelum appellabant? sic enim scriptum est: et\nsumpsit Manoe haedum caprarum et sacrificium\net obtulit super petram domino mirabilia facienti;\net Manoe et uxor eius expectabant. et factum est\ndum ascenderet flamma desuper altare ad caelum,\net ascendit angelus domini in flamma. et Manoe\net uxor illius expectabant; et ceciderunt super\nfaciem suam super terram. et non adposuit ultra\nangelus domini adparere ad Manoe et ad uxorem\neius. tunc cognouit Manoe quoniam angelus domini\nest; et dixit Manoe ad uxorem suam: morte\nmoriemur, quoniam deum uidimus. in his ergo uerbis\nquia non dixit: morte moriemur, quoniam angelum domini\nuidimus, sed: deum uidimus, oritur quaestio, utrum in\nangelo intellegebant deum an eundem angelum deum uocabant.\nillud enim tertium, quod deum putauerant qui erat\nangelus, dici non potest apertissime dicente scriptura: tunc\ncognouit Manoe quoniam angelus domini est. sed\nunde metuebant mortem? non enim scriptura in Exodo\ndixerat: nemo uidet faciem angeli et uiuet, sed \"faciem\nmeam\" dixit, cum deus loqueretur. an et in hoc ipso, quod\nin angeli praesentia deum cognouerat Manoe, ita perturbatus\nest, ut mortem timeret? quod autem illi uxor sua respondit:\nsi uellet dominus mortificare nos, non accepisset\nde manu nostra holocaustoma et sacrificium nec\ninluminasset nos omnia haec, sed nec audita fecisset\n\n\n\n\n\n\nnobis haec, utrum ipsum angelum crediderunt accepisse\nsacrificium, quia uiderunt eum in altaris flamma stetisse, an\nper hoc intellexerunt accepisse dominum, quia hoc fecit\nangelus, ut se ostenderet angelum? quodlibet autem horum\nsit, iam tamen angelus dixerat: si autem facis holocaustum,\ndomino offeres illud, hoc est non mihi, sed\ndomino. quod ergo stetit angelus in altaris flamma, magis\nsignificasse intellegendus est illum magni consilii angelum\nin forma serui, hoc est in homine, quem suscepturus erat\nnon accepturum sacrificium sed ipsum sacrificium futurum.\nQuid est quod dictum est, quod percussit alienigenas\nSamson tibiam super femur? quis enim habet tibiam\nsuper femur, cum tibia deorsum uersus non sit nisi a genu\nusque ad talum? deinde si locum corporis significaret, ubi\neos uulnerauit, numquidnam omnes, quos percussit, in uno\ncorporis loco fuerant uulnerati? quod si esset credibile, possemus\nforsitan suspicari eum pugnasse tibia alicuius animalis\ntamquam fuste et ea illos super femur percussisse; sicut de\nillo scriptum est, quod maxilla asini mille occiderit. sed neque\nillud, ut dixi, credibile est, quod pugnans unum tantum locum\nobseruauerit ubi eos percuteret; et non ait scriptura: percussit\neos tibia super femur, sed tibiam super femur.\nnimirum ergo inusitata locutio facit obscuritatem. ita enim\ndictum est, ac si diceretur: percussit eos ualde mirabiliter,\nid est, ut admirando stupentes tibiam super femur ponerent;\ntibiam scilicet unius pedis super femur alterius, sicut solent\nsedere, qui mirando stupent. tamquam si diceretur: percussit\neos manum ad maxillam, id est tanta caede, ut manum ad\nmaxillam tristi admiratione ponerent. hunc sensum ita se\nhabere etiam interpretatio, quae est ex hebraeo, satis edocet;\n\n\n\n\n\n\nnam ita legitur: percussitque eos ingenti plaga, ita\nut stupentes suram femori inponerent. tale est enim,\nac si diceret: tibiam femori inponerent, quoniam sura utique\nretrorsus cum tibia est.\nQuid est quod ait Samson uiris Juda: iurate mihi\nne interficiatis me uos: et tradite me eis, ne forte\noccurratis in me uos? quam locutionem ita nonnulli\ninterpretati sunt: ne forte ueniatis aduersum me uos.\nsed hoc eum ne ab his interficeretur dixisse illud indicat,\nquod in Regnorum libro scriptum est iubente Salomone ut\nhomo occideretur et dicente: uade, occurre illi. quod ideo\nnon intellegitur, quia non est consuetudinis apud nos ita dici.\nsic enim quod militares potestates dicunt: uade, alleua illum,\net significat \"occide illum\", quis intellegat, nisi qui illius\nlocutionis consuetudinem nouit? solet [et] uulgo apud nos\ndici: conpendiauit illi, quod est occidit illum; et hoc nemo\nintellegit, nisi qui audire consueuit. haec est enim uis generalis\nomnium locutionum, ut quemadmodum ipsae linguae\nnon intellegantur, nisi audiendo uel legendo discantur. AMEN.\n"};
