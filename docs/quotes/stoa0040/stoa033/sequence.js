var sequence = {"name":"Augustine. De Natura et Origine Animae","data":"Sinceritatem tuam erga nos, Renate frater carissime,\net fraternam beniuolentiam ac mutuae dilectionis affectum probatum\nquidem et antea tenebamus, uerum nunc probatiorem\nnobis amica diligentia diligentia, quod mihi duos libros eius\nquidem hominis, quem penitus ignorabam. nec tamen ideo\ncontemnendi, Vincentii Victoris — sic enim praenotatum ibi\nnomen eius inueni — proxime praeterita aestate misisti, quamuis\nmihi eo quod absens fuissem in autumni fine sint redditi. quomodo\nenim tu carissimus meus posses ucl deberes in meam\nnon perferre notitiam, cum in manus tuas uenissent cuiuslibet\nhominis qualescumque litterae licet ad alium scribentis, ubi tamen\nnomen commemoraretur et legeretur meum, ita ut contradiceretur\nuerbis meis quae in quibusdam opusculis edidissem? hoc itaque\nfecisti, quod sincerissimus et dilectissimus amicus meus facere\ndebuisti.\nSed hinc angor paululum, quod adhuc tuae sanctitati\nminus quam uellem cognitus sum, quando quidem putasti me\nsic accepturum, quasi tu mihi iniuriam feceris notum faciendo\nquod alius fecit. quantum autem hoc absit ab animo meo,\nuide, ut ne ab illo quidem me passum iniuriam conquerar. cum\nenim aliter quaedam quam ego saperet, numquidnam debuit\nreticere ? unde mihi gratum esse debet, quod ita non tacuit, ut\nid etiam legere possimus. debuisse quis dixerit eum scribere potius\nad me quam ad alterum de me; sed quod mihi esset ignotus,\nnon est ausus se mihi ingerere in meorum refutatione dictorum.\nnec consulendum me putauit, ubi sibi uidetur minime dubitandam,\nsed plane cognitam et certam tenere sententiam. obtemperauit\nautem amico suo, a quo se, ut scriberet, dicit esse conpulsum.\net si quid inter disputandum, quod in meam contumeliam redundaret,\nexpressit, non eum conuiciantis uoluntate crediderim,\nsed diuersa sentientis necessitate fecisse. ubi enim mihi animus\nerga me hominis ignotus est et incertus, melius arbitror meliora\nsentire quam inexplorata culpare. fortassis enim amore mei fecit\nsciens ad me peruenire posse quod scripsit, dum in eis rebus\nerrare me non uult, in quibus se potius errare non putat. et\nideo debeo etiam eius habere gratam beniuolentiam, cuius me\nnecesse est inprobare sententiam. ac per hoc in eis quae non\nrecte sapit adhuc leniter corrigendus mihi uidetur, non aspere\ndetestandus, praesertim quia, sicut audio, nuper catholicus\nfactus est, quod ei gratulandum est. caruit enim Donatistarum\nuel potius Rogatistarum diuisione et errore, quo antea tenebatur,\nsi tamen catholicam ueritatem sicut oportet intellegat, ut uere\nde illius conuersione gaudeamus.\nI Habet enim eloquium, quo possit explicare quae\nsentit. unde cum illo agendum est eique optandum, ut recta\nsentiat. ne faciat esse delectabilia, quae sunt inutilia et quae\ndiserta dixerit uera dixisse uideatur; quamuis et in ipso eloquio\nhabeat multa emendanda et a nimia exundantia reprimenda, quod\nin illo tibi quoque ut uiro graui, sicut tua indicant scripta,\ndisplicuit. sed hoc uel facile corrigitur uel sine detrimento fidei\na lenibus mentibus amatur, toleratur a granibus; habemus enim\niam quosdam spumeos in sermone, sed in fide sanos. non itaque\ndesperandum est etiam hoc in isto, quamuis sit tolerabile, si\npermanserit posse tamen expurgari et temperari atque ad\nintegrum et solidum uel perduci uel reuocari modum.\npraesertim quia iuuenis esse perhibetur, ut quod minus habet\nperitia suppleat diligentia et quod cruditas loquacitatis eructat.\naetatis maturitas deeoquat. illud molestum est et periculosum uel]\nperniciosum, si, cum laudatur eloquentia persuadeatur insipientia\net in pretioso poculo bibatur pestifera potio.\nVt enim iam incipiam demonstrare, quae praecipue\nsint in eius disputatione uitanda, \\'animam\\' dicit \\'a deo quidem\nfactam nec dei esse partem sine naturam\\', quod omnino uerum\nest. sed cum eam non uult ex nihilo factam fateri et aliam\nnullam creaturam unde sit facta commemorat atque ita illi dat\nauctorem deum, ut neque ex nullis exstantibus, id est ex\nnihilo, neque ex aliqua re, quae non est quod dens\nest. sed \\'de se ipso eam fecisse\\' credatur, nescit eo se reuolui,\nquod declinasse se putat, ut scilicet nihil aliud anima quam\ndei natura sit ac sic consequenter et de dei natura fiat aliquid\n\n\n\n\n\n\n\n\n\n\nab eodem deo, cui faciendo materia, de qua facit, sit ipse qui\nfacit, ac per hoc et dei sit natura mutabilis et mutata in\ndeterius eiusdem ipsius dei ab eodem ipso deo natura damnetur.\nquod pro tua fideli intellegentia quam non sit opinandum et\nquam sit a corde catholico secludendum longcque fugiendum\nuides. ita quippe anima uel de flatu facta uel dei flatus factus\nest ipsa, ut non de ipso sit, sed ab ipso de nihilo creata sit.\nneque enim sicut homo, quando sufflat, non potest de nihilo\nflatum facere, sed quem de isto acre ducit, hunc reddit, ita\ndeo putandum est auras aliquas circumfusas iam fuisse, quarum\nexiguam quandam particulam spirando traheret et respirando\nrefunderet, quando in hominis faciem sufflauit eique illo modo\nanimam fecit. quod et si ita esset, nec sic dc ipso, sed de\nsubiacenti re aliqua flabili posset esse quod flauit. sed absit,\nut negemus omnipotentem dc nihilo flatum uitae facere potuisse,\nquo fieret homo in animam uiuam. atque in eas contrudamur\nangustias, ut uel iam fuisse aliquid, quod ipse non esset, unde\nflatum faceret, opinemur uel quod mutabile factum uidemus\ndc se ipso eum fecisse credamus. quod enim de ipso est, necesse\nest ut eiusdem naturae sit, cuius ipse est, ac per hoc etiam\ninmutabile sit; anima uero, quod omnes fatentur, mutabilis est:\nnon ergo de ipso, quia non est inmutabilis sicut ipse. si autem\nde nulla alia re facta est, de nihilo facta est procul dubio, sed\nab ipso.\nQuod uero \\'eam non spiritum, sed corpus esse\\' contendit,\nquid aliud uult efficere quam nos non ex anima et\ncorpore, sed ex duobus uel etiam tribus constare corporibus?\ncum enim \\'spiritu, anima et corpore constare nos\\' dicit et \\'omnia\n\n\n\n\n\n\nhaec tria corpora esse\\' asserit, profecto ex tribus corporibus nos\nputat esse conpactos. in qua opinione quanta eum sequatur\nabsurditas, illi potius quam tibi demonstrandum puto. uerum\niste tolerabilis error est hominis, qui nondum cognouit esse\naliquid, quod cum corpus non sit corporis tamen quandam similitudinem\ngerere possit.\nIllud plane quis ferat, quod in secundo libro, cum\nquaestionem difficillimam soluere conaretur de originali peccato,\nquatenus ad corpus animamque pertineat, si anima non de parentibus\ntrahitur, sed a deo noua insufflatur, hanc ergo tam\nmolestam et tam profundam enitens enodare quaestionem:\nmerito, inquit, per carnem priscam reparat habitudinem, quam\nuisa fuerat paulisper amisisse per carnem, ut per eam incipiat\nrenasci, per quam meruerat inquinari. cernis nempe hominem\nausum suscipere quod uires eius excedit in tam immane praecipitium\ndecidisse, ut diceret inquinari animam meruisse per\ncarnem, cum dicere nullo modo possit, unde hoc meritum traxerit\nante carnem. si enim a carne incipit meritum habere\npeccati, dicat, si potest, unde ante peccatum suum carne\nmeruerit inquinari. nam hoc meritum, quo in carnem peceatricem\nmissa est, ut inquinaretur ex illa, profecto aut ex semet\nipsa habuit aut — quod a uero multo amplius abhorret — ex deo.\nex carne quippe meritum non potuit habere ante carnem, quo\nmerito inquinanda mitteretur in carnem. si ergo a semet ipsa\nhoc meritum habuit, quomodo habuit, quae ante carnem nihil\nmali fecit? si autem hoc meritum ex deo dicitur habuisse, quis\nhoc audiat, quis ferat, quis dici inpune permittat? non enim\nhoc loco quaeritur, quid meruerit, ut iudicaretur danmanda post\ncarnem. sed quid meruerit ante carnem ita damnari, ut inquinanda\nmitteretur in carnem. explicet hoc, si potest, qui est\nausus dicere inquinari animam meruisse per carnem.\nItem alio loco, cum eandem, qua se ipse inplicuerat,\nuelut explicandam proponeret quaestionem, tamquam ex persona\naduersariorum ait: cur, inquiunt, deus animam tam iniusta animaduersione\nmultauit, ut in corpus eam peccati relegare uoluerit,\ncum consortio carnis peccatrix esse incipit, quae peccatrix esse\nnon potuit? in huius quaestionis tamquam scopuloso gurgite\ndebuit utique cauere naufragium nec eo se committere, unde se\nnon erueret transeundo, sed forte redeundo, id est paenitendo.\nnam de praescientia dei se nititur liberare, sed frustra. praescientia\nquippe dei eos quos sanaturus est peccatores praenoscit,\nnon facit. nam si eas animas liberat a peccato, quas innocentes\net mundas inplicuit ipse peccato, uulnus sanat quod intulit\nnobis, non quod inuenit in nobis. auertat autem deus et omnino\nabsit, ut dicamus, quando lauacro regenerationis deus mundat\nanimas paruulorum, tunc eum mala sua corrigere, quae illis\nipse fecit, cum eas nullum habentes peccatum peccatrici carni,\ncuius originali peccato contaminarentur, ammiscuit. quas tamen\niste accusans dicit inquinari meruisse per carnem nec potest\ndicere, unde tantum mali meruerint ante carnem.\nHanc ergo quaestionem frustra se putans de praescientia\ndei posse dissoluere adhuc sese inuoluit et dicit: anima\nsi peccatrix esse meruit, quae peccatrix esse non potuit, tamen\nneque in peccato remansit, quia in Christo praefigurata in peccato\nesse non debuit, sicut esse non potuit. quid est quod dicit \\'peccatrix\nesse non potuit\\' uel \\'in peccato esse non potuit\\' nisi,\ncredo, si non ueniret in carnem? neque enim potuit originali\npeccato esse peccatrix aut quoquo modo in originali peccato\nesse nisi per carnem, si de parente non trahitur. uidemus ergo\n\n\n\n\n\n\ncani per gratiam liberari a peccato, sed non uidemus unde\nmeruerit haerere peccato. quid est ergo quod dicit: \\'si peccatrix\nesse meruit, non tamen in peccato remansit\\'? si enim ab illo\nquaeram, cur non in peccato remanserit, rectissime respondebit:\n\\'quod cani Christi gratia liberauit. sicut ergo dicit. unde anima\nparuuli fuerit liberata peccatrix, sic etiam dicat, unde meruerit\nesse peccatrix.\nSed quid dicit, cui hoc quod praelocutus est contigit?\nnamque, ut istam quaestionem sibi proponeret, ait: alia substruuntur\nobprobria querulis murmurationibus oblatrantum et excussi\nquasi quodam turbine identidem inter immania saxa conlidimur\n— hoc si ego de illo dicerem forsitan succenseret; uerba sunt eius—:\nquibus praemissis proposuit quaestionem, in qua ipsa saxa, quibus\nconlisus naufragauit, ostenderet. ad hoc enim perductus est\net tam horrendis cautibus inlatus, inpulsus, infixus, ut eruere sc\nnisi emendando quod dixit omnino non possit non ualens ostendere,\nquo merito anima sit facta peccatrix, quam dicere non\ntimuit ante omne suum peccatum meruisse fieri peccatricem.\nquis tam immane supplicium meretur sine peccato, ut in aliena\niniquitate conceptus, antequam exeat de uisceribus matris, iam\nnon sit sine peccato? de hac autem poena paruulorum animas,\nqui regenerantur in Christo, nullis eorum praecedentibus meritis\ngratuita liberat gratia; alioquin gratia iam non est\ngratia. proinde iste homo ualde intellegens, cui displicet in\ntanta profunditate etsi non docta, tamen cauta nostra cunetatio.\ndicat, si potest, in hanc poenam quo peruenerit anima merito,\nde qua poena liberat gratia sine merito; dicat, ut quod dixit\n\n\n\n\n\n\naliqua, si ualucrit, ratione defendat. non enim hoc exigerem,\nnisi ipse dixisset. quod anima meruerit esse peccatrix. dicat\nmeritum cius utrum bonum fuerit anne malum. si bonum, quo\nmerito bono uenit in malum? si malum, unde aliquod malum\nmeritum ante omne peccatum? item dico: si bonum, non ergo\ncani gratis, sed secundum debitum liberat gratia, cuius praecessit\nmeritum bonum, ac sic gratia iam non erit gratia; si autem\nmalum, quaero quod sit. an quod uenit in carnem, quo non\nuenisset, nisi apud quem non est iniquitas ipse misisset? numquam\nigitur nisi se in peiora praecipitans hanc suam sententiam\nmolietur astruere, qua dixit, quod anima meruerit esse peccatrix.\net de his quidem paruulis, quorum in baptismo diluitur originale\npeccatum, inuenit qualitercumque quod diceret, quoniam praescientia\ndei praedestinatis in uitam aeternam nihil obesse potuisset\npaulisper alieno inhaerere peccato. quod tolerabiliter diceretur,\nsi non iste uerbis suis inplicaretur dicens quod meruerit anima\nesse peccatrix. unde se omnino non liberat, nisi hoc eum\ndixisse paeniteat.\nDe illis autem paruulis qui morte praeueniuntur,\npriusquam baptizentur in Christo, cum respondere uoluissct,\nausus est \\'cis promittere non solum paradisum, uerum etiam\nregnum caelorum\\' non inueniens, qua exiret, ne deum animas\ninnocentes dicere cogeretur aeterna morte damnare, quas nullo\nmerito praecedente peccati carni inserit peccatrici. sed utcumque\nsentiens quid mali dixerit sine ulla Christi gratia redimi animas\nparuulorum in aeternam uitam regnumque caelorum et in eis\nposse solui originale peccatum sine Christi baptismo, in quo fit\nremissio peccatorum, uidens ergo, in quam se profunditatem\nnaufragosi gurgitis iecerit: sane, inquit, pro eis oblationes assi-\n\n\n\n\n\n\nduas et offerenda iugiter sanctorum censeo sacrificia sacerdotum.\necce aliud, unde numquam exiturus est, nisi eum dixisse paeniteat.\nquis enim offerat corpus Christi nisi pro eis, qui membra sunt\nChristi? ex quo autem ab illo dictum est: nisi quis renatus\nfuerit ex aqua et spiritu, non potest intrare\nin regnum d e i, et alio loco: qui perdiderit\nanimam suam propter m e, inueniet e a m, nemo\nfit membrum Christi nisi aut baptismate in Christo aut morte\npro Cliristo.\nVnde et latro ille non ante crucem domini sectator, sed\nin cruce confessor, de quo nonnumquam praeiudicium captatur\nsiue temptatur contra baptismatis sacramentum, a Cypriano\nsancto inter martyres computatur, qui suo sanguine baptizantur,\nquod plerisque non baptizatis feruente persecutione prouenit.\ntanto namque pondere appensum est tantumque ualuit apud\neum, qui haec nouit appendere, quod confessus est dominum\ncrucifixum, quantum si fuisset pro domino crucifixus. tunc enim\nfides eius de ligno floruit, quando discipulorum marcuit, nisi,\ncuius mortis terrore marcuerat, eius resurrectione reuiresceret.\nilli enim desperauerunt de moriente, ille sperauit in commoriente;\nrefugerunt illi auctorem uitae, rogauit ille consortem poenae;\ndoluerunt illi tamquam hominis mortem, credidit ille regnaturum\nesse post mortem; deseruerunt illi sponsorem salutis, honorauit\nille socium crucis. inuenta est in eo mensura martyris, qui\ntunc in Christum credidit, quando defecerunt qui futuri erant\nmartyres. et hoc quidem oculis domini clarum fuit, qui non\nbaptizato tamquam niartj-rii sanguine abluto tantam felicitatem\nstatim contulit. sed etiam nostrum quis non consideret, quanta\n\n\n\n\n\n\nfide, quanta spe, quanta caritate mortem pro Christo uiuente\nsuscipere potuit, qui uitam in moriente quaesiuit? hue accedit,\nquia non incredibiliter dicitur latronem qui tunc credidit iuxta\ndominum crucifixum aqua illa, quae de unlnere lateris eius emicuit,\ntamquam sacratissimo baptismo fuisse perfusum, ut omittam quod\neum, antequam damnaretur, baptizatum non fuisse, quoniam\nnemo nostrum nouit, nemo conuincit. uerum haec ut uolet\nquisque accipiat, dum tamen de baptismo non praescribatur\nsaluatoris praecepto huius latronis exemplo et non baptizatis\nparunlis nemo promittat inter damnationem regnumque caelorum\nquietis uel felicitatis cuiuslibet atque ubilibet quasi medium\nlocum. hoc enim eis etiam heresis Pelagiana promisit, quia nec\ndamnationem metuit paruulis, quos nullum putat habere originale\npeccatum, nec sperat eis regnum caelorum, si non perueniunt ad\nbaptismatis sacramentum. iste autem cum confiteatur paruulos\noriginali obstrictos esse peccato, eis etiam regnum caelorum\nnon baptizatis ausus est polliceri, quod nec illi ausi sunt, qui\neos asserunt sine ullo prorsus esse peccato. ecce qualibus se\nlaqueis praesumptionis innectat, nisi eum talia scripsisse paeniteat!\nDe fratre autem sanctae Perpetuae Dinocrate nec\nscriptura ipsa canonica est nec illa sic scripsit uel quicumque\nillud scripsit, ut illum puerum, qui septennis mortuus fuit,\nsine baptismo diceret fuisse defunctum, pro quo illa imminente\nmartyrio creditur exaudita, ut a poenis transferretur ad requiem.\nnam illius aetatis pueri et mentiri et uerum loqui et confiteri\net negare iam possunt. et ideo cum baptizantur, iam et symbolum\nreddunt et ipsi pro se ad interrogata respondent. quis\nigitur scit, utrum puer ille post baptismum persecutionis tem-\\'\npore a patre impio per idololatriam fuerit alienatus a Christo,\npropter quod in damnationem mortuus ierit nec inde nisi pro\nChristo moriturae sororis precibus donatus exierit?\nSed etiamsi hoc isti concedatur, quod salua fide\ncatholica et ecclesiastica regula nulla ratione conceditur. ut\npro non baptizatis cuiuslibet aetatis hominibus offeratur sacrificium\ncorporis et sanguinis Christi, tamquam per huiusmodi\npietatem suorum ad regnum caelorum quo perueniant adiuuentur,\nquid responsurus est de tot milibus infantum, qui nascuntur ex\nimpiis nec in manus piorum aliqua uel diuina uel humana\nmiseratione perueniunt et de ista uita in illa tenerrima aetate\nsine lauacro regenerationis abscedunt? dicat, si potest, unde istae\nanimae sic peccatrices fieri meruerunt, ut a peccato saltem nec\npostea liberentur. si enim quaeram, quare damnari mereantur,\nsi non baptizantur, recte mihi respondetur: \\'propter originale\npeccatum\\'; item si quaeram, unde traxerint originale peccatum.\niste respondebit: \\'I\\'X carne utique peccatrice\\'. si ergo quaeram,\nunde damnari meruerint in peccatricem carnem, quae nihil mali\nfecerant ante carnem — hic inueniat quid respondeat , et sic damnari\nad alienorum peccatorum subeunda contagia, ut nec baptisma\nregeneret male generatos nee sacrificia expient inquinatos —ibi\nenim et de talibus hii paruuli nati sunt siue adhuc usque\nnascuntur, ut, eis nullo tali possit adiutorio subueniri —, hic certe\nomnis argumentatio deficit. non enim quaerimus, unde animae\ndamnari meruerint post carnis consortium peccatricis, sed\nqua. rimus, unde animae damnari meruerint ad subeundum\ncarnis consortium peccatricis nullum peccatum habentes ante\ncarnis consortium peccatricis. non est, ut dicatur: \\'nihil eis offuit\nalieni peccati paulisper communicata contagio, quibus in\ndei praescientia fuerat parata redemptio\\'. de\\' his enim nunc\nloquimur, quibus ante baptismum de corpore exeuntibus redemptio\nnulla succurrit. non est, ut dicatur: \\'eas, quas baptisma non\nabluit, sacrificia pro eis crebra mundabunt, quod praesciens\n\n\n\n\n\n\ndeus paululum illas uoluit alienis haerere peccatis sine ullo exitio\ndamnationis aeternae et cum spe felicitatis aeternae\\'. de his enim\nnunc loquimur, quarum natiuitas apud impios et ex impiis nulla\ntalia poterit inuenire praesidia. quae quidem si adhiberi possent,\nprocul dubio non baptizatis prodesse non possent, sicut nec illa\nquae de libro Machabeorum commemorauit sacrificia facta pro\npeccatoribus mortuis eis aliquid profuissent, si circumcisi non\nfuissent.\nInueniat ergo, si potest, iste quid dicat, cum ab illo\nquaeritur, quid meruerit anima sine ullo peccato uel originali uel\nproprio sic ad subeundum alienum peccatum originale damnari,\nut non ab illo ualeat liberari, et uideat quid eligat c duobus,\nutrum dicat etiam eas animas morientium paruulorum, quae\nhinc sine lauacro regenerationis abscedunt et pro quibus nullum\nsacrificium corporis dominici offertur, a nexu peccati originalis\nabsolui, cum apostolus doceat ex uno ire omnes in condemnationem,\nquibus utique non subucnit gratia, ut per unum eruantur\nin redemptionem, an dicat animas non habentes ullum\nuel proprium uel originale peccatum et omni modo innocentes,\nsimplices, puras a iusto deo, cum eas ipse non liberandas carni\ninserit peccatrici, aeterna damnatione puniri.\nEgo nihil istorum duorum dicendum esse confirmo\nnec illud tertium alibi peccasse animas ante carnem, ut damnari\nmererentur in carnem — apostolus quippe apertissime definiuit\nnondum in carne natos nihil egisse boni seu mali; unde constat\nparuulos, ut remissione indigeant peccatorum. non nisi originale\ncontraxisse peccatum — nec illud quartum eas animas\n\n\n\n\n\n\nparuulorum sine baptismate moriturorum a iusto deo in carnem peccatricem\nrelegari atque damnari, quas praesciuit, si ad aetatem\nperuenissent. in qua libero uterentur arbitrio, male fuisse uicturas.\nhoc namque nec iste ausus est dicere in tantis angustiis constitutus,\nimmo etiam contra istam uanitatem iam satis manifeste\nac breuiter est locutus, ubi ait \\'iniustum deum futurum fuisse,\nsi non perfectis propriae uoluntatis operibus uellet hominem\niudicare non natum\\'. hoc enim respondit. cum tractaret quaestionem\naduersus cos qui dicunt: \\'cur deus hominem faciebat,\nquem utpote praescius sciebat futurum non bonum?\\'non natum\nenim iudicaret, si propterea creare noluisset, quia non bonum\nfuturum esse praescisset. et utique, sicut et huic uisum est, de\nperfectis eius operibus debuisset hominem indicare, non de praecognitis\nnec fieri aliquando permissis. nam si peccata, quae si\nhomo uiueret commissurus esset. etiam non commissa damnantur\nin mortuo, nullum beneficium conlatum est illi, qui raptus\nest, ne malitia mutaret intellectum eius,\nquando quidem iudicabitur secundum eam, quae in illo fuerat\nfutura, malitiam, non secundum eam, quae in illo inuenta est,\ninnocentiam et de nullo mortuo baptizato poterit esse securitas,\nquia et post baptismum non qualitercumque peccare, uerum\netiam apostatare homines possunt. quid? si ergo qui baptizatus\nhinc raptus est, apostata erat futurus, si uiueret, nullumne illi\nbeneficium putabimus esse conlatum, quod raptus est, ne\nmalitia mutaret intellectum eius, et propter dei\npraescientiam non sicut fidele membrum Christi, sed sicut apostatam\niudicandum esse censebimus? quanto enim melius, si peccata\nnondum facta, nondum cogitata, sed praecognita et futura\npuniuntur, proicerentur illi duo de paradiso ante peceatum, ne\n\n\n\n\n\n\nin loco tam sancto et beatifico peccaretur! quid quod ipsa\nexinanitur omnino praescientia, si quod praescitur non erit?\nquomodo enim recte dicitur praesciri futurum, quod non est\nfuturum ? quomodo ergo puniuntur peccata, quae nulla sunt,\nid est quae nec uita ista nondum incipiente commissa sunt ante\ncarnem nec morte praeueniente post carnem?\nHoc itaque medium, ex quo anima missa est in\ncarnem, quo usque solueretur a carne, quoniam paruuli anima\nest nee liberi arbitrii gessit aetatem, non inuenit unde damnaretur\nnon percepto baptismo nisi originale peccatum. cx hoc\npeccato iuste damnari animam non negamus, quia peccato supplicium\nlex iusta constituit; sed ad hoc peccatum subeundum\ncur damnata sit quaerimus, si non ex illa una trahitur, quae\nin generis humani primo patre peccauit. quamobrem si deus\nnon damnat innocentes nec facit nocentes, quos perspicit innocentes,\net si animas non liberat siue ab originalibus siue a\npropriis peccatis nisi in ecclesia Christi baptismus Christi et si\nanimae ante carnem nullum habuerunt omnino peccatum et si\npeccata antequam committantur et multo magis quae numquam\ncommissa sunt damnari iusta lege non possunt, nihil horum\nquattuor iste dicat et, si potest, explicet, paruulorum animae,\nquae sine baptismo exeuntes in damnationem mittuntur, quo\nmerito in carnem peccatricem, quae nihil peccanerunt, missae\nsunt, ut illic inucnirent peccatum, propter quod merito damnarentur.\nporro si quattuor ista deuitans, quae sana doctrina\ncondemnat, id est si non audens dicere uel sine ullo peccato\nexsistentes a di\\'o fieri animas peccatrices aut sine Christi sacramento\nin eis solui originale peccatum aut eas alicubi peccasse,\n\n\n\n\n\n\nantequam mitterentur in carnem, aut ea quae numquam habuerunt\nin eis peccata damnari, si haec nolens dicere, quoniam\nnon sunt utique dicenda, dixerit paruulos non trahere originale\npeccatum nec habere unde damnentur, si non accepto sacramento\nregenerationis hinc exeant, in heresim Pelagianam sine dubitatione\ndamnabilem damnandus incurret. quod ei ne contingat, quanto\nmelius tenet de origine animae cunctationem meam ne audeat\naffirmare, quod nec humana ratione conprehendit nec diuina\nauctoritate defendit, ne cogatur insipientiam profiteri, dum\nueretur ignorantiam confiteri!\nHic forte dicat sententiam suam diuina auctoritate\ndefendi, quoniam sanctarum scripturarum testimoniis\nprobare se existimat \\'animas a deo non ex propagine fieri,\nsed nouas singulis insufflari\\'. probet, si potest, et fatebor me\ndidicisse ab illo quod magna intentione quaerebam. sed quaerat,\naliane fortassis inueniat; nam hoc istis testimoniis, quae iam\nposuit. non probauit. omnia quippe quae hic adhibuit ad aliquid\ncerta sunt; ad hoc uero, quod de animae origine quaeritur.\ndemonstrantur ambigua. certum est enim deum dedisse hominibus\nflatum et spiritum dicente propheta: sic dicit d ominus,\nqui fecit caelum et fundauit terram et\nquae sunt inea, qui dat flatum populo super\neam et spiritum calcantibus cam. hoc testimonium\niste in eam sententiam uult accipi, quam defendit, ut, quod\nait, \\'dat flatum populo\\', non ex propagine facere animas\npopulo, sed nouas insufflare credatur. audeat ergo dicere non\nipsum nobis dedisse carnem, quia de parentibus origo carnis\nadtracta est, et, ulli ait apostolus de frumenti grano: deus\n\n\n\n\n\n\nilli dat corpus quomodo uoluerit, neget, si audet,\nde tritico triticum nasci et herbam eius ex semine secundum\ngenus. quod si negare non audet, unde igitur scit quomodo dictum\nsit \\'dat flatum populo\\', utrum eum trahens de parentibus an\ninsufflans nouum?\nVnde etiam scit, utrum \\'repetitio sententiae sit: qui\ndat flatum populo super eam et spiritum\ncalcantibus eam\\', ut de una re utrumque dictum intellegatur\net non animam uel spiritum quo natura uiuit humana,\nsed spiritum sanctum significare uoluerit? si enim flatu non\nposset significari spiritus sanctus, non dominus post resurrectionem\ninsufflasset discipulis et dixisset: accipite spiritum sanctum,\nneque scriptum esset in Actibus apostolorum: factus\nest subito de caelo sonus, quasiferretur flatus\nuehemens, et uisae sunt illis linguae diuisae\nsicut ignis, qui et insedit super unumquemque\neorum, et inpleti sunt omnes spiritu\nsancto. quid si hoc propheta praenuntiauit dicens: quidat\nflatum populo super eam et tamquam exponens quid\ndixerit flatum repetiuit atque ait: et spiritum calcantibus\neam ? tunc enim euidentissime factum est, quando\ninpleti sunt omnes spiritu sancto. aut si nondum dicendus est\npopulus centum uiginti homines, qui tunc in loco uno aderant,\ncerte quando simul quattuor uel quinque milia crediderunt et\nbaptizati acceperunt spiritum sanctum, quis dubitauerit simul\npopulum accepisse spiritum sanctum et multitudinem quae ambulabat\nin terra, id est homines calcantes terram? nam ille\nqui datur ad naturam hominis pertinens, siue ex propagine\ndetur siue nouus insuffletur — quorum nihil affirmandum esse\ndico, donec alterutrum sine ulla dubitatione clarescat —, non\ndatur calcantibus terram, sed adhuc materno utero inclusis.\ndedit ergo flatum populo super terram et spiritum calcantibus\n\n\n\n\n\n\neam, quando multi simul credentes repleti sunt spiritu\nsancto. et ipse dat eum populo suo, etsi non simul omnibus,\nsuo cuique tempore, donec discedendo de hac uita et succedendo\nin hanc uitam uniuersus eiusdem populi numerus compleatur,\nut hoc sanctae scripturae loco non aliud sit flatus, aliud spiritus,\nsed eiusdem sententiae repetitio. sicut non alius est \\'qui habitat\nin caelis\\' et alius \\'dominus\\' nec aliud est \\'inridere\\' et aliud \\'subsannare\\',\nsed eadem sententia repetita est, ubi legitur: qui\nhabitat in caelis, inridebit eos et dominus\nsubsannabit eos, uel, cum dictum est: dabo tibi\ngentes hereditatem tuam et possessionem\ntuam fines terrae non utique aliud dixit \\'hereditatem\\',\naliud \\'possessionem\\' nec aliud \\'gentes\\', aliud \\'fines\nterrae\\', sed eiusdem sententiae repetitio est. et innumerabiles\ninueniet huiusmodi locutiones diuinorum eloquiorum. si aduertat\nquod legit.\nQuod autem graecus dicit πνοἡν hoc latini uarie interpretati\nsunt: aliquando \\'flatum\\', aliquando \\'spiritum\\', aliquando\n\\'inspirationem\\'. nam hoc uerbum habent codices graeci in isto\nprophetico testimonio, de quo nunc agimus. ubi dictum est:\nqui dat flatum populo super eam, hoc est πνοἡν\nipsum uerbum est et ubi homo animatus est: et insufflauit\ndeus in faciem eius flatum uitae. sed ipsum uerbum\nest et in psalmo, ubi canitur: omnis spiritus laudet\ndominum; ipsum est et in libro Iob, ubi scriptum est:\naspiratio autem omnipotentis est, quae docet.\n\n\n\n\n\n\nnoluit dicere flatus, sed \\'aspiratio\\', cum in graeco sit πνοἡ.\nquod etiam in illis uerbis est prophetae, de quibus nunc disputamus.\net certe hoc loco nescio utrum debeat dubitari spiritum sanetum\nesse significatum. agebatur enim de sapientia, unde sit in\nhominibus: quia non ex numero annorum, sed spiritus,\ninquit, est in hominibus, aspiratio autem\nomnipotentis, quae docet, ut intellegeretur ista repetitione\nnon se de spiritu hominis dixisse, quod ait: spiritus\nest in hominibus. uolebat enim ostendere, unde habeant\nsapientiam, quia non a se ipsis, et repetendo id exposuit dicens:\naspiratio omnipotentis est, quae docet. item\nalio loco in eodem libro: intellectus, inquit, labiorum\nmeorum pura intellegit. spiritus diuinus qui\nfecit me, inspiratio autem omnipotentis, quae\ndocet m c. et hic quod ait \\'inspiratio\\' uel \\'aspiratio\\', in\ngraeco est πνοἡ qui in illis prophetae uerbis interpretatus est\n\\'flatus\\'. quamobrem cum temere negetur de anima hominis uel\nde spiritu hominis esse dictum: qui dat flatum populo\nsuper eam e t spiritum calcantibus eam, quamuis\nibi et spiritus sanctus multo credibilius possit intellegi, qua\ntandem ratione audebit aliquis definire animam uel spiritum.\nquo natura nostra uinit, loco illo uoluisse significare prophetam?\ncum profecto si apertissime diceret \\'qui dat animam populo\nsuper terram\\', adhue quaerendum esset, utrum esset deus ex\norigine praecedentis generis det, sicut ex origine praecedentis\ngeneris ipse tamen dat corpus non solum homini aut pecori.\nsed etiam semini tritici aut alicuius ceterorum quomodo uoluerit,\nan uero nouam, sicut homo primus accepit, insufflet.\nSunt etiam, qui haec uerba prophetica sic intellegant.\nut quod ait : dedit flatum populos cam, id est\nsuper terram, non nisi animam uelint accipi flatum; quod uero\nadiunxit: et spiritum calcantibus eam, spiritum sanctum\nsignificatum arbitrantur, illo scilicet ordine, quo et apostolus\ndicit: non primum quod spiritale est, sed quod\nanimae, postea spiritale. nam ex hac prophetica\nsententia etiam elegans ille sensus exsculpitur, quod ita dixerit\n\\'calcantibus eam\\', ut uellet intellegi \\'contemnentibus eam\\'.\nqui enim accipiunt spiritum sanctum, amore caelestium terrena\ncontemnunt. hae omnes sententiae non sunt contra fidem, siue\nutrumque, id est et flatum et spiritum qui pertinet ad humanam\nnaturam. quisque intellegat siue utrumque dictum accipiat\nde spiritu sancto siue flatum ad animam, spiritum uero ad\nspiritum sanctum referat. sed si anima et spiritus hominis et\nhic intellegendus est, sicut non dubitandum est quod eum deus\ndet, ita quaerendum est adhuc unde det, utrum ex propagine,\nsicut ipse quidem dat, sed tamen ex propagine dat corporis\nmembra, an uero nouum neque propagatum singulis insufflando\ndistribuat; quod non ambigua, sicut iste facit, sed aliqua certissima\nuolumus diuinorum eloquiorum auctoritate defendi.\nEadem ratione etiam quod dicit deus: spiritus\nenim a me exiet et omnem flatum ego feci, de\nspiritu quidem sancto accipiendum est quod ait: spiritus a\nme exiet, de quo et saluator ait: a patre procedit,\nsed quod dictum est: omnem flatum ego feci, de omni\nanima dictum negari non potest. sed omne etiam corpus ipse\nfacit; quod autem ex propagine corpus humanum faciat, nullus\n\n\n\n\n\n\n\n\n\n\nambigit. ac per huc de anima, cum eam constet ab illo fieri,\nunde eam faciat, utrum ex propagine sicut corpus an insufflando\nsicut primam fecit, adhuc utique requirendum est.\nAdiecit etiam tertium testimonium, quia scriptum est:\nqui fingit spiritum hominis in ipso. quasi hoc\nnegetur; sed unde eum fingat, hoc quaeritur. nam et corporalem\nhominis oculum quis nisi deus fingit? et puto quod non extra,\nsed in ipso et tamen, ut certum est, ex propagine. cum ergo\net spiritum hominis in ipso fingat, quaerendum est, utrum noua\ninsufflatione an tractum ex propagine.\nNouimus etiam Machabeorum iuuenum matrem fecundiorem\nuirtutibus, quando filii passi sunt, quam fetibus, quando\nnati sunt, eos sic fuisse adhortatam, ut diceret: filii, nescio\nquomodo paruistis in uentrem meum. neque\nenim ego spiritum et animam donaui uobis\nnec singulis uobis uultus et membra formaui;\nsed deus, qui fecit mundum et omnia quae in\nes o sunt fecitque hominum genus et omnium\ninquirit actum, ipse uobis spiritum et animam\nreddet cum magna misericordia. nouimus haec\nquidem, sed huic quomodo suffragentur ad id quod asserit non\nuidemus. quis enim Christianorum neget deum donare hominibus\nanimam et spiritum ? sed eodem modo existimo istum\nnegare non posse deum donare hominibus aurem, linguam, manum,\npedem omnesque corporis sensus et omnium formam\nnaturamque membrorum. quomodo enim haec dei dona esse\nnegaturus est, nisi se obliuiscatur esse Christianum ? sed sicut\n\n\n\n\n\n\nconstat ex propagine ab illo haec fieri atque donari, ita quaerendum\nest etiam, spiritus et anima hominis unde ab illo efficiatur,\na quo efficiente donatur, utrum ex parentibus an ex\nnihilo an — quod iste affirmat, sed omni modo cauendum est —\nex aliqua flatus eius exsistente natura, non de nihilo creata,\nsed de ipso.\nCum igitur scripturarum testimonia, quae commemorat,\nnequaquam doceant id quod persuadere conatur\nquod enim ad hanc quaestionem attinet, omnino non exprimunt\nâ€”, quid est quod dicit: animam ex flatu dei constanter\nasserimus, non ex traduce. quia ex deo datur?\nquasi corpus ex alio detur quam ex illo, a quo creatur,\nex quo omnia, per quem omnia, in quo omnia, quamuis\nnon ex eius natura, sed ex eius opificio. neque ex\nnihilo, inquit, quia ex deo proficiscitur. hoc plane non\nadhuc quaerendum monemus utrum ita sit; sed prorsus\nuerum non esse quod dicit, id est quod anima nec ex traduce\nsit nec ex nihilo, hoc, inquam, uerum non esse sine dubitatione\nfirmamus. unum est enim e duobus: si ex traduce non est, ex\nnihilo est, ne ita sit ex deo, ut naturae sit dei, quod omnino\nsacrilegum est credere. sed adhuc utrum non sit ex traduce,\ncerta testimonia flagitamus aut quaerimus, non qualia iste posuit,\nquibus hoc quod quaerimus non ostenditur.\nQui utinam in tanta profunditate quaestionis. quamdiu\nquid dicat ignorat, imitaretur Machabeorum matrem ! quae cum\nsciret de uiro se filios concepisse et a creatore omnium siue\nsecundum corpus sine secundum animam et spiritum sibi creatos\nesse, ait tamen: nescio quomodo paruistis in\nuentrem meum. uellem iste diceret, quid ista nesciebat.\nhaec enim, quae dixi, utique sciebat, quomodo secundum corpus\nin eius uterum uenerint, quia de uiro eos se concepisse dubitare\n\n\n\n\n\n\n\n\nnon poterat. confitebatur etiam, quia et hoc utique sciebat, quod\ndeus illis animam et spiritum dederit, quod ipse illis uultus et membra\nformauerit. quid ergo nesciebat ? an forte quod nescimus et\nnos, utrum animam et spiritum, quem deus. illis sine dubio\ndedit, de parentibus traxerit an nouum sicut homini primo\ninsufflauerit? sed sine hoc siue aliud aliquid de naturae humanae\ninstitutione nesciebat, nescire se dicebat, non quod nesciebat temere\ndefendebat. nec tamen iste huic diceret. quod nobis dicere\nnon erubuit: homo in honore positus non intellexit:\ncomparatus est pecoribus insensatis\ne t s i mil is f actus est e i s. ecce ista mulier dixit de\nfiliis suis: neseio quomodo paruistis in uentrem\nmeum, nec tamen comparatur pecoribus insensatis. nescio,\ndixit; et quasi quaererent ab ea cur nesciret adiunxit: neque\nenim ego spiritum et animam donaui uobis\nille ergo qui donauit scit, unde fecerit quod donauit, utrum ex\npropagine adtraxerit an nouum insufflauerit, \\'quod ego\\', inquit,\n\\'nescio nec singulis uobis uultus et membra\nformaui; ille scit qui formauit, utrum simul cum anima\nformauerit an uero iam formatis animam dederit. quo ergo\nmodo, utrum illo an isto, in eius uentrem uenerint filii, nesciebat;\net illud tamen sciebat totum quod dedit redditurum esse\nqui dedit. sed eligat iste in naturae humanae tam profundo\nabditoque secreto quid mulier ista nescierit; tantum non\niudicet mentientem nec pecoribus insensatis comparet nescientem.\nquicquid erat quod illa nesciebat, profecto ad naturam hominis\npertinebat; quod tamen sine culpa homo nesciebat. quapropter\ndico etiam ego de anima mea: nescio, quomodo uenerit in corpus\nmeum — neque enim ego illam mihi donaui —; scit ille qui\ndonauit, utrum illam de patre meo traxerit an sicut homini primo\n\n\n\n\n\n\nnouam creauerit. sciam etiam ego, si ipse docuerit, quandocumque\nuoluerit; nunc autem nescio nec me pudet ut istum\nfateri nescire quod nescio.\nDisce, inquit, ecce apostolus docet. discam\nplane, si apostolus docet — non enim nisi deus per\napostolum docet —, sed quid est tandem quod docet apostolus?\necce, inquit, cum Atheniensibus loqueretur, hoc constanter exposuit\ndicens: cum ipse det omnibus uitam et spiritum.\nquis enim hoc negat? sed intellege, inquit, quod ait apostolus.\n\\'det\\', inquit, non dedit ad infinitum et iuge tempus reuocans, non\nde praeterito et perfecto pronuntians. et quod sine cessatione dat.\nsemper dat, sicut semper est ipse qui dat. uerba eius posui,\nsicut in eorum quos misisti secundo libro eius inueni. ubi primum\nuide quo progressus fuerit, dum nititur affirmare quod\nnescit. ausus est enim dicere deum non nunc solum atque in\nisto tantummodo saeculo, sed per infinitum tempus sine cessatione\natque omnino semper animas nascentibus dare. semper.\ninquit, dat, sicut semper est ipse qui dat. quid apostolus\ndixerit, quia satis apertum est, me intellegere absit\nut negem; quod autem iste dicit, debet etiam ipse intellegere\ncontra fidem esse christianam atque ulterius cauere ne dicat.\ncum enim mortui resurrexerint, iam nemo nascetur; atque ideo\ntunc non dabit nascentibus animas, sed eas quas dat in isto\nsaeculo cum corporibus iudicabit. non ergo semper dat, quamuis\nsemper ipse sit qui nunc dat. nec tamen quoniam beatus apostolus\nnon dixit \\'dedit\\', sed \\'det\\', inde conficitur quod uult isto\nconficere non eum ex propagine animas dare. ipse quippe dat,\netiam si de propagine dat, quia et corporis membra et corporis\nsensus et corporis formam et corporis omnino substantiam ipse\nhominibus dat, quamuis ex propagine det. neque enim quia\ndominus ait: si faenum agri, quod hodie est et\n\n\n\n\n\n\n\ncras in clibanum mittitur, deus sic uestit, nec\nait \\'uestiuit\\', sicut primum quando instituit, sed ait \\'uestit\\',\nquod et nunc facit, ideo negabimus lilia de origine sui generis\nprocreari. quid si ergo sic etiam anima et spiri\\';us hominis et\na deo datur, quamdiu datur, et tamen ex propagine sui generis\ndatur? quod ego nec defendo nec refello. sed si defendendum\nest uel refellendum, perspicuis, non ambiguis testimoniis id\nagendum esse commoneo. nec propterea sum pecoiibus insensatis\ncomparandus, quia hoc me nondum scire pronuntio, sed\npotius cautis hominibus, quia non audeo docere quod nescio.\nistum autem non ego uicissim quasi rependens maledictum\npro maledicto pecoribus comparo, sed tamquam filium moneo,\nut quod nescit se nescire fateatur neque id quod nondum didicit\ndocere moliatur, ne comparetur non pecoribus, sed illis\nhominibus, quos dicit apostolus uolentes esse legis\ndoctores non intellegentes? neque quae\nquuntur neque de quibus affirmant.\nNam unde est, quod ita scripturas. de quibus\nloquitur, non curat aduertere, ut cum legerit homines esse ex\ndeo. non eos etiam secundum corpus, sed \\'tantum secundum\nanimam et spiritum ex deo esse\\' contendat? quod enim ait\napostolus: ex ipso sumus, non uult iste ad corpus, sed\ntantum ad animam et spLitum esse referendum. si ergo ex\ndeo non sunt corpora, falsum est quod scriptum est: ex quo\nomnia, per quem omnia, in quo omnia. deinde\nubi dicit idem apostolus: sicut enim mulie - ex uiro\nita et uir per mulierem, exponat nobis iste quam propaginem\nsignificare noluerit, animae an corporis an utriusque;\nsed non uult \\'esse animas ex propagine\\': restat ergo, ut\n\n\n\n\n\n\nsecundum ipsum atque omnes, qui animarum propaginem destruunt.\ncorpus tantum masculinum et femininum significarit apostolus\ndicens: sicut enim mulier ex uiro ita et uir per\nmu lierem. quia mulier ex uiro facta est, ut etiam uir per\nmulierem postea nasceretur. si ergo haec apostolus dicens non\netiam animas et spiritus, sed tantum corpora utriusque sexus\nuolebat intellegi, cur continuo subiunxit: omnia autem ex\ndeo. nisi quia et corpora ex deo? ita quippe ait: sicut\nenim mulier ex uiro ita et uir per mulierem.\nomnia autem ex deo. eligat ergo iste unde sit dictum.\nsi do corporibus. profecto et corpora ex deo sunt. quid est\nergo. quod ubicumque iste in scripturis legit \\'ex deo\\', quando\nde hominibus agitur, non et corpora, sed tantum animas et\nspiritus uult intellegi? si uero quod dictum est: omnia\nautem ex deo, et de corpore utriusque sexus et de anima\nac spiritu dictum est, ergo secundum omnia est mulier\nex niro; mulier enim ex niro, uir per mulierem, omnia\nex deo. quae \\'omnia\\' nisi de quibus loquebatur, id est et\nille uir, ex quo mulier, et illa mulier, quae ex uiro, et ille uir.\nqui per mulierem ? neque enim ille uir per mulierem, ex quo\nuiro mulier. sed uir. qui natus est postea ex uiro per mulierem.\nquemadmodum hodieque nascuntur. ac per hoc si, cum ista\ndiceret apostolus, de corporibus loquebatur, procul dubio corpora\nutriusque sexus ex deo. porro si non uult ex deo esse\nhominum nisi animas et spiritus, profecto etiam secundum animam\net spiritum mulier ex uiro et nihil iam relinquetur eis\nqui contra animarum propaginem disputant. si autem ita diuidit,\nut dicat mulierem ex uiro esse secundum corpus, ex deo autem\nsecundum animam et spiritum, quomodo erit uerum quod ait\napostolus: omnia autem ex deo, si mulieris corpus ita\nest ex uiro. ut non sit ex deo? quapropter ut apostolus potius\n\n\n\n\n\n\nuerum loquatur, quam iste apostolo praeferatur, mulier ex uiro\nest siue secundum solum corpus siue secundum totum. quo\nconstat humana natura — nihil enim horum tamquam certum\naffirmamus, sed quid horum uerum sit adhuc quaerimus — et\nuir per mulierem, siue ex patre tota hominis natura ducatur,\nquae per mulierem nascitur, siue sola caro, unde adhuc quaestio\nest, omnia tamen ex deo, unde nulla quaestio est, id est\net corpus et anima et spiritus et uiri et mulieris. etsi enim\nnon ex deo nata uel tracta sunt uel manarunt, ita ut eius\nnaturae sint, tamen ex deo sunt. a quo enim creata, condita,\nfacta sunt, ab illo habent ut sint.\nSed dicendo, inquit, apostolus: et ipse det omnibus\nuitam et spiritum, deinde addendo: fecitque ex uno\nsanguine omne genus hominum, animam et spiritum\noriginaliter retulit ad auctorem, corpus ad traducem. immo uero\nqui non uult temere animarum negare propaginem, antequam\nliquido clareat utrum ita an non ita sit, habet quod in istis\nuerbis apostoli intellegat \\'ex uno\\' cum \\'sanguine\\' dixisse \\'ex\nuno homine\\' a parte totum significante locutionis modo. si enim\nipsi licet intellegere a parte totum quod scriptum est: et f actus\nest homo in animam uiuam, ut illic intellegatur\net spiritus, de quo scriptura ibi tacuit, cur aliis non liceat sic\naccipere quod dictum est: ex uno sanguine, ut illic et\nanima et spiritus possit intellegi, quoniam homo significatus\nnomine sanguinis non solo constat ex corpore, uerum etiam ex\nanima et spiritu? sicut enim qui propaginem defendit animarum\nnon hinc istum debet opprimere, quia de primo homine scriptum\nest: in quo omnes peccauerunt — non enim\ndictum est: \\'in quo omnium caro peccauit\\', sed \\'omnes\\' dictum\nest, id est omnes homines, cum homo non sola sit caro —.\n\n\n\n\n\n\nsicut ergo hinc iste non debet opprimi, quia forte ita dictum\nest \\'omnes homines\\', ut secundum solam carnem intellegerentur,\nsic iste non hinc debet premere defensores propaginis animarum,\nquia dictum est: omne genus hominum ex uno sanguine,\ntamquam propterea sola caro pertineat ad propaginem.\nsi enim hoc est uerum, quod isti asserunt, ut non sit anima\nex anima, sed caro ex carne sit tantum, ita dictum est e x\nuno sanguine, ut non totus homo significaretur a parte,\nsed tantum unius hominis caro; illud nero quod dictum est:\nin quo omnes peccauerunt, sola omnium hominum\ncaro intellegenda est, quae inde transfusa est, a toto partem\nsignificante scriptura. si autem illud est uerum, quod totus\nhomo ex toto homine propagatur, id est corpus, anima et\nspiritus, ibi proprie dictum est \\'in quo omnes homines peccauerunt\\',\nhic autem tropice \\'ex uno sanguine\\' totum significatur\na parte, id est totus homo. qui ex anima constat et\ncarne, uel potius, ut iste amat loqui, ex anima et spiritu et carne.\nnam et ex parte totum et ex toto partem diuina eloquia significare\nconsuerunt. ex parte enim totum significatum est, ubi\nlegitur: ad te omnis caro ueniet, quia ex carne intellegitur\ntotus homo; ex toto autem pars, cum dicitur Christus\nsepultus, cum sola eius caro sepulta sit. iam Llud quod in\nhoc apostoli testimonio positum est, quia ipse dat omnibus\nuitam et spiritum, secundum superiorem disputationem puto\nquod neminem moueat; ipse enim dat. sed adhuc quaerimus\nunde det, utrum ex noua insufflationc an ex propagine. ipse\nquippe dare etiam carnis substantiam rectissime dicitur, quam\ntamen dare ex propagine non negatur.\nNunc uideamus illud de Genesi testimonium,\nubi facta mulier de latere uiri adducta est ad eum et dixit:\nhoc nunc os ex ossibus meis is et caro de carne\n\n\n\n\n\n\nm ea. hoc quippe iste putat, \\'quod dicere debuerit Adam:\n\"anima ex anima mea\" uel: \"spiritus de spiritu meo\", si etiam hoc\nde illo tractum esset\\'. sed illi qui propaginem asserunt animarum,\nhinc se putant inuictius suam munire sententiam, quia,\ncum scriptum sit detraxisse deum costam de latere uiri eamque\naedificasse in mulierem, non est additum, quod in eius\nfaciem sufflauerit flatum uitae; ideo, inquiunt, quia iam de\nuiro fuerat animata. nam si non fuisset, nequaquam nos, inquiunt,\nsancta scriptura huius rei cognitione fraudasset. ad\nillud uero quod ait Adam: hoc nunc os ex ossibus\nmeis et caro de carne mea nec ait: \\'spiritus\\' uel \\'anima\nde spiritu meo\\' uel \\'de anima mea\\', sic ab cis responderi potest.\nquemadmodum superius demonstratum est, ut a parte totum\nintellegatur hoc dictum \\'os et caro mea\\', sed quae animata fuerint\ndetracta, non mortua. neque enim hoc omnipotentem\nfacere potuisse ideo negandum est, quia nullus hominum potest\naliquid cum anima de humana carne praecidere. nam quod\nAdam secutus adiunxit: haec uocabitur mulier, quia\nd e u i r o s u o s u m p t a c s t, cur non ait potius, unde opinio\nconfirmaretur istorum: \\'quoniam de uiro suo caro eius sumpta est\\'?\nhic itaque illi qui contra sentiunt possunt diccre, quia non\nscriptum est carnem mulieris, sed mulierem de uiro suo sumptam.\ntotam debere accipi cum anima et spiritu. nam etsi anima\nsexu caret, non tamen quando appellantur mulieres excepta\nanima eas necesse est intellegi. alioquin non ita se ammonerentur\nornare: non in tortis crinibus aut auro uel\nmargaritis aut ueste pretiosa, sed quod decet,\ninquit, mulieres promittentes pietatem per bonam\nconuersationem. utique pietas intus est in anima\n\n\n\n\n\n\nucl in spiritu, et tamen mulieres appellatae sunt, etiam ut se\nintus ornarent, ubi nullus est sexus.\nCum itaque isti sic inter se alternante sermone certauerint,\nego inter cos sic iudieo, ut, ne incognitis fidant et temere\naudeant affirmare quod nesciunt, utrosque commoneam. si enim\nscriptum esset : \\'insufflauit flatum uitae in faciem mulieris et\nfacta est in animam uiuam\\', nec sic esset iam consequens, ut\nnon propagaretur ex parentibus anima, nisi etiam de filio eorum\nhoc scriptum similiter legeretur. fieri enim potuit, ut membrum\nnon animatum de corpore extractum indigeret animari, filii uero\nanima ex patre per matrem propaginis transfusione traheretur.\ncum uero tacitum est, occultatum est, non negatum, sed neque\naffirmatum. ac per hoc sicubi forte non tacitum est, clarioribus\ndocumentis est astruendum. unde nec illi, qui defendunt animarum\npropaginem, ex co, quod non sufflauit deus in faciem mulieris,\naliquid adiuuantur nec illi, qui eam negant, ideo quia non\ndixit Adam: \\'anima de anima mea\\', debent sibi persuadere quod\nnesciunt. sicut enim eadem non soluta, sed manente quaestione\npotuit tacere scriptura, quod mulier deo sufflante sicut uir eius\nacceperit animam, sic eadem non soluta, sed manente quaestione\npotuit tacere scriptura, ut Adam non diceret: \\'anima de anima\nmea\\'. ac per hoc, si primae mulieris anima ex uiro est, a parte\ntotum significatum est, ubi legitur: hoc nunc os ex ossibus\nmeis et caro de carne mea, cum tota ex uiro,\nnon caro sola sit sumpta. si autem non est ex uiro, sed eam\ndeus insufflauit sicut uiro, a toto pars significata est, ubi legitur:\nde uiro suo sumpta est, eum caro eius, non tota sit\nsumpta.\nQuapropter, cum his testimoniis, quod ad hanc rem\npertinet, utique ambiguis non soluatur haec quaestio, illud\ntamen scio sic argumentari homines, qui ex hoc putant animam\n\n\n\n\n\n\nmulieris non esse de anima uiri, quia non est dictum: \\'anima\nde anima mea\\', sed: caro carne mea, quemadmodum\nargumentantur Apollinaristae uel quicumque sunt alii aduersus\nanimam domini, quam propterea negant, quia scriptum legunt:\nuerbum caro factum est. \\'si enim et anima\\', inquiunt,\n\\'ibi esset, debuit dici: uerbum homo factum est\\'. sed istis propterea\ndicitur carnis nomine solere scripturam totum hominem\nnuncupare — sieuti est: et uidebit omnis caro salut\na r e d e i; non enim caro sine anima uidere aliquid potest —,\nquia plurimis aliis sanctarum scripturarum locis non solam\ncarnem, uerum etiam animam humanam, id est rationalem,\ninesse homini Christo sine ulla ambiguitate monstratur. unde et\nisti, a (quibus animarum propago defenditur, possent accipere a\nparte totum esse dictum: os de ossibus us mis et caro\nde carne mea, ut illic intellegeretur et anima, quemadmodum\nuerbum carnem factum non sine anima accipimus, si,\nquemadmodum alia testimonia docent habere humanam animam\nChristum, ita et isti aliquibus non ambiguis testimoniis propaginem\nastruerent animarum. pari uice igitur ammonemus etiam\nhos, qui animarum propaginem destruunt, ut nonas a deo sufflari\nanimas certis documentis asserant et tunc illud, quod dictum\nest: os ex ossibus meis et caro de carne mea,\nnon tropice a parte totum. ut simul intellegatur et anima, sed\nproprie de sola carne dictum esse defendant.\nQuae cum ita sint, uideo librum istum iam esse\nclaudendum. omnia quippe, quae mihi maxime necessaria uidebantur,\ncontinet, quibus hi qui legerint sciant cauere se debere,\nne huic homini, cuius duos libros mihi misisti, in hoc consentiant,\nut credant \\'animas sic ex dei flatu esse, ut non sint ex nihilo\\'.\nhoc enim qui credit, etsi uerbis neget, re ipsa clamat animas\n\n\n\n\n\n\ndei habere substantiam et ipsius genus esse non munere, sed\nnatura. nam de quo quisque naturae suae originem ducit, de\nillo naturae suae genus ducere negari sobrie nullo pacto potest.\niste autem ita sibi est ipse contrarius, ut genus dei esse animas\ndicat non natura, sed munere et tamen non factas ex nihilo, sed\nex illo dicat originem ducere; ac sic eas, quod prius negauerat,\nad dei naturam reuocare non dubitat.\nAnimarum autem nouarum sine propagine insufflationem\ndefendi quidem minime prohibemus, sed ab eis qui potuerint\naliquid inuenire uel in canonicis libris, quod non sit ambiguum\ndissoluendae huic obligatissimae quaestioni, uel in ratiocinationibus\nsuis. quod non sit contrarium catholicae ueritati, non a talibus\nqualis iste apparuit, qui non inueniendo quid diceret et deliberationem\nsuam nolendo suspendere uires suas omnino non\nmetiens, ne taceret, ausus est dicere \\'inquinari animam meruisse\nper carnem et esse meruisse animam peccatricem\\', cuius nullum\nmeritum, seu bonum seu malum, ante carnem potuit inuenire,\net \\'paruulis sine baptismo de corpore exeuntibus solui posse\noriginale peccatum et offerendum pro eis sacrificium corporis\nChristi\\', qui Christo non sunt incorporati per eius sacramenta in\neius ecclesia, \\'eosque sine lauacro regenerationis de hac uita\nmigrantes non ad requiem tantum ire, sed ad regnum caelorum\nposse etiam peruenire\\' et alia multum absurda. quae omnia colligere\natque in isto libro digerere longum uisum est. absit ergo,\nut animarum propago, si falsa est, a talibus refellatur et animarum\nnouarum insufflatio, si uera est, a talibus defendatur.\nQuamobrem quicumque uolunt defendere, quod dicuntur\nanimae nouae nascentibus insufflari, non de parentibus trahi,\naliquid illorum quattuor, quae supra commemoraui, caueant omni\n\n\n\n\n\n\nmodo, hoc est: \\'ne dicant a deo fieri animas peccatrices per\nalienum originale peccatum; ne dicant paruulos, qui sine baptismo\nexierint. peruenire posse ad uitam aeternam regnumque caelorum\noriginali peccato per quodlibet aliud resoluto; ne dicant animas\npeccasse alicubi ante carnem et hoc merito in carnem peccatricem\nfuisse detrusas; ne dicant peccata, quae in eis inuenta\nnon sunt, quia praescita sunt, merito fuisse punita, cum ad eam\nuitam, ubi ea committerent, permissae non fuerint peruenire\\'.\nnihil ergo istorum quattuor dicentes, quoniam quodlibet eorum\nfalsum atque impium est, inueniant etiam scripturarum de hac re\ncertissima testimonia et hanc sententiam suam non solum me\nnon uetante, uerum etiam fauente et gratias agente defendant.\nsi autem non inueniunt certissimam de hac re auctoritatem\ndiuinorum eloquioium et aliquid illorum quattuor per inopiam\ndicere conpelluntur, cohibeant se, ne per ipsam inopiam etiam\npa: uulorum animas non habere originale peccatum secundum\nPelagianam heresim olim damnabilem nuperrimeque damnatam\ndicere conpellantur. melius est enim homini fateri se nescire quod\nnescit quam in heresim uel damnatam incurrere uel nouam\ncondere, dum temere audet defensare quod nescit. alia huius\nhominis falsa et absurda, in quibus non tam periculose, uerum\ntamen a tramite ueritatis exorbitat, quoniam multa sunt, et ad\nipsum etiam, si dominus uoluerit, aliquid de libris eius uolo\nscribere; ibi forsitan omnia uel, si omnia non potuero, plurima\nostendam.\nIstum autem librum, quem ad te potius, qui curam et\nfidei nostrae et existimationis meae ut uerus catholicus et bonus\namicus fideliter benigneque gessisti, quam ad alium quemquam\nscribendum putaui, tu legendum dabis uel describendum quibus\n\n\n\n\n\n\npotueris uel quibus dandum esse iudicaucris. in quo istius iuuenis\npraesumptionem ita reprimendam et redarguendam putaui, ut\ntamen eum diligam nec damnari, sed emendari uelim atque ita\nproficere in domo magna. quae est catholica ecclesia, quo eum\nmisericordia diuina perduxit. ut sit in illa uas in honore sanctificatum,\nutile domino, ad omne opus bonum semper paratum et\nbene uiuendo et sana dicendo. porro autem si ipsum oportet\nut diligam, sicut facio, quanto magis te, frater, cuius erga me\nbeniuolentiam et cuius catholicam fidem cautam et sobriam optime\nnoni! unde factum est, ut eos libros, qui tibi displicuerunt et\nin quibus nomen meum aliter quam uelles positum comperisti,\ndescribendos mihique mittendos uere fraterna planeque sincera\ndilectione curares. tantum ergo abest, ut hinc tuae caritati\nsuccenseam, quia fecisti, ut potius, nisi fecisses, integro iure amicitiae\nsuccensere deberem. ago itaque uberes gratias. quemadmodum\nautem acceperim factum tuum, hinc manifestius indicaui, quod\nhunc ad te librum, mox ut illos legi, sine aliqua dilatione\nconscripsi.\nPeruenerunt ad me duo libri Vincentii Victoris, quos ad\ntuam sanctitatem scripsit, mittente mihi eos fratre nostro Renato,\nhomine quidem laico, sed pro sua fide et eorum quos diligit\nprudenter religioseque sollicito. quibus lectis uidi hominem in\nsermone quidem non solum usque ad sufficientiam, uerum etiam\nusque ad redundantiam profluentem, sed in rebus, de quibus\nloqui uoluit, nondum sicut oportet instructum; quod si ei fuerit\ndomino donante conlatum, poterit esse utilis pluribus. habet\nenim non minimum facultatis, qua possit explicare atque ornare\nquae sentit, si prius det operam recta sentire. ualde quippe sunt\nnoxia praua diserta, quia hominibus minus eruditis eo quod\ndiserta sunt uidentur et uera. quomodo autem eosdem libros ipse\nacceperis nescio; uerum tamen, si uerum est quod audiui, diceris\neis recitatis ita exiluisse laetitia, ut caput iuuenis illius senex\net laici presbyter osculatus didicisse te quod ignorabas gratias\negeris. ubi quidem non inprobo humilitatem tuam, immo uero\netiam laudo, quod honorasti doctorem tuum nec hominem, sed\nipsam quae tibi per illum loqui dignata est ueritatem, si tamen\npotueris demonstrare, quid per illum ueritatis acceperis. uellem\nitaque rescriptis tuis quid te docuerit me doceres. absit enim,\nut erubescam a presbytero discere, si a laico tu non erubuisti\npraedicanda et imitanda humilitate, si uera didicisti.\nProinde. frater dilectissime, quid ab eo didiceris nosse\ncupio, ut, si iam id sciebam, gratuler pro te, si autem nesciebam,\ndiscam per te. itane tu ignorabas duo quaedam esse animam et\n\n\n\n\nspiritum — secundum id quod scriptum est: absoluistiab\nspiritu meo animam meam - et utrumque ad naturam\nhominis pertinere, ut totus homo sit spiritus et anima et corpus,\nsed aliquando duo ista simul nomine animae nuncupari — quale\nest illud : et factus est homo in animam uiuam;\nibi quippe et spiritus intellegitur — itemque aliquando utrumque\nnomine spiritus dici — sicuti est: et inclinato capite\ntradidit spiritum, ubi et anima necesse est intellegatur —\net utrumque unius esse substantiae? puto quod ista iam sciebas;\nsi autem nesciebas, non te aliquid, quod magno periculo nescitur,\ndidicisse scias. et si quid hinc subtilius disputandum est, melius\ncum ipso agitur, cuius iam nouimus et eloquium: utrum, cum\ndicitur anima, ita ut simul intellegatur et spiritus, utrumque\nanima sit, spiritus autem aliquid animae sit, an, sicut ei uisum\nest, a parte totum appelletur hoc nomine, siue etiam utrumque\nspiritus sit, pars uero eius sit, quae proprie dicitur anima, an et\nhoc a parte totum uocetur, quando ita dicitur spiritus, ut simul\nintellegatur et anima; sic enim huic placet. uerum ista, ut dixi,\net subtiliter disseruntur et sine ullo uel certe sine magno periculo\nnesciuntur.\nItemque alios esse corporis, alios autem animae sensus,\nmiror, si iste te docuit; et tu homo id aetatis et honoris, antequam\nistum audires, unum atque idem putabas esse, quo album\nnigrumque discernitur, quod nobiscum uident etiam passeres, et\nquo iustum atque iniustum diiudicatur, quod uidebat Tobis\netiam carnis luminibus perditis. hoc si ita est, profecto, quando\naudiebas uel legebas: in inlumina oculos meos, ne\numquam obdormiam in mortem. non nisi carnis\noculos cogitabas. aut si hoc obscurum est, certe, quando illud apostoli\nrecolebas : inluminatos oculos cordis uestri, nos\n\n\n\n\n\n\n\n\n\n\nsub fronte et supra buccas cor habere credebas. absit, ut de te\nhoc sentiam; neque hoc te igitur iste docuit.\nAut si forte ante huius doctrinam, quam modo te inuenisse\nlaetaris, animae naturam dei putabas esse portionem, hoc plane\ncum horrendo periculo falsum esse nesciebas. et si ab isto didicisti,\nquod anima portio dei non sit, age deo gratias, quantas potes,\nquod non, antequam hoc didicisti, de corpore existi; exisses enim\nmagnus hereticus et blasphemator horrendus. nullo modo tamen\netiam id de te existimauerim, quod homo catholicus neque\ncontemptibilis presbyter animae naturam portionem dei sentiebas\nesse. unde, fateor dilectioni tuae, timeo, ne forte hoc te iste\ndocuerit, quod potius sit contrarium ei fidei quam tenebas.\nSicut enim non arbitror te umquam in catholica\nanimam credidisse dei esse portionem uel ullo modo animae et\ndei eandem esse naturam, ita metuo, ne forte consenseris huic\nhomini, \\'quod animam deus non de nihilo fecerit, sed ita ex\nipso sit, ut ab ipso emanauerit\\'; hoc enim etiam uerbum iste\nposuit inter cetera, quibus in hac quaestione ad immane praecipitium\nexorbitauit. at uero hoc si te docuit, nolo me doceas;\nimmo etiam uolo ut quod didiceras ipse dediscas. parum est\nenim non credere neque dicere quod pars dei sit anima — neque\nenim et filium uel spiritum sanctum partem dei esse dicimus,\net tamen dicimus patrem et filium et spiritum sanctum unius\neiusdemque esse naturae —, parum est ergo, ut non dicamus animam\nesse partem dei; sed hoc etiam opus est ut dicamus non eam\net deum unius eiusdemque esse naturae. unde ille recte quidem\nait \\'genus dei esse animas munere, non natura\\' ac per hoc non\nomnium, sed fidelium; sed rursus ad id quod declinauerat\ndeuolutus est et deum atque animam eiusdem dixit esse naturae,\nnon quidem his uerbis, sed aperta manifestaque sententia. cum\n\n\n\n\n\n\nenim \\'animam ita esse\\' dicit \\'ex deo, ut eam nec ex alia natura\nnec ex nihilo, sed ex semet ipso creauerit\\', quid persuadere\nconatur nisi id quod aliis uerbis negat, animam scilicet eiusdem\ncuius deus est esse naturae? omnis quippe natura uel deus est,\nqui nullum habet auctorem, uel ex deo est, quia ipsum habet\nauctorem. sed quae habet auctorem deum, ex quo est, aliqua\nfacta non est, aliqua facta est. porro quae facta non est et\ntamen ex ipso est, aut genita est ab illo aut procedit ex illo —\nquae genita est, filius est unicus, quae procedit, spiritus sanctus — et\nhaec trinitas unius est eiusdemque naturae; nam haec tria unum\nsunt et singulum quidque deus et simul omnia unus deus inmutabilis,\nsempiternus, sine temporis ullo initio siue termino.\nat uero illa natura, quae facta est, creatura nuncupatur, creator\nautem deus, illa scilicet trinitas. creatura ergo ita esse dicitur\nex deo, ut non ex eius natura facta sit; ex illo enim propterea\ndicitur. quia ipsum auctorem habet ut sit, non ita, ut ab illo\nnata sit uel processerit, sed ah illo creata, condita, facta sit,\npartim ex nulla alia, id est omnino ex nihilo, sicut caelum et\nterra uel potius uniuersae mundanae molis uniuersa cum mundo\nconcreata materia, partim uero ex alia iam creat\\'a atque exsistente\nnatura, sicut uir ex limo, mulier ex uiro, ex parentibus homo,\ncreatura tamen omnis ex deo, sed creante uel ex nihilo uel ex\naliquo, non autem gignente uel producente de se ipso.\nSi haec cum catholico loquor magis commonens quam\ndocens — neque enim esse tibi arbitror noua uel audita quidem\net antea, non tamen credita, sed, ut existimo, sic legis epistulam\nmeam, ut hic agnoscas etiam fidem tuam, quae nobis in catholica\necclesia domino donante communis est —, si ergo haec, ut dicere\ncoeperam, cum catholico loquor, unde, obsecro, credis esse animam,\nnon uniuscuiusque nostrum dico, sed primam primo illi homini\ndatam? si ex nihilo et factam tamen insufflatamque a deo, id\n\n\n\n\n\n\n\n\ncredis quod ego; si autem ex aliqua alia creatura, quae unde\nanima fieret tamquam materies subiacebat artifici deo, sicut\npuluis, unde fieret Adam, uel costa eius, unde Eua, uel sicut\naquae, unde pisces et uolucres, uel sicut terra, unde animalia\nquaeque terrestria, non est catholicum, non est uerum. quodsi\nneque ex nihilo neque ex alia quacumque creatura, sed ex semet\nipso deum, hoc est ex natura sua fecisse uel facere animas — quod\nabsit! — existimas, hoc quidem ab isto didicisti, sed non tibi\ngratulor neque blandior; longe cum illo a fide catholica exorbitasti.\ntolerabilius enim — quod quidem falsum est, tamen, ut dixi,\ntolerabilius — ex aliqua alia creatura, quam quidem iam fecerat\ndeus, quam ex dei natura animam conditam crederes, ut, quod\nest mutabilis, quod peccat, quod fit impia, quod etiam, si impia\nperdurauerit in fine, sine fine damnabitur, non ad dei naturam cum\nhorrenda blasphemia referretur. abice, frater, abice, obsecro, istam\nnon plane fidem, sed exsecrandae impietatis errorem, ne homo grauis\nseductus a iuuene et a laieo presbyter, cum istam catholicam fidem\nesse arbitraris, de numero fidelium — quod a te auertat dominus eximaris.\nnon enim sic tecum agendum est ut cum illo aut ea uenia\ntuus iste tam horrendus qua iuuenis illius, licet ab illo ad te transierit,\nerror est dignus. ille ouili catholico sanandus nuper accessit, tu in\ncatholicis pastoribus deputaris. nolumus ita curetur quae uenit ab\nerrore ad dominicum gregem, ut prius pestifera contagione disperdat\nouis ulcerosa pastorem.\nQuodsi dicis: \\'hoc me ille non docuit nec huic errori eius ullo\nmodo quamlibet diserti et ornati sermonis inlectus suauitate consensi\\',\nago ingentes deo gratias. sed quaero, unde illi caput exosculatus,\nut dicitur, gratias egeris te didicisse quod usque ad auditam\ndisputationem illius ignorabas aut, si falsum est hoc te fecisse atque\ndixisse, hoc ipsum peto nobis intimare digneris, ut inanis rumor\n\n\n\n\n\n\ntuis litteris refellatur. si autem uerum est illa humilitate homini egisse\nte gratias, gaudeo quidem, si te illud non docuit, quod superius\nquam sit detestandum eauendumque monstraui, et non reprehendo,\nquod gratus fueris tanta humilitate doctori, si aliquid aliud disputante\nillo uerum atque utile didicisti; sed hoc quid sit inquiro. an\nforte animam non spiritum esse, sed corpus ? non quidem magnum\ndoctrinae christianae arbitror esse detrimentum ista nescire et, si de\ncorporum generibus subtiliter disputetur, hoc maiore difficultate\nquam utilitate perdiscitur. si autem dominus uoluerit, ut ad illum\nipsum iuuenem scribam, sicut desidero, ibi sciet fortasse dilectio tua\netiam hoc quam non te docuerit, si tamen id te ab illo didicisse\nlaetaris. sed ne quid forte aliud sit, quod constat esse utile et ad\nfidem necessariam pertinere, peto rescribere non graueris.\nNam illud, quod rectissime et ualde salubriter credit iudicari\nanimas, cum de corporibus exierint, antequam ueniant ad illud\niudicium, quo eas oportet iam redditis corporibus iudicari atque in\nipsa, in qua hic uixerunt, carne torqueri siue gloriari, hoc itane\ntandem ipse nesciebas ? quis aduersus euangelium tanta obstinatione\nmentis obsurduit, ut in illo paupere, qui post mortem ablatus est in\nsinum Abrahae, et in illo diuite, cuius infernus cruciatus exponitur,\nista non audiat uel audita non credat ? sed numquid to docuit, quomodo\nanima sine corpore de digito pauperis aquae stillam desiderare\npotuerit, cum ipse confessus sit alimenta corporea non nisi propter\nfulciendas ruinas corruptibilis corporis sui animam quaerere? uerba\neius ista sunt: numquid quia anima, inquit, aut cibum quaerit aut\npotum, ad ipsam transire credimus pastum? et paulo post: unde\nintellegitur, inquit, et probatur non ad animam pertinere ciborum\nsustentacula, sed ad corpus, cui etiam praeter cibum procuratur simili\nratione uestitus, ut illi necessarius uideatur pasturae suggestus, cui\n\n\n\n\n\n\nconpetit et ipsos habere uestitus. hanc ille sententiam suam satis\neuidenter expositam nonnulla etiam similitudine inlustrans adiecit\natque ait: quid autem putamus inquilinum quemquam suae habitationi\nprospicere? nonne, si eam senserit aut tecto tremere aut nutare\npariete aut labare fundamine, destinas quaerit, strues congerit, quibus\ninminentem possit ruinam sedulo diligenterque fulcire, ne sub periculo\nmansionis discrimen uideatur pendere mansoris ? ita ergo et animam\nrecognosce, inquit, carni suae desiderare cibum, ex qua ipsum concipit\nsine dubio desiderium. haec nempe ille iuuenis sua sensa uerbis luculentissimis\net sufficientissimis explicauit asserens non animae requiri\nalimenta, sed corpori, cura quidem illius, sed tamquam habitantis\nin domo et moribundae carnis inminentes ruinas prouida refectione\nfulcientis. et illud ergo explicet tibi, quid anima illa diuitis ruiturum\ndestinare cupiebat, quae mortale corpus iam utique non habebat et\ntamen sitiebat et aquae stillam de digito pauperis requirebat. habet\nubi se exerceat iste doctor senum; quaerat et inueniat, si potuerit,\ncui rei anima illa apud inferos humidum alimentum uel tam exiguum\nmendicaret, cum ruinoso habitaculo iam careret.\nIncorporeum sane deum esse quod credit, gratulor eum\nhinc saltem a Tertulliani deliramentis esse discretum; ille quippe\nsicut animam ita etiam deum corporeum esse contendit. a quo iste\nin hoc dissentiens mirabiliora persuadere molitur deum incorporeum\nnon de nihilo facere, sed de se ipso flatum exhalare corporeum.s o\ndoctrinam, cui omnis aetas aures subrigat, quae homines annosos,\nquae denique presbyteros mereatur habere discipulos legat, legat\n\n\n\n\n\n\nin contione quod scripsit, notos atque ignotos, doctos atque indoctos\nrecitaturus inuitet. seniores cum iunioribus conuenite, quod nesciebatis\ndiscite, quod numquam audieratis audite. ecce isto docente\nnon aliunde quod aliquo modo est nec ex eo quod omnino non est\ndeus flatum creat, sed ex eo quod ipse est, cum sit incorporeus,\ncorpus sufflat. naturam ergo suam, antequam mutetur in peccati\ncorpore, ipse mutat in corpus. an dicit, quod ex natura sua non\nmutat aliquid, cum flatum facit? non ergo cum de se ipso facit;\nnon enim aliud est ipse, aliud natura eius. quis hoc insanissimus\nopinetur? quodsi dicit ita deum de sua natura facere flatum, ut\nipse integer maneat, non inde quaestio est, sed utrum quod non\naliunde nec de nihilo, sed de illo est, non hoc sit quod ille, id est\neiusdem naturae et essentiae. nam et filio genito integer manet;\nsed quia cum genuit de sc ipso, non aliud genuit quam id quod est\nipse. excepto enim quod hominem assumpsit et uerbum caro factum\nest, alius est quidem uerbum dei filius, sed non est aliud; hoc est\nalia persona est, sed non diuersa natura. et unde hoc, nisi quia non\ncreatus ex alio uel ex nihilo, sed natus ex ipso est, non ut melior\nquam erat esset, sed omnino ut esset et quod est ille, unde natus\nest, esset, hoc est unius eiusdemque naturae, aequalis, coaeternus,\nomni modo similis, pariter inmutabilis, pariter inuisibilis, pariter\nincorporeus, pariter deus, hoc omnino quod pater, nisi quod filius\nest ipse, non pater? si autem manet quidem ipse integer deus nec\ntamen de nullo uel de alio, sed de se ipso diuersum aliquid in deterius\ncreat et de incorporeo deo corpus emanat, absit, ut hoc catholicus\nanimus bibat! non enim est fluentum fontis diuini, sed figmentum\ncordis humani.\nlam uero quam inepte laboret animam, quam putat\nesse corpoream, uindicare a passionibus corporis disputans \\'de animae\n\n\n\n\n\n\ninfantia, de paralyticis et oppressis animae sensibus, de amputatis\nmembris corporis absque animae sectione\\', non tecum, sed cum illo\npotius agere debeo; illi quippe insudandum est, ut rationem reddat\ndictorum suorum, ne de opere iuuenis uelle fatigare uideamur grauitatem\nsenis. quod autem similitudines morum, qui repperiuntur\nin filiis, non ex animae semine uenire disputat, consequens est\nquidem, ut hoc sentiant quicumque animae propaginem destruunt,\nsed nec illi qui hanc astruunt ibi constituunt pondus assertionis suae;\nuident enim et filios parentum dissimiles moribus, quod ideo fieri\nputant, quia et ipse unus homo plerumque suis moribus alios mores\ndissimiles habet non utique anima altera accepta, sed uita in melius\nuel in deterius commutata. ita dicunt non esse inpossibile, ut anima\nnon habeat eos mores, quos habet illa ex qua propagata est, quando\nquidem ipsa una nunc alios, alias alios habere mores potest. quare\nsi hoc te credis ab isto didicisse, quod anima non sit ex traduce,\nutinam id uere didicisses! me tibi docendum libentissime traderem;\nsed aliud est discere, aliud uideri sibi didicisse. si ergo te didicisse\narbitraris quod adhuc nescis, non plane didicisti, sed temere credidisti\nquod libenter audisti et subrepsit tibi falsiloquium per suauiloquium.\nquod non ideo dico, quia falsum esse iam certus sum animas\npotius insufflari nouas quam de origine parentum trahi — hoc enim\nadhuc ab eis qui docere id possunt existimo requirendum —, sed\nquia iste de hac re ita disseruit, ut non solum eam, quae adhuc discutienda\nest, non solueret quaestionem, uerum etiam talia diceret,\nquae falsitatis non habeant dubitationem; cum enim uellet probare\ndubia, ausus est dicere sine dubio reprobanda.\nAn uero tu reprobare dubitabis, quod, cum de anima\nloqueretur: non uis, inquit, animam ex carne peccati contrahere\n\n\n\n\n\n\nualetudinem, ad quam uicissim sanctificationem uideas transire\nper carnem, ut per ipsam reparet statum, per quam perdiderat\nmeritum? aut numquid quia baptismo corpus abluitur, non transit\nad animam uel spiritum, quod creditur conferri per baptismum?\nmerito ergo per carnem priscam reparat habitudinem, quam uisa\nfuerat paulisper amisisse per carnem, ut per eam incipiat renasci,\nper quam meruerat inquinari. uide in his uerbis quantum iste\ntuus doctor errauerit! dixit \\'animam per carnem reparare statum,\nper quam perdiderat meritum\\': habuit ergo anima aliquem statum\net aliquod meritum bonum ante carnem, quod uult eam\nreparare per carnem, quando caro lauacro regenerationis abluitur;\nuixerat itaque alicubi ante carnem in statu et merito bono,\nquem statum et quod meritum perdidit, cum uenisset in carnem.\ndixit \\'eam per carnem reparare habitudinem priscam, quam\nuisa fuerat paulisper amisisse per carnem\\': habuit ergo ante\ncarnem habitudinem antiquam — hoc est enim \\'priscam\\' — et\nista qualis esse potuit nisi beata atque laudabilis habitudo?\nquam reparari per sacramentum baptismatis asseuerat, cum\neam nolit ex illa originem trahere per propaginem, quam constat\nin paradiso aliquando fuisse felicem. quomodo igitur alio\nloco \\'animam se\\' dicit \\'constanter asserere non ex traduce neque\nex nihilo neque per semet ipsam neque ante corpus\\'? ecce isto\nloco uult animas ante corpus alicubi uiuere tam beate, ut eadem\nillis per baptismum beatitudo reddatur, et tamquam sui rursus\noblitus adiungit et dicit: ut per eam, id est per carnem, incipiat\nrenasci, per quam meruerat inquinari. superius meritum significauerat\nbonum perditum fuisse per carnem, nunc autem significat\nmalum meritum, quo factum est, ut ueniret uel mitteretur in\ncarnem dicendo: per quam meruerat inquinari; si enim meretur\ninquinari, non est utique meritum bonum. dicat quid peccauit,\nantequam per carnem inquinaretur, ut per carnem inquinari\n\n\n\n\n\n\nmereretur; dicat, si potest, quod nullo modo potest, quia inuenire\nhic quid uerum dicat omnino non potest.\nItem aliquanto post ait: anima itaque si peccatrix\nesse meruit, quae peccatrix esse non potuit, tamen neque in peccato\nremansit, quia in Christo praefigurata in peccato esse non debuit,\nsicut esse non potuit. rogo te, frater, putasne ista saltem postea\nlegisti et considerasti et quid in recitante laudaueris uel unde\npost recitationem gratias egeris cogitasti? quid est, obsecro te:\nanima itaque si peccatrix esse meruit, quae peccatrix esse non potuit?\nquid est \\'meruit\\' et \\'non potuit\\', cum mereri hoc non posset,\nnisi peccatrix fuisset, non autem fuisset, nisi esse potuisset, ut\nante omne malum meritum peccans inde sibi meritum faceret,\nunde ad alia peccata deserente domino perueuiret? an ideo dixit:\nquae peccatrix esse non potuit, quia, nisi in carnem ueniret, peccatrix\nesse non posset ? quid ergo meruit, ut eo mitteretur,\nubi peccatrix esse posset, quo nisi uenisset alibi peccatrix esse\nnon posset? dicat, quid meruit. si enim meruit esse peccatrix,\naliquid iam peccauerat, unde mereretur iterum esse peccatrix;\nsi autem nihil peccauerat, unde meruit esse peccatrix? sed\nhaec fortassis obscura uideantur aut obscura esse iactentur,\ncum sint apertissima. neque enim dicere debuit, quod anima\nmeruerit peccatrix esse per carnem, cuius nec bonum nec malum\nmeritum repperire poterit ante carnem.\nSed ad manifestiora ueniamus. cum enim magnis\ncoartaretur angustiis, quomodo animae originalis peccati uinculo\nteneantur obstrictae, si non ex illa trahunt originem, quae prima\npeccauit, sed eas puras ab omni contagione et propagatione\npeccati peccatrici carni creator insufflat, ne dicatur illi, quod\nsic insufflando eas deus efficit reas, primo de praescientia dei\nhanc opinionem munire temptauit, \\'quod eis praeparauerit\n\n\n\n\n\n\nredemtionem\\'. in cuius redemtionis sacramento paruuli baptizantur,\nut abluatur originale peccatum, quod de carne traxerunt; quasi\nfacta sua deus emendet, quod eas insontes fecerat inquinari.\nsed posteaquam uentum est, ut de illis loqueretur, quibus tali\nnon subuenitur auxilio et antequam baptizentur exspirant: in\nhoc, inquit, loco non me quasi auctorem spondeo, sed aliquid de\nexemplo conicio. habendam dicimus de infantibus istius modi rationem,\nqui praedestinati baptismo uitae praesentis, antequam renascantur\nin Christo, praeueniuntur occiduo. legimus enim, inquit,\nde talibus scriptum: raptus est, n e malitia mutet\nillius intelle ctum aut ne fictio d e cipi at animam\neius. propter hoc c pr oper auit de medio in iquitatis\nillum educere; placita enim erat deo\nanima eius, et: consummatus in breui repleuit\ntempora longa a. quis istum dedignetur habere doctorem ?\nergone paruuli, quos plerumque uolunt homines baptizari et.\ndum curritur, ante moriuntur, si retardarentur in ista paululum\nuita, ut baptizati continuo morerentur, malitia mutaret intellectum\neorum et fictio deciperet animam eorum et, ne hoc eis\ncontingeret, subuentum est illis, ut ante raperentur quam baptizarentur?\nin ipso ergo baptismate mutarentur in peius et fictione\ndeciperentur, si post baptisma raperentur. o ammiranda\natque sectanda, immo uero detestanda et exsecranda doctrina!\nsed hoc de uestra prudentia, qui affuistis, cum recitaret, iste\npraesumpsit et de tua maxime, ad quem scripsit et cui\nrecitatos libros tradidit, ut credituros nos esse confideret de\nnon baptizatis infantibus esse scriptum, quod de omnium\nsanctorum inmaturis aetatibus scriptum est, cum quibus male\nactum stulti arbitrantur, si de hac uita celeriter rapti\n\n\n\n\n\n\nfuerint nec ad annos, quos homines pro magno diuino munere\nsibi exoptant, peruenire potuerint. quale est autem dicere\n\\'infantes pracdestinatos baptismo uitae praesentis, antequam\nrenascantur in Christo, occiduo pracueniri\\', uelut aliqua uis fortunae\nseu fati siue cuiuslibet rei non permittat deum quod\npraedestinauit inplere? et quomodo ipse illos rapit, quia placuerunt\nilli ? an eos et ipse praedestinat baptizari et ipse quod\npraedestinauit non sinit fieri ?\nSed adtende quid adhuc audeat, cui displicet in tanta\nhuius profunditate quaestionis cautior quam scientior nostra\ncunctatio: ausim dicere, inquit, istos peruenire posse ad originalium\nindulgentiam peccatorum, non tamen ut caeleste inducantur\nin regnum, sicuti latroni confesso quidem sed non baptizato dominus\nnon caelorum regnum tribuit, sed paradisum, cum utique iam\nmaneret: qui non renatus fuerit ex aqua et spiritu\nsancto, non intrabit in regnum caelorum, praecipue\nquia multas esse mansiones apud patrem suum dominus\nprofitetur, in quibus designantur merita multa et diuersa mansorum,\nut hic non baptizatus perducatur ad ueniam, baptizatus ad\npalmam, quae est parata per gratiam. cernis hominem paradisum\natque mansiones, quae sunt apud patrem, a regno separare caelorum,\nut etiam non baptizatis abundent loca sempiternae felicitatis.\nnec uidet. cum ista dicit, ita se nolle baptizati cuiuspiam\nparuuli mansionem a caelorum regno separare, ut ipsam dci\npatris domum uel aliquas partes eius inde separare non timeat;\nneque enim dominus Iesus in uniuersitate creaturae uel in qualibet\nuniuersitatis parte, sed: indomo patris mei, dixit,\nmultae mansiones sunt. quomodo ergo erit in dei\npatris domo non baptizatus, cum deum patrem habere non\n\n\n\n\n\n\npossit nisi renatus ? non sit ingratus deo, qui eum dignatus\nest a Donatistarum uel Rogatistarum diuisione liberare, ut ipsam\ndomum dei patris quaerat diuidere et aliquam eius partem\nextra regnum caelorum ponere, ubi non baptizati ualeant habitare.\net quo pacto ipse regnum caelorum se intraturum esse\npraesumit, de quo regno in quanta uult parte domum ipsius\nregis excludit? sed de latrone illo, qui iuxta dominum crucifixus\nsperauit in dominum etiam crucifixum, et de fratre sanctae\nPerpetuae Dinocrate argumentatur, quod etiam non baptizatis\ndari possit indulgentia peccatorum et sedes aliqua beatorum;\nquasi quisquam, cui non credere nefas esset, huic indicauerit\nquod non fuerint baptizati. de quibus tamen in eo libro, quem\nscripsi ad fratrem nostrum Renatum, plenius quid mihi uideretur\nexposui. quod tua dilectio poterit nosse, si non spreueris legere;\nnam ille petenti non poterit denegare.\nAestuat tamen iste atque horrendis suffocatur angustiis;\nadtentius enim fortasse quam tu quid mali dicat adtendit praeter\nChristi scilicet baptismum solui in paruulis originale peccatum.\ndenique, ut aliquatenus in hac causa uel sero ad ecclesiae sacramenta\nconfugiat: pro his sane, inquit, oblationes assiduas et\nofferenda iugiter sanctorum censeo sacrificia sacerdotum. habeto\nistum, si placet, etiam censorem, si parum fuerat habere doctorem,\nut sacrificium corporis Christi etiam pro his offeras, qui\nChristo non sunt incorporati. rem quippe tam nouam atque a\ndisciplina ecclesiastica et a regula ueritatis alienam cum libris\nsuis auderet inserere, non ait \\'puto\\', non ait \\'existimo\\', non ait\n\\'arbitror\\', non ait saltem \\'suggero\\' uel \\'dico\\', sed \\'censeo\\',ut scilicet,\nsi offenderemur nouitate seu peruersitate sententiae, terreremur\n\n\n\n\n\n\nauctoritate censurae. uideris tu, frater, quomodo sustinere possis\nistum docentem; catholici tamen qui sanum sapiunt sacerdotes,\nquibus et te oportet adiungi, absit ut adquiescant istum audire\ncensentem, quem potius optant resipiscentem ac dolentem et\nquod ista senserit, immo uero etiam scripserit correctione saluberrima\npaenitentem. sed hoc, inquit, exemplo Machabeorum in\nproelio cadentium astruo faciendum, qui cum furtim de interdictis\nauferrent atque in ipso certamine cecidissent, a sacerdotibus, ait,\ninuenimus hoc initum fuisse consilium, ut quorum animas ex\nuetito reatus obstrinxerat, sacrificiorum oblatio repararet. ita istuc\ndicit, quasi pro incircumcisis illa oblata legerit sacrificia, sicut\nhaec nostra pro non baptizatis censuit offerenda. circumcisio\nquippe fuit illius temporis sacramentum, quod praefigurabat\nnostri temporis baptismum.\nVerum tamen iste in sui comparatione qualis posterius\napparuit tolerabilius adhuc errat. nam uelut paenituerit\neum — non quod debuit paenitere, id est quod ausus fuerit\nasserere non baptizatis relaxari originale peccatum atque indulgentiam\ndari omnium peccatorum, ut in paradisum, hoc est\nlocum tantae felicitatis, mittantur et beatas mansiones in\ndomo dei patris habere mereantur, sed illud eum potius paenituerit,\nquod eis minoris beatitudinis extra regnum caelorum\nconcesserit sedes —, adiunxit atque ait: aut si forte quispiam\nreluctetur latronis animae uel Dinocratis interim temporarie conlatum\nparadisum — nam superesse illis adhuc in resurrectione\npraemium regni caelorum quamquam sententia illa principalis obsistat,\nquia qui non renatus fuerit ex aqua et spiritu\nsancto, non intrabit in regnum caelorum -,\n\n\n\n\n\n\ntamen teneat etiam meum in hac parte non inuidentis assen.\nsum, modo misericordiae praescientiaeque diuinae et effectum amplificet\net affectum. haec uerba in secundo libro eius lecta descripsi.\nnumquid in hac causa erroris audaciam, temeritatem, praesumtionem\nhabere quispiam posset ampliorem? ipse sententiam dominicam\nrecordatur, ipse commemorat, ipse suis litteris interponit,\nipse dicit: quamquam sententia illa principalis obsistat,\nquia qui non renatus f uerit e x aqua et spiritu\nsancto, non intrabit in regnum caelorum, et audet\ntamen suae censurae leuare ceruicem contra sententiam principalem\n! teneat, inquit, etiam meum non inuidentis assensum, qui\ndicit animas non baptizatorum temporarie mereri paradisum —\npropter has enim latronem atque Dinocratcm tamquam prae.\nscribendo uel potius praeiudicando commemorat —, in resurrectione\nautem in meliora transferri et regni caelorum percipere praemium,\nquamquam sententia, inquit, principalis obsistat. iam ergo ipse\nconsidera, quaeso te, frater, quisquis cuipiam praebet assensum\naduersus auctoritatem sententiae principalis, quam sententiam\nmerebitur principis!\nNouellos hereticos Pelagianos iustissime conciliorum\neatholicorum et sedis apostolicae damnauit auctoritas, co quod\nausi fuerint non baptizatis paruulis dare quietis et salutis salutis\netiam praeter regnum caelorum. quod ausi non fuissent, nisi\nnegarent eos habere originale peccatum, quod opus esset absolui\nper baptismatis sacramentum. iste autem sicut catholicus dicit\nparuulos originali obstrictos esse peccato et tamen eos ab huiusmodi\nuinculo sine lauacro regenerationis absoluit et post mortem\nin paradisum misericors mittit, post resurrectionem ucro etiam\nin regnum caelorum misericors introducit. talis sibi Saul misericors\nuisus est, quando pepercit regi quem deus praecepit occidi;\n\n\n\n\n\n\nsed merito inoboediens misericordia uel misericors inoboedientia\nreprobata atque damnata est, ut caueat homo, ne ab illo misericordiam\nmereatur homo contra eius sententiam, a quo factus est\nhomo. intonat per os proprii corporis ueritas: si quis non\nrenatus fuerit ex aqua et spiritu, non potest\nintroire in regnum dei. atque ut ab hac sententia\nexceptos martyres faciat, quibus contigerit ante pro Christi\nnomine occidi quam Christi baptismate dilui, dicit alio loco:\nqui perdiderit animam suam propter me,\ninucniet eam. et ne cuiquam, qui non renatus fuerit\nchristianae fidei lauacro, promittatur peccati originalis abolitio,\nclamat apostolus: per unius delictum in omnes\nhomines ad condemnationem. contra quam condemnationem\ndominus unum esse ostendens salutis auxilium:\nqui crediderit, inquit, et baptizatus fuerit,\nsaluus erit; qui autem non crediderit, condemnabitur.\ncuius mysterium credulitatis in paruulis per\neorum responsionem a quibus gestantur inpletur, ne, si factum non\nfuerit, eant ex uno omnes in condemnationem. et tamen contra\ntam mahifestas uoces, quas concinit ueritas, procedit in medium\nmagis uaecors quam misericors uanitas et dicit: non solum non\neunt in damnationem paruuli, etsi nullum eos christianae fidei\nlauacrum a uinculo peccati joriginalis absoluat, uerum etiam felicitate\nparadisi post mortem interim perfruuntur, post resurrectionem autem\netiam regni caelorum felicitatem possidebunt. haec iste contra catholicam\nfundatissimam fidem numquid dicere auderet, si quaestionem\nsoluendam de animae origine uires suas excedentem suscipere non\nauderet ?\nHorrendis est enim coartatus angustiis ab eis qui\ndicunt: cur deus animam tam iniusta animaduersione multauit, ut\n\n\n\n\n\n\nin corpus eam peccati relegare uoluerit, cum consortio carnis peccatrix\nesse incipit, quae peccatrix esse non potuit? utique enim dicunt:\n\\'non potuit anima esse peccatrix, nisi eam deus miscuisset carnis\nconsortio peccatricis.\\' qua ergo iustitia id fecerit deus, cum iste\ninuenire non posset — maxime propter aeternam damnationem\nmorientium paruulorum, quibus non baptizatis expiatum non\nfuerit originale peccatum —, cur itaque deus iustus et bonus parunlorum\nanimas, quibus praesciuit non subuenturum christianae\ngratiae sacramentum, ab omni noxa propaginis liberas mittendo\nin corpus quod ex Adam trahitur uinculo peccati originalis obstrinxerit\natque isto modo reas aeternae damnationis effecerit, cum\ninuenire non posset nec uellet dicere etiam ipsas ex illa ulla originem\ntrahere peccatricem, maluit per naufragium miserabile exire quam\ntemerarium cursum uelis depositis et remis suae disputationis inhibitis\nprouida deliberatione frenare. uiluit quippe iuueni senilis nostra\ncunctatio, quasi huic molestissimae ac periculosissimae quaestioni\nmagis fuerit impetus eloquentiae quam consilium prudentiae necessarium.\nut praeuidit etiam hoc ipse, sed frustra; nam haec sibi uelut\nab aduersariis propositurus obiecta: exhinc alia, inquit, substruuntur\nobprobria querulis murmurationibus oblatrantum et exhinc\nquasi quodam turbine identidem inter immania saxa conlidimur. his\npraedictis quaestionem supra dictam scopulosissimam sibi proposuit,\nubi a fide catholica naufragauit, nisi refecerit paenitendo quod\nfregit. illum ego turbinem atque illa saxa deuitans nauem illis committere\nnolui et de hac re ita scripsi, ut rationem potius cunctationis\nmeae quam temeritatem praesumptionis ostenderem. quod opusculum\n\n\n\n\n\n\n\n\n\n\nmeum cum apud te inuenisset, inrisit seque illis cautibus\nanimosiore impetu quam consultiore commisit. sed quo cum praefidentia\nista perduxerit, puto quod nunc uideas; uberius autem ago\ndeo gratias, si et antea iam uidebas. cum enim nollet cohibere praecipitem\ncursum propter ancipitem excursum, miserabilem inuenit\nincursum asserens deum paruulis sine christiana regeneratione defunctis\net modo paradisum et postea regnum conferre caelorum.\nScripturarum uero testimonia quaecumque posuit,\nquibus animas deum non ex illius primae propagine adtraherc, sed\nsicut ipsam primam suas quibusque singulis insufflare uelut probare\nconatus est, ita sunt, quod ad istam quaestionem adtinet. incerta\net ambigua, ut etiam aliter accipi quam ipse uult facillime possint.\nquod iam in eo libro, quem scripsi ad amicum nostrum, cuius commemorationem\nsuperius feci, satis, quantum existimo, demonstraui.\ntestimonia quippe ipsa quae adhibuit, ubi legitur deus animas uel\ndare uel facere uel fingere, unde illas det uel unde faciat sine fingat\nnon ostendunt: utrum ex propagine illius primae an insufflando\nsicut illam primam. iste autem ex eo ipso, quod legitur animas\ndeus dare siue facere siue fingere, iam putat animarum negatam\nesse propaginem, cum deus eadem scriptura teste etiam corpora\ndet sine faciat siue fingat, quae tamen ab illo ex propagine seminis\ndari, fieri, fingi nemo ambigit.\nItem quod scriptum est ex uno sanguine deum fecisse\nomne genus hominum uel quod ait Adam: hoc nunc os\nex ossibus meis et caro de carne mea, quia neque\nibi dictum est \\'ex una anima\\' neque hic \\'anima de anima mea\\', putat\nnegari animas filiorum ex parentibus uel illius mulieris ex uiro;\nquasi uero, si non \\'ex uno sanguine\\', sed \\'ex una anima\\' diceretur.\naliud quam totus homo intellegeretur nec corporis propagatio\nnegaretur. sic etiam si dictum esset: \\'anima de anima mea,\\' non\n\n\n\n\n\n\nutique negaretur caro, quam de illo exemtam fuisse constabat; a\nparte enim totum sicut etiam a toto partem plerumque scriptura\nsignificat. nam certe si non \\'ex uno sanguine\\' sed ex uno\nhomine\\' illo loco scriptum esset institutum esse genus humanum,\nunde iste adhibuit testimonium, non praeiudicaret istis qui neg-ant\nanimarum propaginem, quamuis non sola anima nec sola caro, sed\nutrumque sit homo. responderent enim a toto partem, id est ab\nhomine solam hominis carnem, scripturam significare potuisse. sic\nergo et hi qui defendunt animarum propaginem illud quod dictum\nest\\' ex uno sanguine\\' per sanguinem scilicet hominem, id est\na parte totum, significatum esse contendunt. sicut enim uidetur\nillos iuuare quod dictum est \\'ex uno sanguine\\' nec dictum\nest \\'ex uno homine\\', sic uidetur et istos iuuare quod dictum est:\nper unum hominem peccatum intrauit in\nmundum et per peccatum mors et ita in\nomnes homines pertransiit, in quo omnes\npeccauerun t, nec dictum est \\'in quo omnium caro\npeccauit\\'. itemque sicut illos uidetur iuuare quod dictum est:\nhoc nunc os ex ossibus meis et caro de carne\nm e a, quia pars est dicta, non totum, sic iterum istos, quodibi\ncontinuo sequitur: haec uocabitur mulier, quoniam\nde uiro suo sumta est. debuit enim dici aiunt\n\\'quoniam de uiro suo caro eius sumta est\\', si non tota\nmulier, id est cum anima. sed sola caro sumeretur ex uiro.\nporro autem utrisque auditis qui sine studio partium iudieat.\nuidet profecto nec contra istos qui propaginem animarum\ndefendunt proferenda illa testimonia ubi pars nominatur, quia\npotuit scriptura significare illic a parte totum — sicut\nuerbum caro factum est cum legimus, non utique\ncarnem solam, sed hominem totum intellegimus —, nec contra illos\nqui propaginem animarum destruunt ista proferenda, ubi non pars\nhominis, sed totum commemoratur, quia potuit ibi scriptura a toto\npartem significare, sicut sepultum confitemur Christum, cum caro\n\n\n\n\n\n\n\n\neius sola sepulta sit. ac per hoc propaginem animarum nec temere\nastruendam nec temere destruendam dicimus, sed ammonemus alia\ntestimonia esse quaerenda, quae non inueniantur ambigua.\nQuamobrem quid te iste docuerit et unde gratias\negeris, nondum scio. manet quippe illa quaestio, sicut erat, in\nqua quaeritur de animarum origine, utrum illas deus ex propagine\nillius unius, quam primo insufflauit homini, an ex flatu suo, sicut\nprimo homini, det, faciat, fingat hominibus, quas eum dare, facere,\nfingere fides christiana non dubitat. quam quaestionem iste cum\nsoluere conaretur nec uires suas intueretur, destruens animarum\npropaginem et asserens \\'eas puras ab omni contagione peccati\\' non\nde nihilo, sed \\'de se ipso insufflare creatorem\\' et naturam dei mutabilitatis\nobprobrio, quod necesse non fuerat, infamauit et, dum uult\nreddere rationem, ne deus credatur iniustus, si puras ab omni peccato\nanimas, etiam illas, quas christiana regeneratione non redimit,\nuinculo peccati originalis innectit, ea dixit quae te nolo docuerit.\ntantum enim salutis et felicitatis non baptizatis paruulis tribuit,\nquantum nec Pelagiana heresis potuit. et tamen de tot milibus paruulorum,\nqui nascuntur ex impiis et inter impios moriuntur, non quibus\nhomines per baptismum, cum uelint, subuenire non possunt, sed\nde quibus baptizandis nemo potuit uel poterit cogitare nec quisquam\npro eis obtulit uel oblaturus est sacrificium, quod iste etiam\npro non baptizandis censuit offerendum, quid diceret non inuenit.\nde quibus si fuerit interrogatus, eorum animae quid meruerint, ut\nillas deus nec abluendas baptismo nec expiandas Christi corporis et\nsanguinis sacrificio et in aeternum damnandas carni inseruerit peccatrici,\naut omnino haerebit et ei nostra cunetatio uel sero placebit\naut simul pro omnibus paruulis, qui toto orbe terrarum sine christiano\nbaptismate moriuntur, etiam eorum nominibus tacitis, quoniam\nnesciuntur in ecclesia Christi, non incorporatis corpori Christi\nofferendum corpus Christi esse censebit.\nAbsit a to, Ã®ratrr, ut haec tibi placeant, absit, ut ista .\nuel didieisse gaudeas uel docere praesumas; alioquin longe melior\ninuenietur ipse quam tu, quia in exordio primi sui libri modeste\natque humiliter praelocutus est dicens: cum tibi parere desidero,\nnotam praesumtionis incurri; et paulo post: quando quidem, inquit,\nnec mihi ipse sim credulus ea quae dixero posse probari studeamque\nsemper etiam propriam sententiam non tueri, si inprobabilis delegatur,\net sit mihi cordi proprio damnato iudicio meliora magis et quae sint\nueriora sectari. nam ut est optimi propositi laudandique consilii\nfacile ad veriora transduci, ita inprobi obstinatique iudicii est nolle\ncitius ad tramitem rationis inflecti. haec quippe ille si ueraciter\ndixit atque ut locutus est sentit, magnae profecto spei animum\ngerit. item in fine libri secundi: nec putes, inquit, ad inuidiam\ntuam forsitan reuocandum, cum in tua dictorum meorum constituam\npotestate indicium. ac ne forte cuiusquam curiosi lectoris obtutus inter\ninlitas fibras elementorum uestigia remanentia sollicitent et offendant,\ncontextam paginae seriem pollice seuero discerpe meque huius censionis\nexperte puni atramenta quae indigna eloquia signauerunt, ne hac occasione\net tuum erga me iudicium, quo mihi uehementer indulges, et\nmeae quae latebant ineptiae rideantur.\nIsto igitur cum ille suos libros et initio praemuniuerit\net termino communiuerit atque tuis humeris inposuerit onus religiosum\ncorrectionis et emendationis suae, hoc apud te inueniat quod\npetiuit, ut emendes eum iustus in misericordia et arguas cum ; oleum\nautem peccatoris, quo inpinguetur caput eius, absit a manibus atque\n\n\n\n\n\n\n. osculis tuis, id est assentatio indecens adulantis deceptoria lenitudo\nblandientis. quodsi emendare neglegis cum uideas emendandum,\naduersus earitatem facis; si autem tibi emendandus propterea non\nuidetur, quia putas eum recte ista sensisse, aduersus ueritatem sapis.\net ideo ille melior, qui emendari est paratior, si non defuerit emendator,\nquam tu, si uel sciens inridenter contemnis errantem uel\nnesciens pariter sectaris errorem. omnia itaque in eisdem libris ad\nte scriptis et tibi traditis sobrie uigilanterque considera, et plura\nquam ego inuenies fortasse culpanda. et quaecumque ibi sunt adprobanda\natque laudanda, si quid in eis reuera forsitan ignorabas\natque isto disserente didieisti, euidenter profitere quid illud sit, ut\nde hoc te gratias egisse, non de his quae illic inprobanda tam multa\nsunt, omnes nouerint, qui uel recitante illo tecum simul audierunt\nuel eosdem postea libros legerunt, ne in eius ornato eloquio tamquam\nin pretioso poculo te inuitante etsi non bibente uenenum\nbibant, si tu quid inde biberis et quid non biberis nesciunt et propter\nlaudem tuam omnia illic bibenda salubriter arbitrantur. quamuis\net audire et legere et quae dicta sunt haurire memoria quid est nisi\nbibere? sed praedixit dominus de fidelibus suis, quod etsi mortiferum\nquid biberint, non eis nocebit. ac per hoc qui\neum iudicio legunt et secundum regulam fidei adprobanda adprobant\net inprobant inprobanda, etiamsi commendant memoriae quae inprobanda\ndicuntur, nulla uenenata sententiarum prauitate laeduntur.\nhaec me grauitatem et religionem tuam siue mutua siue praeuia\ncaritate monuisse uel commonuisse minime paenitebit domino miserante,\nquomodolibet accipias, quod tibi praerogandum putaui.\nagam uero uberes ei gratias, de cuius misericordia saluberrimum\nest fidere, si ab his prauitatibus et erroribus, quos ex libris huius\n\n\n\n\n\n\nhominis ostendere his litteris potui, alienam atque integram fidem\ntuam uel inuenerit epistula ista uel fecerit.\nQuod mihi ad te scribendum putaui, hoc prius cogites,\nfili dilectissime Victor, uolo, si te contemnerem, nequaquam id me\nfuisse facturum. nec ideo tamen humilitate nostra sic abutaris, ut\npropterea te existimes adprobatum, quia cernis non fuisse contemtum;\nnon enim sequendum, sed corrigendum te diligo. et quoniam\nnec corrigi posse despero, nolo mireris me contemnere non posse\nquem diligo. si enim te, antequam nobis eommunieares, diligere\ndebui, ut esses catholicus, quanto magis te iam communicantem\ndiligere debeo, nc sis nonus hereticus et ut sis talis catholicus, cui\nresistere nullus possit hereticus! quantum enim adparet ex donis\ningenii, quae iam tibi largitus est detis, profecto sapiens eris, si te\nnon esse credideris, atque ut sis ab illo qui facit sapientes pie, subpliciter\ninstanterque poposceris et malueris errore non decipi quam\nerrantium laudibus honorari.\nPrius me in libris tuis titulus tui nominis pro te sollicitum\nreddidit. cum enim quis esset Vincentius Victor ab eis qui te\nnouerant et forte aderant requisissem, audiui te fuisse Donatistam\nuel potius Rogatistam, nuper autem communicasse catholicae. et\ncum gauderem tantum, quantum de his solemus, quos ab illo errore\nliberatos esse cognoscimus, immo uero etiam multo amplius, quod\ningenium tuum, quo delectabar in litteris tuis, uidebam non remansisse\napud aduersarios ueritatis, additum est a referentibus, quod\nme inter illa gaudia contristaret, ideo te cognominari uoluisse Vincentium,\nquod Rogati successorem, qui hoc nomine appellatus est,\nadhuc tamquam magnum et sanctum uirum animo teneas et ob\nhoc illius nomen tuum uolueris esse cognomen. nec defuerunt qui\ndicerent etiam hoc a te fuisse iactatum, quod ipse tibi nescio qua\nuisione apparuerit atque ad hos conficiendos libros, de quibus tecum\nagere isto nostro opusculo institui, sic adiuuerit, ut ea tibi scribenda,\nquantum ad res ipsas rationesque adtinet, ipse dictaret. quod si\nuerum est, iam te illa dicere potuisse non miror, quae, si patienter\nauscultes ammonitioni meae et eos libros catholica mente consideres\natque pertractes, te dixisse procul dubio paenitebit: ille quippe qui\nse, sicut eum prodit apostolus, transfigurat in angelum\nlucis, in eum tibi transfiguratus est, quem tu fuisse uel esse tamquam\nlucis angelum credis. et eo quidem modo minus ad decipiendos\ncatholicos ualet, quando se non in lucis angelos, sed in hereticos\ntransfigurat; sed te ab eo falli iam eatholieum nollem. crucietur\nergo te didicisse quae uera sunt: quanto magis laetatus fuerat se tibi\npersuasisse quae falsa sunt! ut autem non diligas hominem mortuum,\ncuius dilectio tibi obesse potest, prodesse illi non potest, hoc breue\nintuearis ammoneo, quod utique ille non est sanctus et iustus, si tu\n\n\n\n\n\n\nhereticorum Donatistarum uel Rogatistarum laqueos cuasisti; si\nautem illum sanctum et iustum arbitraris, tu communicando catholicis\ninteristi. profecto enim tc catholicum fingis, si animo illud es\nquod erat ille quem diligis. et nosti quam terribiliter scriptum sit,\nquod spiritus sanctus disciplinae fugiet fictum.\nsi autem ueraciter communicans non te catholicum fingis, quid adhuc\nhereticum mortuum sic diligis, ut eius uelis te iactare adhuc\nnomine, cuius iam non teneris errore? nolumus te habere tale cognomentum,\ntamquam sis heretici mortui monumentum; nolumus talem\ntitulum habere librum tuum, qualem falsum esse dieeremus, si in\neius sepulcro legeremus. non enim Vincentium uictorem scimus esse.\nsed uictum; et utinam fructuose, sicut te uinei nolumus ueritate!\nastute autem putaris et callide, cum libros tuos, quos credi cupis\nillo tibi reuelante dictatos, appellas Vineentii Victoris, non tam Vincentium\nte quam illum uoeari noluisse Victorem, uelut tibi reuelando\nquae scriberes uicisset errorem. ut quid tibi ista, fili? esto potius\nuerus, non fictus catholicus, ne te fugiat spiritus sanctus et nihil\ntibi possit prodesse Vincentius. in quem se ad te fallendum transfigurauit\nmalignissimus spiritus; eius quippe sunt illa qualibet tibi\nfraude persuasa. quae si ammonitus pia humilitate et catholica pace\ncorrexeris, errores fuisse iudicabuntur studiosissimi iuuenis emendari\npotius quam in eis remanere cupientis. si autem pro eis tibi etiam\ncontentionem - quod absit.! — persuaserit peruicacem, iam tamquam\nheretica dogmata cum suo necesse erit auctore damnari, cura scilicet\npastorali et medicinali, priusquam per incautum uulgus serpant dira\ncontagia, cum dilectionis non ueritate, sed nomine salubris neglegitur\ndisciplina.\nSi quaeris quaenam illa sint, poteris quidem legere mea\nscripta ad fratres nostros, Renatum dei senium et presbyterum\n\n\n\n\n\n\nPetrum, ad quem tu eadem ipsa, de quibus agimus, scribenda existimasti\neius, ut asseris, uoluntati petentis obtemperans. dabunt enim\ntibi ut legas procul dubio, si uolueris, et ingerent etiam non petenti.\nuerum tamen etiam hic quae maxime in eisdem libris tuis et in fide\ntua emendari cupiam non tacebo. primum est, quod \\'animam non\nita uis a deo esse factam, ut eam ex nihilo fecerit, sed ex semet\nipso\\'. ubi non putas esse consequens, ut naturae sit dei, quia profecto\nquam sit impium et ipse cognoscis. qua impietate ut careas, ita\noportet ut dicas animae auctorem deum, ut ab illo facta sit, non de\nillo. quod enim de illo est, sicut unigenitus filius, eiusdem naturae\ncuius et ille est. ut autem anima eiusdem naturae non sit cuius est\nille, facta est quidem ab illo, sed non de illo. aut ergo dic unde aut\nfatere de nihilo. quid est quod dicis \\'eam particulam esse quandam\nhalitus naturae dei\\'? numquidnam ipsum halitum naturae dei,\ncuius halitus est ista particula, negas eiusdem cuius deus est esse\nnaturae? si negas, ergo de nihilo et istum halitum fecit deus, cuius\nhalitus animam uis esse particulam. aut si non de nihilo, dic unde\nillum fecerit deus. si de se ipso, ergo ipse est — quod absit! — materies\noperis sui. sed dicis: cum de se ipso halitum uel flatum facit, ipse\ninteger manet; quasi non et ignis lucernae integer maneat, cum de\nillo altera accenditur, et tamen eiusdem, non alterius sit naturae.\nSed, inquis, cum a nobis uter inflatur, non aliqua portio\nnostrae naturae uel qualitatis infunditur. cum hoc ipsum, quod spiritu\nhausto uter inpletus extenditur, sine aliqua nostri deminutione\ngeratur. his uerbis tuis adhuc addis et inmoraris et inculcas similitudinem\nquasi necessariam, qua intellegamus quomodo deus sine\nsuae naturae aliquo detrimento et de se ipso animam faciat et facta\n\n\n\n\n\n\nde ipso non sit quod ipso. dicis enim: numquid animae nostrae est\nportio utris inflatio aut homines fingimus cum utres inflamus aut\ndetrimentum nostri in aliquo patimur, cum flatus nostros in diuersa\npartimur ? sed nullum patimur detrimentum. cum ex nobis ad aliquid\ntransmittimus flatum, et manente in nobis plena flatus proprii qualitate\net integra quantitate nullum nos meminimus damnum ex utris\ninflatione sentire. ista similitudine, quae satis elegans et congruens\ntibi uidetur, quantum fallaris adtende. deum quippe dicis incorporeum\nnon de nihilo a se factam, sed de se ipso animam sufflare\ncorpoream, cum flatum nos licet corporeum, subtiliorem tamen\nemittamus, quam nostra sunt corpora, nec eum de anima nostra.\nsed de hoc aere per uiscera corporis exhalemus. pulmones quippe\nanima, cuius nutu mouentur etiam cetera corporis membra, ad\nhunc aerium spiritum ducendum atque reddendum sicut folles\nmouet. praeter enim alimenta solida et fluxa, unde est cibus et\npotus, hoc tertium nobis deus alimentum circumfudit aurarum.\nquas ita carpimus, ut sine cibo et potu diu esse possimus. sine hoc\nautem alimento tertio, quod aura nobis. quae undique circumsistit,\nspirantibus et respirantibus exhibet, nec exiguo temporis spatio\npossumus uiuere. sicut autem cibus et potus non solum ingerendi,\nuerum etiam per meatus ad hoc institutos egerendi sunt, ne utroque\nlaedant, uel non intrando uel non exeundo, ita hoc tertium\nflabile alimentum quia in nobis manere non sinitur nec inmorando\ncorrumpitur, sed egeritur mox ut ingeritur, non alios, sed eosdem\nmeatus, id est os aut nares aut utrumque, et qua intraret et qua\nexiret, accepit.\nIn te ipso tibi proba ipse quod dico. emitte spiritum flando\net uide utrum dures, si non receperis; recipe respirando et uide\nquas patiaris angustias, si non rursus emiseris. hoc igitur facimus.\n\n\n\n\n\n\n\n\nquando utrem, sicut dicis, inflamus, quod facimus ut uiuamus; nisi\nquod tunc paulo plus ducimus, ut paulo plus emittamus, ut spiritum\nflabilem, id est uentum in utrem inplendum et extendendum non\nquiete spirandi et respirandi, sed anhelandi impetu coartemus. quomodo\nergo dicis: nullum patimur detrimentum, cum ex nobis ad\naliquid transmittimus flatum, et manente in nobis plena flatus proprii\nqualitate et integra quantitate nullum nos meminimus damnum ex\nutris inflatione sentire? apparet te, fili, si aliquando utrem inflasti,\nnon aduertisse quid egeris. quod enim sufflando amittis, statim\nrecipiendo non sentis. sed potes hoc facillime discere, si hoc potius\nuelis quam tua dicta, quia iam dicta sunt, non inflans utrem, sed\ninflatus ipse defendere et auditores tuos, quos ueris rebus aedificare\ndebes, inani strepitu uentosi sermonis inflare. in hac causa non te\nad magistrum mitto nisi ad te ipsum. emitte flatum in utrem et\nos claude continuo naresque detine et sic saltem senti uerum esse\nquod dico. eum enim coeperis angustias intolerabiles perpeti, quid\ncupies ore aperto naribusque recipere, si, quando sufflasti, nihil te\nexistimas amisisse? uide in quo malo sis, nisi hauriendo resumas\nquod effundendo reddideras; uide, illa insufflatio qualia damna et\ndetrimenta fecisset, nisi ea respiratio reparasset. nisi enim quod\ninpenderis ad utrem implendum, ad te itidem alendum aditu patefacto\nredierit, quid tibi non solum unde illum inflare, sed unde tu\npossis uiuere remanebit?\nHaec debuisti considerare, cum scriberes, et non ista similitudine\nutrium inflatorum uel inflandorum introducere nobis deum\naut ex alia natura, quae iam erat, sicut nos ex isto circumfuso aere\nflatum facimus, animas flare aut certe, quod et abhorret ab ista\nsimilitudine et abundat impietate, deum sine ullo quidem sui\n\n\n\n\n\n\ndetrimento, sed tamen de sua natura mutabile aliquid uel proferre uel,\nquod est peius, tamquam sui operis materies ipse sit, facere. ut\nergo aliquam de nostro flatu ad hanc rem adhibeamus similitudinem,\nid potius est credendum, quod, sicut nos non de natura nostra, sed\nquia omnipotentes non sumus, de isto aere circumfuso quem trahimus\net reddimus, cum spiramus et respiramus, flatum facimus quando\nsufflamus nec uiuentem nec sentientem, quamuis nos uiuamus atque\nsentiamus, ita deum non de sua natura, sed quia sic omnipotens\nest, ut possit creare quod uult, etiam ex eo quod omnino non est.\nid est de nihilo, flatum facere posse uiuentem atque sentientem, sed\nplane cum sit inmutabilis ipse mutabilem.\nQuid autem sibi uult, quod huic similitudini addendum\nputasti ad exemplum de beato Heliseo, quia flando in eius faciem\nmortuum suscitauerit ? itane tu flatum Helisei factum fuisse putas\nanimam pueri? non usque adeo te a uero exorbitare crediderim.\nsi ergo anima illa, quae uiuenti ablata fuerat ut moreretur, eadem\nipsa illi ut reuiuesceret reddita est, quid ad rem pertinet quod dixisti\n\\'nihil Heliseo fuisse deminutum\\', quasi aliquid ab illo transisse, unde\nuiueret, credatur in puerum? quod si propterea dictum est, quia\nflauit et integer mansit. quid opus erat ut hoc de Heliseo mortuum\nresuscitante diceres, quod de quouis flante et neminem suscitante\ndicere nihilominus posses? incaute sane locutus es — cum absit,\nut credas flatum Helisei factum fuisse reuiuescentis animam pueri -,\nquod primum dei factum ab istius prophetae facto hoc distare\nnoluisti. quod ille semel, iste ter flauerit. dixisti quippe Heliseum\nin faciem defuncti filii illius Sunamitis ad instar primaeuae originis\n\n\n\n\n\n\ninsufflasse: et cum emortua membra, inquis, in uigorem pristinum\nredanimata per halitum prophetae diuina uirtus accenderet, nihil\nHeliseo fuerit imminutum, per cuius flatum corpus emortuum rediuiuam\nanimam recepit et spiritum, nisi quod semel dominus in faciem\nhominis insufflauit, et uixit, tertio Heliseus in faciem mortui aspirauit,\net reuixit. sic sonant tua uerba ista, quasi flandi tantum numerus\ninterfuerit, ut non quod fecit deus etiam propheta fecisse credatur.\net hoc ergo emendandum est. tam multum quippe interfuit inter\nillud opus dei et hoc Helisei, ut ille flauerit flatum uitae, quo fieret\nhomo in animam uiuentem, iste autem flauerit flatum neque sentientem\nneque uiuentem, sed aliquid significandi gratia figurantem,\ndenique ut puer iste rcuiuesceret, non eum animando\npropheta fecit. sed eum amando ut hoc deus faceret impetrauit.\nquod autem illum ter flasse dicis, aut memoria, sicut\nfieri solet, aut mendositas codicis te fefellit. quid plura? non sunt\ntibi ad hoc astruendum aliqua exempla et argumenta quaerenda,\nsed potius emendanda et mutanda sententia. noli ergo credere,\nnoli dicere. noli docere \\'quod non de nihilo, sed de sua natura fecerit\nanimam deus\\', si uis esse catholicus.\nNoli credere nec dicere nec docere \\'per infinitum tempus\natque ita semper deum animas dare, sicut semper est ipse qui dat\\',\nsi uis esse catholicus. erit enim tempus, quando non dabit animas\ndeus, cum tamen esse ipse non desinat. poterat quidem sic accipi\nquod aisti \\'semper dat\\', utintellegeretur sine cessatione dare quamdiu\n\n\n\n\n\n\nhomines generant et generantur, sicut dictum est de quibusdam:\nsemper discentes et ad ueritatis scientiam numquam peruenientes;\nnon enim sic accipitur quod hic positum\nest \\'semper\\' uelut numquam desinant discere, cum procul dubio\nnon discant, quando in hoc corpore destiterint uiuere uel cum\ncoeperint supplicio gehennalis ignis ardere. sed tu non permisisti\nsic accipi uerbum tuum, cum dixisti \\'semper dat\\', quando quidem id\nad infinitum tempus reuocandum putasti. et parum hoc fuit; sed\ntamquam quaereretur abs te, ut apertius explicares quomodo dixeris\n\\'semper dat\\\\ addidisti atque dixisti: sicut semper est ipse qui dat. hoc\nsana et catholica fides omnino condemnat. absit enim, ut credamus\nquod animas deus semper dat, sicut semper est ipse qui dat. sic\nenim semper est ipse, ut numquam esse desistat; animas autem non\nsemper dabit, sed eas finito generationis saeculo non iam nascentibus\nquibus dandae sunt procul dubio dare cessabit.\nNoli credere nec dicere nec docere \\'animam meritum\naliquod perdidisse per carnem, tamquam boni meriti fuerit ante\ncarnem Ì’, si uis esse catholicus. nondum enim natos apostolus nihil\negisse dicit boni uel mali; unde ergo anima potuit ante carnem\nhabere meritum bonum, ubi nihil egerat boni ? an forte audebis\neam dicere ante carnem bene uixisse, quam non potes ostendere\nuel fuisse? quomodo ergo dicis: non uis animam ex carne peccati\ncontrahere ualetudinem, ad quam uicissim sanctificationem uideas\ntransire per carnem, ut per ipsam reparet statum, per quam perdiderat\nmeritum? haec dogmata, quibus putatur anima ante carnem\nhabuisse aliquem statum bonum et meritum bonum, si forte nescis,\nexceptis antiquis exceptis etiam recentius in Priscillianistis iam\ncatholica damnauit ecclesia.\nNoli credere nec dicere nec docere \\'animam per carnem reparare\nhabitudinem priscam et per illam renasci, per quam meruerat\ninquinari\\', si uis esse catholicus. ut enim omittam in eo quod dixisti:\nmerito ergo per carnem priscam reparat habitudinem, quam uisa fuerat\npaulisper amisisse per carnem, ut per eam incipiat renasci, per quam\nmeruerat inquinari, tam in proximo te ipsum tibi ipsi exstitisse\ncontrarium, ut homo qui paulo ante dixeras animam per carnem\nreparare statum per quam perdiderat meritum — ubi nullo modo\npotest nisi bonum meritum intellegi, quod uis utique per carnem\nin baptismate reparari —, rursus eam diceres inquir.ari meruisse per\ncarnem — ubi iam non potest bonum, sed malum meritum intellegi —,\nut ergo id omittam, prorsus uel bonum uel malum meritum credere\nhabuisse animam ante carnem catholicum non est.\nNoli credere nec dicere nec docere, \\'quod anima\nmeruerit esse peccatrix ante omne peceatum\\', si uis esse catholicus.\nualde enim malum meritum est meruisse fieri peccatricem. et\nutique tam malum meritum nullo modo habere potuit ante omne\npeccatum, praesertim priusquam ueniret in carnem, quando\nmeritum nec malum potuit habere nec bonum. quomodo igitur\ndicis: anima itaque si peccatrix esse meruit, quae peccatrix esse\nnon potuit, neque in peccato remansit, quia in Christo praefigurata\nin peccato esse non debuit, sicut esse non potuit? attende quid dieas\net desiste iam dicere. quomodo enim meruit et quomodo non potuit\nesse peccatrix? quomodo, quaeso te, peccatrix esse meruit, quae\nmale non uixit? quomodo, quaeso te, peccatrix facta est, quae\npeccatrix esse non potuit? aut si \\'non potuit\\' ideo dicis, quia praeter\ncarnem non potuit, quomodo ergo meruit esse peccatrix, quo merito\nin carnem mitteretur, quando quidem ante carnem non potuit esse\npeccatrix, unde mali aliquid mereretur?\nNoli credere nec dicere nec docere \\'infantes antequam\nbaptizentur morte praeuentos peruenire posse ad originalium indulgentiam\npeccatorum\\', si uis esse catholicus. exempla enim, quae\nte fallunt, uel de latrone qui dominum est confessus in cruce uel\nde fratre sanctae Perpetuae Dinocrate nihil tibi ad huius erroris\nsententiam suffragantur. latro quippe ille, quamuis potuerit iudicio\ndiuino inter eos deputari, qui martyrii confessione purgantur, tamen\netiam utrum non fuerit baptizatus ignoras. nam, ut omittam, quod\ncreditur aqua simul cum sanguine exiliente de latere domini iuxta\nconfixus potuisse perfundi atque huiusmodi sanctissimo baptismate\ndilui, quid si in carcere fuerat baptizatus, quod et postea persecutionis\ntempore nonnulli clanculo impetrare potuerunt? quid si et\nantequam teneretur? neque enim propterea illi publicae leges parcere\npoterant, quantum adtinet ad corporis mortem, quoniam\ndiuinitus remissionem acceperat peccatorum. quid si iam baptizatus\nin latrocinii facinus et crimen incurrerat et non expers baptismatis,\nsed tamquam paenitens accepit scelerum ueniam quae baptizatus\nammisit? quando quidem pietas tam fidelis et domino in animo\neius et nobis in uerbis eius apparuit. nam si eos, de quibus 11011\nscriptum est utrum fuerint baptizati, sine baptismo de hac uita\nrecessisse contendimus, ipsis calumniamur apostolis, qui praeter\napostolum Paulum quando baptizati fuerint ignoramus. sed si ipsos\nbaptizatos esse per hoc nobis innotescere potuit, quod beato Petro\ndominus ait: qui lotus est, non indiget, ut lauet, quid\nde aliis, de quibus uel tale nihil legimus dictum, de Barnaba, de\nTimotheo, de Tito, de Sila, de Philemone, de ipsis euangelistis\nMarco et Luca, de innumerabilibus ceteris, quos absit ut baptizatos\n\n\n\n\n\n\n\n\n\n\nesse dubitemus. quamuis non legamus? Dinocrates autem septennis\npuer, in quibus annis pueri cum baptizantur iam symbolum reddunt\net pro se ipsi ad interrogata respondent, cur non tibi uisus\nfuerit baptizatus potuisse ab impio patre ad gentilium sacrilegia\nreuocari et ob hoe fuisse in poenis, de quibus sorore orante liberatus\nest, nescio. neque enim et ipsum uel numquam fuisse Christianum\nuel catechumenum defunetum fuisse legisti, quamquam ipsa lectio\nnon sit in eo canone scripturarum, unde in huiusmodi quaestionibus\ntestimonia proferenda sunt.\nNoli credere nec dicere nec docere \\'quos dominus praedestinauit\nad baptismum, praedestinationi eius eripi posse et ante\ndefungi quam in eis fuerit quod omnipotens praedestinauit inpletum\\',\nsi uis esse catholicus. nescio qua hie enim potestas contra\npotestatem dei casibus datur, quibus inruentibus quod ille praedestinauit\nfieri non sinatur. hic error quanta errantem uoragine\ninpietatis absorbeat exaggerare non opus est, cum prudentem uirum\net corrigi paratum breuiter ammonuisse sufficiat. tua quippe ista\nsunt uerba: habendam dicimus. inquis, de infantibus istius modi\nrationem, qui praedestinati baptismo uitae praesentis, antequam renascantur\nin Christo, praeueniuntur occiduo. ergone praedestinati baptismo\nuitae praesentis, antequam ad eum perueniant, praeueniuntur\nocciduo et praedestinaret deus quod futurum non fuisse praesciuit\naut hoc futurum non fuisse nesciuit, ut eius aut praedestinatio\nfrustraretur aut praescientia falleretur? uides quanta hinc dici\npossent, nisi quod paulo ante dixi tenerem, ut hinc te breuiter\nammonerem.\nXoli credere nec dicere nec docere \\'de infantibus, qui priusquam\nrenascantur in Christo, praeueniuntur occiduo, scriptum esse:\n\n\n\n\n\n\n\\'raptus e st, ne malitia mutet illius intellectum\nautne fictio decipiat an i mam eius. propter h o c\nproperauit de medio iniquitatis illum e du cer e;\npla cita enim erat deo anima cius, et: cons u mmatus\nin breui repleuit tempora longa ̒, si uis esse\ncatholicus. hoc enim ad illos omnino non pertinet, sed ad eos potius,\nqui baptizati et pie uiuentes diu non permittuntur hic uiuere non\nannis, sed sapientiae gratia consummati. iste uero error, quo putatur\nhoc de paruulis antequam baptizentur morientibus esse dictum.\nipsi sacrosancto lauacro intolerabilem facit iniuriam, si paruulus,\nqui baptizatus rapi poterat. propterea prius rapitur, ne malitia\nmutet illius intellectum aut nc fictio decipiat animam eius; quasi\nin eodem baptismo haec esse malitia credatur et fictio qua in peius\nmutetur et decipiatur, si non ante rapiatur. deinde quoniam placita\nerat deo anima eius, properauit de medio iniquitatis illum educere,\nita ut nec paululum remoraretur, ut quod in eo praedestinarat\ninpleret, sed contra suam praedestinationem facere maluit tamquam\nfestinans, nc quod ei placuerat in non baptizato exterminaretur\nin baptismo, tamquam moriturus infans ibi pereat, quo currendum\nest cum illo ne pereat. quis ergo haec uerba scripta in libro\nSapientiae de paruulis sine baptismate mortuis dicta esse crederet,\ndiceret, scriberet, recitaret. si ra. sicut oportuerat, cogitaret ?\nNoli credere nec dicere nec docere \\'aliquas mansionum\nesse extra regnum dei, quas esse dominus dixit in domo patris sui ̒,\nsi uis esse catholieus. non enim ait, sieut hoc testimonium ipse\nposuisti: multae mansiones sunt apud patrem meum — quod si ita\ndixisset, non alibi essent intellegendae quam in domo patris eius —\nsed aperte ait: in domo patris mei mansiones multae\nsunt. quis itaque audeat aliquas partes domus dei\n\n\n\n\n\n\n\n\nseparare a regno dei, ut, cum reges terrae non tantum in domo\nsua nec tantum in patria sua, sed longe lateque etiam trans\nmare regnare inueniantur, rex qui fecit caelum et terram nec in\ntota domo sua regnare dicatur?\nSed forte dicas omnia quidem pertinere ad dei regnum, quia\nregnat in caelis, regnat in terris, in abyssis, in paradiso, in inferno – ubi\nenim non regnat, cuius ubique summa potestas est? —, sed aliud\nesse regnum caelorum, quo fas non est accedere nisi lauacro regenerationis\nablutos propter dominicam ueram fixamque sententiam, aliud\nesse autem regnum terrarum uel aliarum creaturae partium, ubi\npossunt esse aliquae mansiones domus dei quamuis pertinentes ad\nregnum dei, non tamen ad regnum caelorum, ubi excellentius et\nbeatius est regnum dei; ita fieri, ut nec aliquae domus dei partes\natque mansiones a regno dei nefarie separentur et tamen non omnes\nin regno caelorum mansoribus praeparentur atque in his quae in\nregno caelorum non sunt possint feliciter habitare, quibus eas etiam\nnon baptizatis deus dare uoluerit, ut in regno dei sint, quamuis in\nregno caelorum, quia baptizati non sunt, esse non possint.\nHoc qui dicunt uidentur quidem sibi aliquid dicere, quia\nscripturas neglegenter adtendunt et quomodo regnum dei dicatur,\nunde oramus dicentes: adueniat regnum tuum, non intellegunt.\nregnum dei dicitur, ubi cum illo fidelis familia eius beate\net sempiterne tota regnabit; nam secundum potestatem quae illi\nsuper omnia est etiam nunc utique regnat. quid ergo est quod\noramus, ut ueniat, nisi ut cum illo regnare mereamur? sub eius\nautem potestate etiam illi erunt, qui poena aeterni ignis ardebunt.\nnumquidnam ob hoc etiam ipsos in regno dei futuros dicturi sumus ?\n\n\n\n\n\n\naliud est enim regni dei muneribus honorari, aliud regni dei legibus\ncoerceri. ut autem tibi manifestissime appareat non esse regnum\ncaelorum distribuendum baptizatis et alias partes regni dei dandas\nquibus tibi uisum est non baptizatis, ipsum dominum audi, qui non\nait: si quis non renatus fuerit ex aqua et\nspiritu, \\'non potest intrare in regnum caelorum ̒, sed: non\npotest, inquit, intrare i n regnum d e i. nam uerba\neius de hac re ista sunt ad Nicodemum: amen, amen dico\ntibi: nisi quis natus fuerit denuo, non potest\nuidere regnum dei. ecce non hic dixit \\'regnum caelorum\\',\nsed \\'dei\\'. et cum respondisset Nicodemus atque dixisset:\nquomodo potest homo nasci, cum senex sit?\nnumquid potest in uentrem matris suae\niterato introire et nasci? eandem dominus sententiam\nplanius apertiusque repetens ait: amen, amen\ndico tibi: nisi quis renatus fuerit ex aqua\net spiritu, non potest introire in regnum dei.\necce nec hic dixit \\'regnum caelorum\\', sed \\'regnum dei\\'. quod\nenim dixerat: nisi quis natus fuerit denuo, hoc quid\nesset exposuit dicens: nisi quis renatus fuerit ex\naqua et spiritu; et quod dixerat: non potest\nuidere, hoc exposuit dicendo: non potestintroire.\nillud tamen, quod dixerat \\'regnum dei\\', non alio nomine\nrepetiuit. neque nunc opus est quaerere atque disserere,\nutrum regnum dei regnumque caelorum cum aliqua differentia\nsit intellegendum an res una sit duobus appellata nominibus;\nsufficit, quod non potest introire in regnum dei, qui non fuerit\nlauacro regenerationis ablutus. mansiones autem aliquas constitutas\nin domo dei separare a regno dei quam sit a ueritate deuium puto,\nquod iam intellegas. et ideo quod putasti in aliquibus mansionibus,\n\n\n\n\n\n\nquas dominus multas esse dixit in domo patris sui, mansuros quosdam\netiam non renatos ex aqua et spiritu, ut fidem catholicam teneas,\nammoneo, si permittis, emendare non differas.\nXoli credere nec dicere nec docere \\'sacrificium Christianorum\npro eis qui non baptizati de corpore exierint offerendum\\', si\nuis esse catholicus, quia nec illud quod de Machabeorum libris commemorasti\nsacrificium Iudaeorum pro eis qui non circumcisi de corpore\nexierant ostendis oblatum. in qua tua sententia tam noua et\ncontra ecclesiae totius auctoritatem disciplinamque prolata uerbo\netiam insolentissimo usus es dicens: pro his sane oblationes assiduas\net offerenda iugiter sanctorum censeo sacrificia sacerdotum, ut te homo\nlaicus sacerdotibus dei nec discendo subderes nec saltem simul\nquaerendo misceres, sed censendo praeponeres. aufer tibi ista, fili;\nnon sic in uia, quam Christus humilis se ipsum esse docuit, ambulatur;\nnullus cum hoc tumore per angustam portam eius ingreditur.\nXoli credere nec dicere nec docere \\'aliquos eorum,\nqui sine baptismo Christi ex hac uita migrauerint, interim non ire\nin regnum caelorum, sed in paradisum, postea uero in resurrectione\nmortuorum etiam ad regni caelorum beatitudinem peruenire\\', si\nuis esse catholicus. hoc enim eis dare nec Pelagiana heresis ausa\nest, quae opinatur paruulos non trahere originale peccatum. quos\ntu quamuis sicut catholicus cum peccato nasci fatearis, nescio qua\ntamen peruersioris nouitate opinionis sine baptismate salutari et\nab hoc peccato cum quo nascuntur absolui et in regnum caelorum\nasseris introduci neque consideras, in hac causa quam deterius sapias\nquam Pelagius. ille quippe dominicam sententiam pertimescens,\nqua non baptizati in regnum caelorum non permittuntur intrare,\nlicet eos quos ab omni peccato liberos credit non illo audet paruulos\n\n\n\n\n\n\nmittere; tu uero sic contemnis quod dictum est: si quis non\nrenatus fuerit ex aqua et spiritu, non potest\nintroire in regnum dei, ut excepto errore, quo audes a\nregno dei paradisum separare, quibusdam (quos reos nascisieut catholicus\ncredis sine baptismate mortuis et illius reatus absolutionem et\nregnum caelorum non dubites insuper polliceri; quasi contra\nPelagium in originali peccato astruendo tunc esse possis catholicus\nuerus, si contra dominum fueris in destruenda eius de baptismo\nsententia hereticus nouus. nos te, dilectissime, non sic uolumus\nhereticorum esse uictorem, ut error uincat errorem et, quod est\npeius, maior minorem. dicis enim: aut si forte quisquam reluctetur\nlatronis animae uel Dinocratis interim temporarie conlatum esse paradisum\n— nam superesse illis adhuc in resurrectione praemium regni\ncaelorum quamquam sententia illa principalis obsistat, quia qui ns o n\nrenatus fuerit ex aqua et spiritu sancto, non\nintrabit in regnum —, tamen teneat etiam meum in hac parte\nnon inuidentis assensum, modo misericordiae praescientiaeque diuinae\net effectum amplificet et affectum. haec uerba tua sunt. ubi te confiteris\nconsentire dicenti quibusdam non baptizatis sic temporarie\nconlatum esse paradisum, ut supersit illis in resurrectione praemium\nregni caelorum, contra sententiam principalem, qua constitutum est\nnon intraturum in illud regnum, qui non renatus fuerit ex aqua et\nspiritu sancto. quam sententiam principalem timens uiolare Pelagius\nnec illos sine baptismo in regnum caelorum credidit intraturos, quos\nnon credidit reos; tu autem et originalis peccati reos paruulos\nconfiteris et tamen eos sine lauacro regenerationis absoluis et in paradisum\nmittis et postea etiam in regnum caelorum intrare permittis.\nHaec atque huiusmodi, si et alia forsitan in tuis libris\nadtentior et otiosior inuenire potueris, sine ulla dilatione iam\n\n\n\n\n\n\ncorrige, si animum catholicum geris, id est si ueraciter praelocutus es\ndicens, \\'quod tibi ipse credulus non sis ca probari posse quae dixeris\net quod semper studeas etiam propriam sententiam non tueri, si\ninprobabilis detegatur, et sit tibi cordi proprio damnato iudicio\nmeliora magis et quae sunt ueriora sectari\\'. modo proba, carissime,\nnon te fallaciter ista dixisse, ut de tua indole non solum ingeniosa,\nuerum etiam cauta, pia, modesta gaudeat catholica ecclesia, non\nde contentiosa pertinacia heretica exardescat insania. nunc est, ut\nostendas quanta post haec bona uerba quae tua commemoraui\nsinceritate pectoris dixeris, quod continuo subiecisti: nam ut est,\ninquis, optimi propositi laudandique consilii facile ad ueriora transduci,\nita inprobi obstinatique iudicii est nolle citius ad tramitem rationis\ninflecti. esto igitur optimi propositi laudandique consilii et facile\nad ueriora transducere; nec sis inprobi obstinatique iudicii, ut nolis\ncitius ad tramitem rationis inflecti. si enim haec liberaliter elocutus\nes, si non in labiis ista sonuisti, sed intus et germanitus in corde\nsensisti, in tuae correctionis tanto bono etiam moras odisti. parum\nquippe tibi fuit dicere inprobi obstinatique esse iudicii nolle ad\ntramitem rationis inflecti, nisi adderes \\'citius\\', ut hinc ostenderes\nquam sit exsecrandus qui bonum hoc numquam facit, quando quidem\nqui tardius facit tanta tibi uideatur seueritate culpandus, ut merito\ninprobi iudicii obstinatique dicatur. audi ergo te ipsum tuque potissimum\net maxime eloquii tui fructibus utere, ut citius te ad rationis\ntramitem grauitate mentis inflectas, quam te inde minus erudite\nparumque consulte lubrico aetatis auerteras.\nNimis longum est omnia, quae in libris tuis uel potius in\nte ipso uolo emendari, pertractare atque discutere et saltem breuem\n\n\n\n\n\n\ntibi de singulis corrigendis reddere rationem. nec ideo tamen te contemnas\net arbitreris ingenium et eloquium tuum parui esse pendendum.\nnec sanctarum scripturarum memoriam in te paruam esse\ncognoui; sed eruditio minor est, quam tantae indoli laborique congruebat.\nitaque te nec amplius quam oportet tibi tribuendo uanescere\nuolo nec rursus te abiciendo ac desperando frigescere. utinam\ntua scripta tecum legere possem et conloquendo potius quam\nscribendo quae sint emendanda monstrarem! facilius hoc negotium\nperageretur nostra inter nos sermocinatione quam litteris; quae\nsi scribenda esset, multis uoluminibus indigeret. uerum ista\ncapitalia, quae certo etiam numero conprehendere uolui, instanter\nammoneo, ne corrigere differas et ea prorsus a fide et praedicatione\ntua facias aliena, ut quanta tibi facultas est disputandi munere dei\nutaris utiliter ad aedificationem, non ad destructionem sanae\nsalubrisque doctrinae.\nSunt autem ista, de quibus, ut potui, iam disserui;\nsed breuiter ea repetendo percurram. unum est, quod \\'animam non\nex nihilo, sed de se ipso deum fecisse\\' dixisti; alterum \\'per infinitum\ntempus atque ita semper deum animas dare, sicut semper est ipse\nqui dat\\'; tertium \\'animam meritum aliquod perdidisse per\ncarnem, quod habuerit ante carnem\\'; quartum \\'animam per\ncarnem reparare habitudinem priscam et per eandem\ncarnem renasci, per quam meruerat inquinari\\'; quintum, \\'quod\nanima meruerit esse peccatrix ante omne peceatum\\'; sextum\n\\'infantes antequam baptizentur morte praeuentos peruenire posse\nad originalium indulgentiam peccatorum\\'; septimum \\'quos dominus\npraedestinauit ad baptismum praedestinationi eius eripi posse et\nante defungi, quam in eis fuerit quod omnipotens praedestinauit\n\n\n\n\n\n\ninpletum\\'; octauum \\'de infantibus, qui priusquam renascantur in\nChristo praeueniuntur occiduo, scriptum esse: raptus est, n e\nmalit ia mutar et illius intellectum, et cetera quae\nin eam sententiam in Sapientiae libro leguntur\\'; nonum \\'aliquas\nmansiones esse extra regnum dei earum quas esse dominus dixit\nin domo patris sui\\'; decimum est \\'sacrificium Christianorum pro\neis qui non baptizati de corpore exierint offerendum\\'; undecimum\n\\'aliquos eorum qui sine baptismo Christi ex hac uita emigrauerint\ninterim non ire in regnum, sed in paradisum, postea uero in resurrectione\nmortuorum etiam ad regni caelorum beatitudinem peruenire\\'.\nHaec interim undecim multum aperteque peruersa et fidei\ncatholicae aduersa nunc iam nihil cuncteris extirpare atque abicere\nab animo, a uerbo, ab stilo tuo, si uis, ut te non solum ad altaria\ntransisse catholica, sed uere catholicum esse gaudeamus. nam haec\nsi pertinaciter singula defendantur, tot hereses facere possunt, quot\nopiniones esse numerantur. quocirca considera, quam sit horrendum\nut omnes sint in uno homine, quae damnabiles essent in singulis\nsingulae. sed si tu pro eis nulla contentione pugnaueris, immo uero\neas fidelibus uerbis et litteris expugnaueris, laudabilior eris censor\nin te ipsum, quam si quemlibet alium recta ratione reprehenderes,\net mirabilior eorum emendator, quam si numquam illa sensisses.\nadsit dominus tuae menti et tantam spiritui tuo spiritu suo facilitatem\nhumilitatis, lucem ueritatis, dulcedinem caritatis, pacem pietatis\ninfundat, ut uictor tui animi esse malis in ueris quam cuiuslibet\ncontradicentis in falsis. absit autem ut te arbitreris haec opinando\n\n\n\n\n\n\na fide catholica recessisse, quamuis ea fidei sint aduersa catholicae,\nsi coram dco, cuius in nullius corde oculus fallitur, ueraciter te dixisse\nresipiscis \\'non te tibi ipsi esse credulum probari ea quae dixeris posse\nac studere te semper etiam propriam sententiam non tueri, si inprobabilis\ndetegatur, co quoJ sit tibi cordi proprio damnato iudicio\nmeliora magis et quae sint ueriora sectari\\'. iste quippe animus etiam\nin dictis per ignorantiam non catholicis ipsa est correctionis praemeditatione\nac praeparatione catholicus. sed iste sit modus huius\nuoluminis, ubi requiescat paululum lector, ut ad ea quae sequuntur\neius intentio ab alio renouetur exordio.\nAccipe nunc iam etiam de me ipso quae tibi dicere cupio.\nsi possim, hoc est, si ille donauerit, in cuius manu sunt et nos et sermones\nnostri. reprehendisti enim me bis numero exprimens etiam\nmeum nomen et cum te in principio libri tui inperitiae tuae ammodum\nconseium et doctrinae amminiculo destitutum, me uero ubi\nnominasti doctissimum ac peiitissimum dixeris, tamen quibus in\nrebus tibi uisus os nosse quod ego uel nescire me fateor uel, quamuis\nnesciam, scire praesumo, libertate qua oportebat non tantum senem\ninuenis et episcopum laicus, uerum etiam hominem tuo iudicio doctissimum\net peritissimum non dubitasti reprehendere. ego autem\net me doctissimum ac peritissimum nescio, immo uero me non\nesse certissime scio et fieri posse non ambigo, ut aliquid\n\n\n\n\n\n\ninperito et indocto cuipiam scire contingat, quod aliquis\ndoctus et peritus ignorat, et in hoc te plane laudo, quod\nueritatem, etsi non quam percepisti, certe quam putasti, homini\npraetulisti; ideo quidem temere, quia existimasti te scire quod nescis,\nsed ideo libere, quia personam non reueritus elegisti aperire quod\nsentis. unde te intellegere oportet, quanto esse nobis debeat cura\nmaior dominicas oues reuocare ab erroribus, si et ouibus turpe est\nuitia pastorum, si qua cognouerint, eisdem occultare pastoribus.\no si illa reprehenderes mea, quae iusta reprehensione sunt digna!\nneque enim negare debeo sieut in ipsis moribus ita multa esse in tam\nmultis opusculis meis, quae possint recto iudieio et nulla temeritate\nculpari. ex quibus si aliqua ipse reprehenderes, illic tibi fortassis\nostenderem, qualem te esse in quibus non perperam reprehenderis\nuellem meque tibi iuniori maior et praepositus subdito correctionis\nexemplum quanto humilius tanto salubrius exhiberem. sed ea in\nme reprehendisti, quae non corrigere humilitas, et partim fateri,\npartim defendere ueritas cogit.\nHaec autem sunt: unum, quod de origine animarum,\nquae post primum hominem datae sunt uel dantur hominibus, non\nsum ausus aliquid definire, quia fateor me nescire; alterum, quod\nanimam scire me dixi spiritum esse, non corpus. sed in hoc altero\nduo reprehendisti: unum, quod non eam crederem corpus esse, aliud,\nquod eam spiritum crederem. tibi enim uidetur et corpus esse\nanima et non esse spiritus. audi igitur purgationem meam contra\nreprehensionem tuam et ex hac occasione, qua me tibi purgo, in te\nipso disce quae purges. recole uerba libri tui, ubi me primitus\nnominasti: scio, inquis, plerosque et facile peritissimos uiros super\n\n\n\n\n\n\neo consultos tenuisse silentium aut nihil expressius elocutos, cum\ndefinitionem disputationibus suis inchoata expositione subtraherent —\nsicuti nuper apud te Augustini doctissimi uiri praedicatique episcopi\nconprehensum litteris lectitaui — modestius quidem, ut reor, ac uerecundius\nhuiusce rei arcana rimantes intra se ipsos tractatus sui deuorasse\niudicium neque se posse exhinc aliquid determinare professos.\nsed mihi, crede, satis superque uidetur absurdum atque incongruum\nrationi, ut homo ipse expers sui sit aut is, qui rerum omnium creditur\nadeptus esse notitiam, sibi ipsi habeatur ignotus. quid autem differt\nhomo pecore, si nescit de sua qualitate naturaque disquirere atque\ndisserere, ut merito in illum conueniat quod scriptum est: h o m o\ncum esset in honore, non intellexit; assimilatus s\nest ium entis et conp ar atus est eis? nam cum deus\nbonus nihil non ratione condiderit ipsumquehominem animal rationale,\nintellectus capacem, rationis compotem sensuque uiuacem, qui omnia\nrationis expertia prudenti ordinatione distribuat, procreauerit, quid\ntam inconuenienter dici potest quam ut eum sola sui notione fraudarit ?\net cum sapientia, mundi, quae sese usque ad ueri cognitionem superuacua\nquidem inuestigatione protendit, quia scire nequit per quem\nlicet quae sunt uera cognosci, aliqua tamen uicina, immo affinia\nueritati temptauerit super animae natura dispicere, quam indecens\natque pudendum est religiosum quemquam de hoc ipso aut nihil sapere\naut penitus sibi interdixisse ne sapiat!\nIsta tua nostrae ignorantiae disertissima et luculentissima\ncastigatio omnia, quae ad naturam hominis pertinent. sic te scire\n\n\n\n\n\n\nconpollit, ut, si eorum aliquid ignoraueris, non meo, sed tuo iudicio\npecoribus compareris. quamuis enim nos insignitius uidearis adtingere\neo quod dixisti: homo o cum e s s et inhonore, non\nintellexit, quia in quo tu non es honore sumus ecclesiae, tamen\netiam tu in eo es honore naturae, ut pecoribus praeferaris, quibus\nsecundum tuum iudicium comparandus cs, si aliquid eorum quae\nad naturam tuam constat pertinere nesciueris. neque enim eos\naspersisti hac reprehensione tantummodo, qui hoc nesciunt quod\nego nescio, hoc est humanae animae originem — quam quidem\nnon penitus nescio; scio enim deum flauisse in faciem primi hominis\nfactumque esse hominem in animam uiuam; quod tamen nisi\nlegissem, per me ipse scire non possem — sed dixisti: quid autem\ndiffert homo pecore, si nescit de sua qualitate naturaque disquirere\natque disserere? quod sensisse ita uideris, tamquam de uniuersa\nsua qualitate atque natura sic homo disquirere atque disserere\ndebeat, ut nihil cum sui lateat. quod si ita est, iam te pecoribus\ncomparabo, si mihi non responderis tuorum numerum capillorum.\nsi autem quantumcumque proficiamus in hac uita, aliqua nos ad\nnaturam nostram pertinentia nescire concedis, quaero id quantum\nquatenusque concedas, ne forte et hoc ibi sit, quod animae nostrae\nnon omni modo scimus originem; quamuis, quod ad salutem pertinet\nfidei!, diuinitus animam datam eamque non eius cuius deus\nest esse naturae remotis ambagibus nouerimus. an forte hactenus\nputas naturam suam cuique nesciendam, quatenus eam tu nescis,\nhactenusque sciendam, quatenus eam tu scire potueris, ut, si paulo\namplius te quisque nescierit, eum pecoribus compares, quod scientior\nillo esse potuisti, atque ita si quis eam paulo plus te scierit, eadem\niustitia te ille pecoribus comparabit? dic ergo quatenus nobis\n\n\n\n\n\n\nnaturam nostram nescire concedas, ut a pecoribus salua sit nostra\ndistantia, et considera tamen, ne plus a pecoribus distet qui eius\naliquid nescire sc scit, quam qui se putat scire quod nescit. natura\ncerte tota hominis est spiritus, anima et corpus; quisquis ergo a\nnatura humana corpus alienare uult, desipit. medici tamen, qui\nappellantur anatomici, per membra, per uenas, per neruos, per ossa,\nper medullas, per interiora uitalia etiam uiuos homines quamdiu\ninter manus rimantium uiuere potuerunt dissiciendo scrutati sunt,\nut naturam corporis nossent, nec tamen nos, quia ista neseimus,\npecoribus compararunt. nisi forte dicturus es eos pecoribus comparandos,\nqui animae naturam, non qui corporis nesciunt. non ergo\nita praeloqui debuisti. neque enim aisti: \\'quid differt homo pecore,\nsi nescit de animae suae qualitate atque natura\\', sed aisti: si nescit\nde sua qualitate naturaque disquirere atque disserere. qualitas utique\nnostra et natura nostra cum corpore computatur, quamuis de his\nquibus constamus singillatim singulis disseratur. uerum ego quam\nmulta possim de hominis natura scientissime disputare, si explicare\nuelim. plura uolumina inplebo; multa me tamen ignorare confiteor.\nTu autem quo uis pertinere, quod in superiore libro de\nflatu hominis disputauimus, utrum ad animae naturam. quia ipsa\nid agit in homine, an ad corporis, quod ab ca mouetur ut id ay;t,\nan ad huius aeris, cuius reciprocatu id agere declaratur, an potius\nad omnia tria, ad animam scilicet, quae corpus monet et ad corpus\nquod motu flatum recipit atque reddit et ad auram istam undique\ncircumfusam quae intrando alit, releuat exeundo? et tamen hoc\nlitteratus homo atque facundus utique nesciebas, quando credebas\n\n\n\n\n\n\net dicebas et scribebas et in conuentu multitudinis conrogatae legebas,\nex natura nostra nos utrem inflare et in natura nostra nos minus\nnihil habere, cum hoc unde faciamus facillime posses non diuinas\net humanas paginas perscrutando, sed in te aduertendo nosse cum\nuelles. quomodo igitur tibi committam, ut me doceas de origine\nanimarum, quod me nescire confiteor, qui quod tuis naribus atque\nore sine intermissione facis unde facias ignorabas? et praestet\ndominus, ut a me commonitus cedas potius quam resistas tam in\npromptu positae atque apertissimae ueritati nec de utre inflando\nsic interroges pulmones tuos, ut eos aduersus me habere malis\ninflatos quam eis adquiescere te docentibus et responsum tibi uerum\nnon loquendo et altercando, sed spirando et respirando reddentibus.\nproinde ignorantiam meam de origine animarum te corripientem\natque obiurgantem non moleste ferrem, immo insuper et gratias\nmagnas agerem. si eam mihi non solum duris percuteres conuiciis,\nsed ueris etiam excuteres dictis. si enim me posses docere quod\nnescio, non solum te uerbis, sed et pugnis caedentem deberem\npatientissime sustinere.\nNam fateor dilectioni tuae, quantum adtinet ad istam\nquaestionem, unum de duobus ualde cupio nosse, si possim, uel de\nanimarum origine quod ignoro uel utrum pertineat ad nos hoc nosse\ncum hic uiuimus. quid si enim ex illis rebus est, de quibus nobis\ndicitur: altiora te ne quaesieris et fortiora te ne\nscrutatus fueris; sed quae praecepit tibi dominus,\nilla cogita semper? uerum hoc nosse cupio aut ab\nipso deo sciente quod creat aut etiam ab aliquo docto sciente\nquod dicat, non ab homine nesciente quod anhelat. infantiam suam\n\n\n\n\n\n\nquisque non recolit et putas hominem nisi deo docente posse cognoscere,\nunde in matris utero uiuere coeperit, praes-ertim si usque adeo\nillum adhuc lateat humana natura, ut non solum quid intus habeat\nuerum etiam quid ad eam forinsecus accedat ignoret ? itane, dilectissime,\ntu me docebis aut quemquam, unde homines nascentes animentur,\nqui nesciebas adhuc usque unde uiuentes sic alantur, ut\nillo alimento paululum subtracto continuo moriantur? tu me\ndocebis aut quemquam, unde homines animentur, qui nesciebas\nadhuc usque unde utres, quando inflantur, inpleantur? utinam\nquemadmodum nescis unde origo sit animarum, sic ego saltem\nscirem utrum mihi in hac uita sciendum esset! si enim ex illis est\naltioribus, quae inquirere scrutarique prohibemur, timendum est,\nne hoc non ignorando, sed quaerendo peccemus. neque enim\npropterea non esse de illis altioribus putare debemus, quia non ad\ndei naturam pertinet, sed ad nostram.\nQuid quod nonnulla in operibus dei quam deus ipse, in\nquantum cognosci potest, difficilius cognoscuntur ? nam didicimus\ndeum esse trinitatem; quot autem animalium genera creauerit,\nsaltem terrestrium, quae in arcam Noe intrare potuerunt, adhuc\nusque nescimus, nisi hoc tu iam forte didicisti. in libro etiam\nSapientiae scriptum est: si enim tantum potuerunt\nualere ut possent aestimare saeculum, quomodo\neius dominum non facilius inuenerunt?\nan quia hoc intra nos est, ideo non altius nobis est?\ninterior enim est animae nostrae natura quam corpus. quasi\nuero corpus ipsum non facilius nosse potuit anima\nextrinsecus per oculos ipsius corporis quam intrinsecus per\nse ipsam. quid enim est in intestinis corporis, ubi non est\nipsa? et tamen etiam quaeque interna atque uitalia oculis\n\n\n\n\n\n\n\n\n\n\ncorporis inquisiuit et quicquid ex eis discere potuit per oculos corporis\ndidicit. et certe ibi erat, etiam quando illa nesciebat. et cum\nuiscera intrinsecus nostra non possint sine anima uiuere, facilius ea\npotuit anima uiuificare quam nosse. an forte ad eius cognitionem\naltius illa est corpus eius quam ipsa et ideo si uelit inquirere atque\ndisserere, quando semen hominis conuertatur in sanguinem quando\nin solidam carnem, quando ossa durari quando incipiant medullari,\nquot sint genera uenarum atque neruorum, quibus discursibus et\nanfractibus uniuersum corpus illae inrigent illi alligent, utrum in\nneruis deputanda sit cutis utrum in ossibus dentes — distant enim,\nquod medulla carent — et quid ab utrisque differant ungues, quoniam\nhis duritia similes sunt, praecidi autem et crescere commune\nillis est cum capillis, quisnam sit usus uenarum non sanguinis, sed\naeris, quas arterias uocant: haec atque huiusmodi de natura corporis\nsui si anima nosse desideret, tuncine dicendum est homini:\naltiora te ne quaesieris et fortiora te ne scrutatus\nfueris, si autem de sua origine quod nescit inquirat, non\nest altius neque fortius quam ut id possit adprehendere ? et absurdum\nexistimas atque incongruum rationi, ut nesciat anima utrum\nnoua diuinitus insufflata sit an de parentibus tracta, cum hoc iam\npraeteritum non meminerit et inter illa deputet, quae inreuocabiliter\nsicut infantiam et cetera recentis ab utero aetatis oblita est, si\ntamen cum sensu eius aliquo factum est quando factum est, nec\nputas absurdum atque incongruum, ut corpus sibi subditum nesciat\net quod non est de praeteritis eius, sed de praesentibus prorsus\nignoret, utrum uenas moueat ut uiuat in corpore, neruos autem\n\n\n\n\n\n\nutres membris corporis operetur, et si ita est, cur neruos non moueat,\nnisi uelit, pulsus autem uenarum, etiam si nolit, sine intermissione\nagat, de qua parte corporis ceteris dominetur quod ἡγεμονιϰόν uocant,\nutrum de corde an de cerebro an dispertite de corde motibus,\nde cerebro sensibus an de cerebro et sensibus et uoluntariis motibus,\nde corde autem non uoluntariis uenarum pulsibus, et si de cerebro\nilla duo facit, cur sentiat etsi nolit, membra uero non moucat nisi\nuelit? cum igitur haec in corpore nisi ipsa non faciat, cur nescit\nquod facit uel unde facit ? nec ei turpe est ista quod nescit et turpe\nesse existimas, si nesciat unde uel quomodo facta sit. cum se ipsa\nnon fecerit? an quia nonnulli sciunt, quomodo haec et unde agat\nin corpore, ideo ad illa altiora atque fortiora id pertinere non putas ?\nAt ego hinc tibi maiorem moueo quaestionem, cur paucissimi\nnouerint unde agant, quod omnes agunt. fortasse dicturus es,\nquia illi didicerunt artem anatomicam uel empiricam, quas medicinalis\ncontinet disciplina, quam pauci assequuntur, ceteri uero ista\ndiscere noluerunt, cum potuissent, si utique uoluissent. ubi omitto\ndicere, cur multi conentur discere ista nec possint, quia tardo. quod\nmultum mirum est, inpediuntur ingenio ea discere ab aliis. quae\naguntur ab eis. ipsis et in eis ipsis. sed haec ipsa est maxima quaestio,\ncur arte non mihi opus sit, ut esse in caelo sciam solem et lunam et\nalia sidera, et arte mihi opus sit, ut sciam quando digitum moneo,\nunde incipiam, a corde an a cerebro an ab utroque an neutro, et\ndoctore non egeam. ut sciam quid sit tam longe altius super me,\nab alio autem homine discere exspectem, unde agatur a me quod\nagitur in me. nam cum in corde cogitare dicamur et quod cogitamus\nnullo alio homine sciente sciamus, ipsum tamen cor ubi cogitamus\n\n\n\n\n\n\nnescimus in qua parte corporis habeamus, nisi ab alio discamus\nqui nescit quod cogitamus. nec ignoro, cum audimus, ut ex toto\ncorde diligamus deum, non hoc dici de illa particula carnis nostrae,\nquae sub costis latet, sed de illa ui, qua cogitationes fiunt; quae\nmerito appellatur hoc nomine, quia sicut motus non cessat in corde,\nunde se pulsus diffundit usquequaque uenarum, ita non quiescimus\naliquid cogitando uersare. uerum tamen cum omnis sensus ab anima\ninsit et corpori, cur etiam in tenebris et oculis clausis sensu corporis,\nqui uocatur tactus, membra forinsecus nostra numeremus, ipsius\nautem animae interiore praesentia, qua cunctis quae uiuificat atque\nanimat praesto est, nulla intrinsecus nostra uiscera nouerimus, non\nmedicos empiricos nec anatomicos nec dogmaticos nec methodicos,\nsed hominem scire arbitror neminem.\nEt quisquis fuerit conatus haec discere, non frustra ei\ndicitur: altiora te ne quaesieris et fortiora\nte ne scrutatus fueris. neque enim altiora sunt\nquam potest nostra statura contingere, sed quam potest\nnostra coniectura conprehendere et fortiora quam potest uis\nhumani ingenii penetrare; et tamen non est caelum caeli,\nnon dimensio siderum, non modus maris atque terrarum, non\ninfernus inferior, nos sumus, qui nos conprehendere non ualemus,\nnos modulum scientiae nostrae altiores fortioresque superamus, nos\nnon possumus capere nos et certe non sumus extra nos. nec ideo\ncomparandi pecoribus, quia id quod sumus non penitus inuenimus;\net comparandos nos pecoribus putas, si quod fuimus obliti sumus,\nsi tamen id aliquando noueramus? neque enim nunc anima mea\ntrahitur ex parentibus aut insufflatur a deo: utrumlibet horum\nfecerit, tunc fecit quando me creauit, non etiam nunc de me uel\nin me facit; actum illud atque transactum est nec praesens mihi\n\n\n\n\n\n\nest nec recens. ne id quidem scio, utrum id scierim oblitusque sim,\nan uero nec tunc quando factum est id sentire ac nosse potuerim.\nEcce modo, modo dum sumus, dum uiuimus, dum nos\nuiuere scimus. dum meminisse nos et intellegere et uelle certissimi\nsumus, qui nos naturae nostrae magnos cognitores esse iactamus\nquid ualeat memoria nostra uel intellegentia uel uoluntas omnino\nnescimus. amicus quidam meus iam inde ab adulescentia, Simplicius\nnomine, homo excellentis mirabilisque memoriae, cum interrogatus\nesset a nobis, quos uersus Vergilius in omnibus libris supra\nultimos dixerit, continuo celeriter memoriterque respondit. quaesiuimus\netiam superiores ut diceret: dixit. et credidimus eum posse\nretrorsus recitare Vergilium; de quocumque loco uoluimus, petiuimus\nut faceret: fecit. prosa etiam de quacumque oratione Ciceronis,\nquam memoriae commendauerat, id eum facere uoluimus:\nquantum uoluimus sursum uersus secutus est. cum ammiraremur,\ntestatus est deum nescisse se hoc posse ante illud experimentum.\nita, quantum ad memoriam pertinet, tunc se eius animus didicit\net, quandocumque disceret, nisi temptando et experiendo non posset;\net utique antequam temptaret, idem ipse erat: cur se igitur nesciebat ?\nSaepe nos praesumimus aliquid memoria retenturos et eum\nid putamus, non scribimus nec nobis postea cum uolumus uenit\nin mentem nosque paenitet credidisse uenturum nec litteris inligasse,\nne fugeret; et subito rursus, cum id non quaeramus, occurrit: numquid\nnos non eramus, quando id cogitabamus ? nec tamen hoc sumus\nquod fuimus, quando id cogitare non possumus. quid est ergo, quod\nnescio quomodo subtrahimur negamurque nobis itemque nescio\n\n\n\n\nquomodo proferimur ad nos reddimurque nobis, quasi alii simus\net alibi simus, quando quaerimus nec inuenimus quod in memoria\nnostra posuimus, neque nos ipsi ad nos ipsos ueluti alibi positos\nperuenire possimus et tunc perueniamus quando inuenimus? ubi\nenim quaerimus nisi apud nos? et quid quaerimus nisi nos, quasi\nnon simus in nobis et aliquo recesserimus a nobis? nonne adtendis\net exhorrescis tantam profunditatem ? et quid est hoc aliud quam\nnostra natura nec qualis fuit, sed qualis nunc est? et ecce magis\nquaeritur quam conprehenditur. saepe mihi propositam quaestionem\nputaui me intellecturum, si inde cogitarem; cogitaui nec potui, saepe\nnon putaui et tamen potui. uires itaque intellegentiae meae non\nsunt mihi utique cognitae et credo quia nec tibi.\nSed me contemnis forsitan confitentem et propter hoc quoque\npecoribus comparabis. ego autem monere uel, si non dignaris,\ncerte ammonere non desino, ut agnoscas potius communem infirmitatem,\nin qua uirtus perficitur, ne pro cognitis incognita praesumendo\nad ueritatem peruenire non possis. puto enim esse aliquid, quod et\ntu intellegere quaeris nec potes nec tamen quaereres, nisi te posse\nsperares. ac per hoc et tu uires intellegentiae tuae nescis, qui\nnaturae tuae scientiam profiteris nec mecum ignorantiam confiteris.\nquid dicam de uoluntate, ubi certe liberum a nobis praedicatur\narbitrium ? nempe beatissimus apostolus Petrus uolebat pro domino\nanimam ponere, plane uolebat; neque enim deum id pollicendo fallebat,\nsed quantas uires haberet uoluntas ipsa nesciebat: proinde\nuir tantus, qui Iesum filium dei esse cognouerat, sc latebat. scimus\nnos itaque aliquid uelle seu nolle; sed uoluntas nostra, etiam cum\nbona est, quantum ualeat, quantas uires habeat, quibus temptationibus\ncedat quibusue non cedat, si nos non fallimus, fili dilecte,\nnescimus.\nVide igitur quam multa non praeterita, sed praesentia\nde natura nostra nec tantum quod ad corpus, uerum etiam quod\nad interiorem hominem pertinet ignoremus nec tamen pecoribus\ncomparemur; et tu, quia praeteritam originem animae meae non\nomnino nescio, sed non plene scio — nam scio mihi esse datam a\ndeo nec tamen esse de deo —, tanto me conuicio dignum putasti I\net quando possum de natura spiritus et animae nostrae commemorare\nomnia quae nescimus? ubi potius exclamare debemus ad deum,\nquod ille exclamauit in psalmo: mirificata est scientia\ntua ex in e; inualuit, non potero ad illam. cur enim\nadiecit \\'ex me\\' nisi quia ex seipso quam inconprehensibilis esset dei\nscientia coniciebat, quando quidem se ipsum conprehendere non\nualebat? rapiebatur apostolus in tertium caelum et audiebat ineffabilia\nuerba, quae non licet homini loqui, et utrum in corpore\nhoc illi accidisset an extra corpus nescire se dicit nec a te comparari\npecoribus pertimescit. sciebat se spiritus eius esse in tertio caelo,\nesse in paradiso et utrum esset in corpore nesciebat. et utique\ntertium caelum et paradisus non erat ipse apostolus Paulus; corpus\nuero eius et anima atque spiritus eius ipse erat. ecce sciebat magna,\nalta atque diuina, quae ipse non erat; et hoc nesciebat, quod ad\nnaturam ipsius pertinebat. quis in tanta occultarum rerum\nscientia tantam sui ipsius ignorantiam non miretur? quis\npostremo crederet, nisi qui non fallit hoc diceret: quid\noremus, sicut oportet, nescimus? ubi esse\nnostra maxime debet intentio, ut nos in ea quae ante sunt\nextendamus; et me, si in eis quae retro sunt aliquid de\nmea origine oblitus sum, pecoribus comparas, cum audias\neundem apostolum dicentem: quae retro oblitus, in\nea quae ante sunt extentus secundum i\n\n\n\n\n\n\nintentionem sequor ad palmam supernae\nuocationis dei in Christo Iesu!\nAn forte etiam hoc quia dixi: quid oremus, sicut\noportet, nescimus, inridendum me arbitraris et inrationalibus\nsimilem animantibus iudicas ? et forte tolerabilius. cum enim recto\nsanoque iudicio futura nostra praeteritis praeferamus et oratio nobis\nnon propter quod fuimus, sed propter quod erimus sit necessaria,\nmulto est utique molestius nescire quid oremus quam quemadmodum\nexorti fuerimus. sed ueniat tibi in mentem, ubi hoc legeris,\nuel relegendo recole et noli in me huius conuicii lapidem iacere,\nne ad quem non uis perueniat. ille ipse quippe doctor gentium\napostolus dixit: quid enim oremus, sicut oportet,\nnescimus, quod non tantum uerbo docuit, sed suo quoque\ndemonstrauit exemplo. nam contra utilitatem et salutis suae perfectionem\nnesciens orabat, ut discederet ab eo stimulus carnis, quem\nsibi datum dixit, ne magnitudine reuelationum suarum extolleretur.\net quia eum dominus diligebat, non fecit quod ignoranter petebat,\nsed tamen ubi ait: quid enim oremus, sicut oportet,\nnescimus, mox adiunxit: sed ipse spiritus interpellat\ngemitibus inenarrabilibus. qui autem\nscrutaturcorda, scit quid spiritus sapiat, quia\nsecundum deum interpellat pro sanctis, id est\n\\'interpellare sanctos facit\\', ille utique spiritus, quem deus misit\nin corda nostra clamantem: abba, pater, et inquo\nclamamus: abba, pater; utrumque enim dictum est et\n\n\n\n\n\n\naccepisse nos spiritum clamantem: abba, pater et\naccepisse nos spiritum, in quo clamamus: abba,\npater, ut exponeretur quomodo dixit \\'clamantem\\', hoc\nest \\'clamare facientem\\', ut ipso faciente clamemus. doceat ergo et\nhoc me quando uoluerit, si hoc mihi expedire nouit, ut sciam unde\nsecundum animam originem ducam. sed ille hoc me doceat spiritus,\nqui altitudines dei serutatur, non homo, qui spiritum nescit, unde\nuter inflatur. absit tamen, ut ego hinc te pecoribus comparem;\nnon enim hoc quia non poteras, sed quia non aduerteras nesciebas.\nVerum tu fortasse, quamuis altiora sint, quae de animarum\norigine requiruntur quam est unde ducimus et reddimus\nflatum, tamen eadem altiora de scripturis sanctis te didicisse confidis,\nde quibus per fidem didicimus, quae nulla possent humana\ningenia uestigare. nam longe utique praestantius est nosse resurrecturam\ncarnem ac sine fine uicturam quam quicquid in ea medici\nscrutando discere potuerunt, quod nullo sensu anima percipit. cum\npraesentia sua uegetet cuncta quae nescit; et longe est melius nosse\nanimam, quae in Christo renata et renouata fuerit, in aeternum\nbeatam futuram quam quicquid de illius memoria, intellegentia,\nuoluntate nescimus. haec autem quae dixi praestantiora atque\nmeliora nullo modo nosse ualeremus, nisi diuinis crederemus eloquiis.\nhis ergo eloquiis fidere te fortassis existimas, ne de origine\nanimarum sententiam definitam proferre cuncteris. primum si ita\nesset, non ipsi humanae naturae tribuere debuisti, quod scit homo\nde sua qualitate atque natura disquirere atque disquirere, sed dei\nmuneri; dixisti enim: quid differt homo pecore, si hoc nescit ? quid\nigitur opus est aliquid legere, ut hoc sciamus, si eo ipso quo a pecore\n\n\n\n\n\n\ndistamus iam hoc scire debemus? sicut enim nihil mihi legis,\nut me uiuere sciam — habet enim natura mea, ut hoc nescire non\npossim — ita, si et illud scire naturae est, cur mihi de hac re profers\nquibus credam testimonia scripturarum? numquid soli distant\npecore qui eas legunt ? nonne ita creati sumus, ut distemus pecoribus\net antequam ad aliquas litteras peruenire possimus ? quid est, quaeso,\nquod tantum naturae nostrae arrogas, ut co ipso quo distat a pecore\niam norit de origine animarum disquirere atque disserere, et rursus\neam sic facis huius cognitionis expertem, ut hoc scire humanitus\nnequeat, nisi diuinis testibus credat?\nDeinde et in hoc falleris. nam diuina testimonia, quae\nad istam quaestionem soluendam referre uoluisti, non id aperiunt.\naliud est quod illa demonstrant, sine quo uere non possumus pie\nuiuere, quod scilicet animarum nostrarum deum habeamus datorem,\ncreatorem, formatorem. sed quomodo id faciat, utrum nouas eas\nflando an de parentibus trahendo, non exprimunt nisi de una illa\nquam primo homini dedit. lege diligenter quod scripsi ad fratrem\nnostrum dei seruum Renatum; ibi enim quia id ostendi, non fuit\nnecesse et hic scribere. uelles autem me definire quod ipse definisti,\nut in tales angustias contruderer, in quales ipse contrusus aduersus\ncatholicam fidem tot et tanta locutus es, ut ea si fideliter et humiliter\nrecolas atque consideres, uideas profecto quantum tibi profuisset,\nsi scisses nescire quod nescis, et quantum tibi prosit, si uel nunc\nscias. nam si intellegentia tibi placet in natura hominis, quoniam\nreuera si eam non haberet, nihil, quantum ad animas pertinet,\npecoribus distaremus. intellege quid non intellegas, ne totum non\nintellegas, et noli despicere hominem. qui ut ueraciter intellegat\n\n\n\n\n\n\nquod non intellegit hoc se non intellegere intellegit. unde autem\ndictum sit in sacro psalmo: homo in honore cum esset,\nnon intellexit; comparatus est pecoribus insensatis\net similis factus est eis, lege et intellege, ut hoc\nobprobrium humiliter potius ipse caueas quam superbe alteri obicias.\nde his enim dictum est, qui istam uitam solam deputant uitam\nsecundum carnem uiuentes et post mortem nihil sperantes ueluti\npecora, non de his, qui neque negant se scire quod sciunt et confitentur\nse nescire quod nesciunt et tutius intellegunt infirmitatem\nsuam quam de sua uirtutc confidunt.\nNon itaque displiceat praesumptioni tuae iuuenali meus\nsenilis timor, fili. ego enim, si hoc quod de animarum origine\nquaerimus nec deo nec aliquo spiritali homine docente scire potuero,\nparatior sum defendere quam recte etiam hoc deus sicut alia multa\nnos scire noluerit quam temere dicere, quod aut ita sit obscurum.\nut hoc non solum ad aliorum intellegentiam perducere nequeam,\nsed nec ipse intellegam, aut certe etiam hereticos adiuuet, qui\npropterea persuadere conantur ab omni noxa puras esse animas\nparuulorum, ne scilicet eadem noxa in auctorem deum recurrat et\nredeat, quod insontes animas, quibus nec lauacrum regenerationis\nsubuenturum esse praesciuit, dando carni peccatrici esse conpulerit\npeccatrices nulla baptismatis gratia subuentura, qua liberentur a\ndamnatione perpetua, quando quidem innumerabiles animae infantum,\nantequam baptizentur, de corporibus exeunt. absit enim.\nut hoc nolens diluere dicam quae ipse dixisti, \\'quod anima per\ncarnem meruerit inquinari et esse peccatrix nullum habens ante\npeccatum, quo recte id meruisse dicatur\\', et \\'quod etiam sine\nbaptismo originalia peccata soluantur\\' et \\'quod regnum quoque\ncaelorum non baptizatis in fine tribuatur\\'. haec atque huiusmodi\n\n\n\n\n\n\nuenena fidei nisi dicere timerem, fortasse de hac re definire aliquid\nnon timerem. quanto melius igitur non separatim de anima disputo\net affirmo quod nescio, sed quod apertissime apostolum uideo\ndocuisse simpliciter teneo ex uno homine omnes homines ire in\ncondemnationem qui nascuntur ex Adam, nisi ita renascantur in\nChristo, sicut instituit ut renascantur, antequam corpore moriantur,\nquos praedestinauit ad aeternam uitam misericordissimus gratiae\nlargitor, qui est et illis quos praedestinauit ad aeternam mortem\niustissimus supplicii retributor non solum propter illa quae uolentes\nadiciunt, uerum etiam, si infantes nihil adiciant, propter originale\npeccatum. haec est in hac quaestione definitio mea, ut occulta\nopera dei habeant suum secretum salua fide mea.\nNunc iam, quantum dominus donare dignatur, etiam\nad illud debeo respondere, ubi de anima loquens meum nomen\niterasti atque dixisti: non enim, sicut Augustinus peritissimus\nepiscopus profitetur, incorpoream et eandem spiritum esse permittimus\n. prius itaque utrum anima incorporea, sicut ego dixi, an\ncorporea, sicut tu, existimanda sit disputemus; deinde utrum etiam\nipsa secundum scripturas nostras dicatur spiritus, quamuis etiam\nproprie spiritus nuncupetur non uniuersa, sed aliquid eius. ac\nprimum scire uellem corpus quid esse definias. si enim non est corpus\nnisi quod membris carnalibus constat, nec terra erit corpus nec\ncaelum nec lapis nec aqua nec sidera nec si quid huiusmodi est; si\nautem corpus est quicquid maioribus et minoribus suis partibus\nmaiora et minora spatia locorum obtinentibus constat, corpora\nsuntetiam ista quae commemoraui: corpus est aer, corpus est lux ista\nuisibilis et omnia, sicut dicit apostolus, corpora caelestia\net corpora terrestria.\nSed utrum aliquid tale sit anima, scrupulosissime ac\nsubtilissime quaeritur. uemm tamen tu, unde tibi maxime gratulor,\ndeum corpus non esse confirmas; sed me rursus sollicitum facis.\nubi dicis: si anima caret corpore, ut sit, sicut quibusdam placet,\ncassae inanitatis aeria futilisque substantia. his enim tuis uerbis\nuideris credere omne quod caret corpore inanis esse substantiae.\nquod si ita est, quomodo deum audes dicere carere corpore nec\ntimes, ne sequatur inanis eum esse substantiae ? porro si et corpore\ncaret deus, quod iam confessus es, et cum inanis esse substantiae\nabsit ut dicas, non ergo inanis substantiae est quicquid\ncorpore caret. et ideo qui incorpoream dicit esse animam, non est\nconsequens, ut eam uelit uideri inanis futilisque substantiae, quia\net deum, qui non est inane aliquid, simul incorporeum confitetur.\nuide autem quantum intersit inter id quod dico et quod tu me\nexistimas dicere. ego enim nec aeriae substantiae animam dico:\nalioquin corpus esse confiteor. aer quippe corpus est secundum\nomnes, qui de corporibus cum loquuntur quid loquantur sciunt.\ntu autem propter id quod incorpoream dixi animam, non solum\ncassae inanitatis, sed ob hoc aeriam me putasti eam dixisse substantiam,\ncum et corpus eam non esse dixerim, quod est aer, et\nquod aere inpletur inane esse non possit. quod nec utres tui te\nammonere potuerunt. quid enim aliud in eos nisi aer, quando\ninflantur, artatur? qui usque adeo inanes non sunt, ut eadem\nplenitudine etiam pondera sufferant. quodsi forte aliud tibi uidetur\nesse flatus, aliud aer, cum aer motus ipse sit flatus, quod et flabello\nagitato doceri potest, certe uasa quaelibet concaua, quae putas\n\n\n\n\n\n\ninania, ut plena esse cognoscas, ab ea parte, qua inplentur, deprime\nin aquam et uide, quod nihil humoris in ea possit intrare repellente\naere, quo plena sunt. cum autem ore sursum uersus conlocantur\nsiue ex latere, tunc recipiunt liquorem, si quis infunditur uel ingreditur,\nexeunte atque euadente aere qua exitus patet. hoc praesenti\nfacilius posset demonstrari facto quam scripto. sed non est hic\ndiutius inmorandum, cum siue intellegas aeris naturam esse corpoream\nsine non intellegas, me tamen putare non debes uel aeriam\ndixisse animam, sed omnino incorpoream; quod et tu esse confiteris\ndeum, quem dicere non audes inane esse aliquid, sed negare non\npotes omnipotentis et inmutabilis esse substantiae. cur ergo\nmetuimus, ne sit cassae inanitatis anima, si sit incorporea, cum\ndeum incorporeum esse fateamur nec eum cassae inanitatis esse\ndicamus ? sic itaque potuit incorporeus incorpoream creare animam,\nquemadmodum uiuens uiuentem quamuis inmutabilis mutabilem\net omnipotens longe inparem.\nCur autem animam nolis esse spiritum, sed corpus\neam uelis esse non uideo. si enim propterea spiritus non est, quia\ndistincte apostolus nominauit spiritum dicens: et inte g er\nspiritus uester et anima et corpus, eadem causa\nest, cur ea non sit corpus, quia distincte nominauit et corpus; si\nautem affirmas, quod et anima corpus sit quamuis distincte corpore\nnominato, permitte, ut etiam spiritus sit quamuis distincte spiritu\nnominato. multo magis enim tibi debet uideri anima spiritus esse\nquam corpus, quia spiritum et animam unius fateris esse substantiae,\nunius autem substantiae animam corpusque esse non\ndicis. quo igitur pacto corpus est anima, cum eius et corporis sit\ndiuersa natura, et spiritus non est anima, cum eius et spiritus sit\n\n\n\n\n\n\nuna eademque natura? quid quod ista tua ratione etiam spiritum\ncorpus esse cogeris dicere? alioquin si spiritus corpus non est et\nanima corpus est, non sunt spiritus et anima unius ciusdemque\nsubstantiae; tu autem utrumque, quamuis duo quaedam sentias,\nunam fateris habere substantiam: ergo et spiritus corpus est, si\nanima corpus est; neque enim aliter possunt unius eiusdemque esse\nnaturae. proinde secundum te illud quod ait apostolus: spiritus\nuester et anima et corpus, tria sunt corpora; sed ex\nhis duo, anima et spiritus, unius naturae sunt corpora, corpus autem\nillud, quod etiam caro dicitur, diuersa natura est. et ex his tribus,\nut opinaris, corporibus, quonnn unum diuersae. duo uero sunt unius\neiusdemque substantiae, constat totus homo, una quaedam res\natque una substantia. ista cum asseras, non uis tamen, ut duae\nres unius eiusdemque substantiae, id est anima et spiritus, habeant\nunum spiritus nomen, cum duae res non unius eiusdemque, sed\ninparis diuersaeque substantiae, id est anima et corpus, habeant\nunum, sicut putas, corporis nomen. =\nsed hoc omitto, nc de nominibus inter nos sit potius\ncontrouersia quam de rebus. quisnam sit homo interior uideamus,\nutrum anima an spiritus an utrumque. sed, sicut te scripsisse\nuideo, interiorem hominem animam dicis. de hac enim loquebaris,\ncum diceres: et gelante substantia, quae conprehendi non poterat,\nefficeret corpus aliud intra corpus naturae suae ui et spiramine conglobatum\nexindeque inciperet homo interior apparere, quem uelut in\nformam uaginae corporalis inclusum ad similitudinem sui deliniauit\nexterioris hominis habitudo. deinde infers: flatus ergo dei animam\nfecit, immo flatus ex deo anima factus est, effigiata substantialis et\n\n\n\n\n\n\nsecundum naturam suam corporea et sui corporis similis imaginique\nconformis. post haec incipiens loqui de spiritu: haec, inquis, anima,\nquae ex flatu dei haberet originem, sine sensu proprio atque intellectu\nintimo esse non potuit, quod est spiritus. sicut ergo uideo, interiorem\nhominem uis esse animam, intimum spiritum, tamquam et ipse\ninterior sit animae sicut illa corpori. ita fit, ut quemadmodum\ncorpus per interiora cana sua recipit aliud corpus, quod est anima,\nsicut putas, sic et anima credenda sit habere interiora inania, qua\ncorpus tertium receperit spiritum, atque ita totus homo constet\nex tribus: exteriore, interiore, intimo. itane nondum respicis,\nquanta te absurdissima consequantur, cum animam conaris asseuerare\ncorpoream ? deinde dic. mihi: quis eorum renouabitur in\nagnitione dei secundum imaginem eius qui creauit eum? interior\nan intimus? apostolus quidem praeter interiorem et exteriorem\nnon uideo quod sciat alium interioris interiorem, id est totius\nhominis intimum. sed elige quem uolueris. qui renouetur secundum\nimaginem dei, quomodo hanc recipiet, qui iam sumsit exterioris\nimaginem? si enim per membra exterioris cucurrit interior et\ngelauit — hoc enim etiam uerbo usus es, tamquam figmentum\nfusile fieret ex forma lutea, quae de puluere facta est —, quomodo\neadem manente forma, quae inpressa illi est uel expressa de corpore,\npotest reformari ad imaginem dei? an duas habebit imagines, a\nsummo quidem dei, ab imo autem corporis, sicut in nummo dicitur\n\\'caput et nauia\\'? an forte dicis, quod anima ceperit imaginem\ncorporis et spiritus capiat imaginem dei, tamquam illa contigua\ncorpori et ille sit deo, ac sic ad imaginem dei homo ille intimus,\nnon iste interior reformetur? sed frustra hoc dicis. nam si et ille\n\n\n\n\n\n\nintimus ita est per animae omnia membra diffusus ut illa per corporis,\niam etiam ipse per animam cepit imaginem corporis, sicut\nilla eum forma formauit. ac per hoc non habet ubi capiat imaginem\ndei manente in se ista imagine corporis, nisi quemadmodum nummus,\nut dixi, aliter ex inferiore, aliter ex parte superiore formetur.\nad ista te absurda quando de anima cogitas carnalis cogitatio corporum\nuelis nolisue conpellit. sed deus, ut etiam ipse rectissime\nconfiteris, non est corpus; quomodo igitur capiat eius imaginem\ncorpus? obsecro te, frater, ut non conformeris huic saeculo, sed\nreformeris in nouitate mentis tuae nec sapias secundum carnem,\nquoniam mors est.\nSed, inquis, si anima caret corpore, quid est quod apud\ninferos diues ille cognoscit ? certe, inquis, nouerat iam Lazarum, non\nnouerat Abraham. unde illi tanto ante tempore defuncti Abrahae\nprouenit agnitio ? haec dicens si agnitionem hominis prouenire non\nputas sine corporis forma, ut noueris te ipsum, credo quod assidue\nspeculum adtendis, ne, si fueris oblitus faciem tuam. non te possis\nagnoscere. rogo te, quem magis hominem nouit homo quam se\nipsum et cuius minus potest faeiem uidere quam suam ? quis autem\npotest cognoscere deum, quem tu quoque incorporeum esse non\ndubitas, si praeter corporis formam, sicut putas, non potest cognitio\nprouenire, id est si corpora possunt sola cognosci? quis autem\nChristianus de tam magnis difficillimisque rebus disputans animum\nin uerba diuina tam neglegenter intendat, ut dicat: (si incorporea\nest anima, necesse est careat forma\\'? oblitus es te formam legisse\n\n\n\n\n\n\n\n\n\n\ndoctrinae? ergo corporea est forma doctrinae. oblitus es scriptum\nesse de Christo Iesu, antequam hominem fuisset indutus, quod in\nforma dei erat? quomodo ergo dicis: si incorporea est anima, necesse\nest careat forma, cum audias formam dei, quem non esse corporeum\nconfiteris et ita loqueris, tamquam forma nisi in corporibus esse\nnon possit?\nDicis etiam \\'cessare illic nomina, ubi non distinguitur\nforma, et nihil illic agere appellationem nominum, ubi nulla est\ndesignatio personarum\\', hinc uolens probare Abrahae animam fuisse\ncorpoream, quia dici potuit: pater Abraham. iam diximus\netiam ubi corpus nullum est esse formam. si autem appellationem\nnominum nihil putas agere, ubi non sunt corpora, numera ista\nnomina, quaeso te: fructus autem spiritus est\ncaritas, gaudium, p a x, longanimitas, benignitas,\nbonitas, fides, mansuetudo, continentia\net dic mihi utrum res ipsas non agnoscas, quarum ista sunt\nnomina, uel sic agnoscas, ut aliqua liniamenta corporum uideas.\necce, ut alia taceam, dic mihi quam figuram, quae membra, quem\ncolorem caritas habeat, quae certe, si ipse inanis non es, inane aliquid\ntibi uideri non potest. cuius auxilium inploratum est, inquis, corporeus\nutique uisus est atque formatus. audiant te homines et dei\nnemo inploret auxilium, quia nemo eum potest uidere corporeum.\nDenique, inquis, membra illic animae describuntur,\nut uere sit corpus, et uis \\'per oculum totum caput intellegi\\', quia\ndictus est leuasse oculos suos, \\'per linguam fauces, per digitum\n\n\n\n\n\n\nmanum\\', quia dictum est: mitteLazarum, utintinguat\nextremum digiti sui in aquam, ut refrigeret\nlinguam meam. tamen, ne per membrorum nomina de deo\ntibi corporeo praescribatur, dicis \\'per haec incorporeas intellegendas\nesse uirtutes\\', quia deum rectissime defendis non esse corporeum.\nquid igitur causae est, cur nomina ista membrorum in deo tibi\ncorpus non faciant, in anima faciant? an uero quando de creatura\nhaec dicuntur, proprie accipienda sunt, quando autem de creatore,\ntropice\\' atque translate? pinnas itaque corporeas daturus es nobis,\nquoniam non creator, sed creatura, id est homo dicit: si\nassumsero pinnas meas sicut columba? porro\nautem, si propterea linguam habebat diues ille corpoream, quoniam\ndixit: refrigeret linguam mea, in nobis quoque adhuc\nin carne uiuentibus manus habet ipsa lingua corporeas, quia scriptum\nest: mors et uita in manibus linguae. puto\netiam non tibi uideri uel esse in creaturam uel corpus esse peccatum:\ncur ergo habet faciem? an non audis in psalmo: non est pax\nossibus meis a faeie peccatorum meorum ?\nQuod uero \\'illum Abrahae sinum\\' existimas -esse corporeum\net per ipsum\\' asseris totum corpus eius agnosci\\', uereor, ue in re\ntanta ioculariter atque inridenter, non serio grauiterque agere credaris.\nneque cnim usque adeo desiperes, ut arbitrareris corporeum\nunius hominis sinum ferre tot animas, immo, ut secundum te loquar,\n\\'ferre tot corpora bene meritorum, quos illuc angeli sicut Lazarum\nperferunt\\'. nisi opinaris fortasse illam unam animam solam ad\n\n\n\n\n\n\n\n\neundem sinum peruenire meruisse. si non iocaris et errare pueriliter\nnon uis, sinum Abrahae intellege remotam sedem quietis atque\nsecretam, ubi est Abraham. et ideo Abrahae dictum, non quod\nipsius tantum sit, sed quod ipse pater multarum gentium sit positus,\nquibus est ad imitandum fidei principatu propositus, sicut deum\nAbrahajn et deum Isaac et deum Iacob se deus uocari uoluit, cum\nsit innumerabilium deus.\nNeque. haec ita me disserere existimes, tamquam\nnegem fieri posse, ut anima mortui sicut dormientis in similitudine\ncorporis sui sentiat seu bona seu mala. nam et in somnis\nquando aliqua dura et molesta perpetimur, nos utique sumus et,\nnisi euigilantibus nobis illa praetereant, poenas grauissimas pendimus;\nsed corpora esse credere, quibus hac atque illae quasi ferimur\net uolitamus in somnis, hominis est, qui parum uigilanter de rebus\ntalibus cogitauit. de his quippe uisorum imaginibus maxime anima\nprobatur non esse corporea, nisi uelis et illa corpora dicere, quae\npraeter nos ipsos tam multa uidemus in somnis: caelum, terram,\nmare, solem, lunam, stellas, fluuios, montes, arbores, animalia.\nhaec qui corpora esse credit, incredibiliter desipit; sunt tamen corporibus\nomnino simillima. ex hoc genere sunt etiam, quae aliqua\nsignificantia diuinitus demonstrantur siue in somno siue in extasi.\nquae unde fiant, id est quaenam sit uelut materies eorum, quis\nindagare. possit aut dicere? procul dubio tamen spiritalis est, non\ncorporalis. namque huiusmodi species uelut corporum, non tamen\ncorpora et uigilantium cogitatione formantur et profunditate\nmemoriae continentur et ex eius abditissimis sinibus nescio quo\nmirabili et ineffabili modo cum recordamur prodeunt et quasi ante\n\n\n\n\n\n\noculos prolata uersantur. tam multas igitur et tam magnas corporum\nimagines, si anima corpus esset, capere cogitando uel memoria continendo\nnon posset. secundum tuam quippe definitionem corporea\nsubstantia sua corpus hoc exterius non excedit. qua igitur magnitudine,\nquae nulla illi est, imagines tam magnorum corporum et\nspatiorum atque regionum capit? quid ergo mirum, si et ipsa sibi\nin sui corporis similitudine apparet et quando sine corpore apparet?\nneque enim cum suo corpore sibi apparet in somnis et tamen in ea\nipsa similitudine corporis sui quasi per loca ignota et nota discurrit\net laeta sentit multa uel tristia. sed puto, quod nec tu audeas\ndicere figuram illam corporis atque membrorum, quam sibi habere\nuidetur in somnis, uerum corpus esse. nam isto modo erit uerus mons,\nquem sibi uidetur ascendere, et corporea domus, quam sibi uidetur\nintrare, et arbor uera lignumque uerum corpus habens, sub qua\nsibi uidetur iacere, et aqua uera, quam sibi uidetur haurire, et omnia\nin quibus quasi corporibus uersatur corpora erunt, si et ipsa corpus\nest, quae simili imagine inter cuncta illa uersatur.\nDe conscriptis uisionibus martyrum dicendum tibi\nest aliquid, quoniam tu etiam inde testimonium adhibendum putasti.\nnempe sancta Perpetua uisa sibi est in somnis cum quodam Aegyptio\nin uirum conuersa luctari. quis autem dubitet in illa similitudine\ncorporis animam eius fuisse, non corpus, quod utique in suo femineo\nsexu manens sopitis sensibus iacebat in stratis, quando anima eius\nin illa uirilis corporis similitudine luctabatur? quid hic dicis?\nuerumne erat corpus illa uiri similitudo an non erat corpus, quamuis\nhaberet similitudinem corporis? elige quid uelis. si corpus erat,\ncur non seruabat uaginae suae formam? neque enim in illius\n\n\n\n\n\n\nfeminae carne uirilia repererat genitalia, unde ita posset sese coartando\net, ut tu loqueris, \\'gelaudo\\' formari. deinde, obsecro te, cum\ncorpus dormientis adhuc uiueret, quando eius anima luctabatur,\nin sua uagina erat utique omnibus membris uiuentis inclusa et\nin eius corpore suam formam, de quo fuerat formata, seruabat —\nnondum quippe artus illos, sicut fit in morte, reliquerat; nondum\nmembra ex membris formata ex formantibus cogente ui morti,\nextraxerat —: unde igitur erat uirile animae corpus, in quo sibi luctari\ncum aduersario uidebatur? si autem non erat corpus et tamen erat\naliquid simile corporis, in quo sane uerus labor aut uera laetitia\nsentiretur, iamne tandem uides quemadmodum fieri possit, ut sit\nin anima similitudo quaedam corporis nec ipsa sit corpus?\nQuid si tale aliquid apud inferos geritur et in eis se non\ncorporibus, sed corporum similitudinibus animae agnoscunt? cum\nenim tristia patimur quamuis in somnis, etsi membrorum corporeorum\nsit illa similitudo, non membra corporea, non est tamen\npoenae similitudo, sed poena; sic etiam ubi laeta sentiuntur. sed\nquoniam sancta Perpetua nondum erat mortua, non uis hinc tibi\nfortasse praescribi, cum ualde ad rem pertineat, cuius esse naturae\nexistimes illas similitudines corporum quas habemus in somnis.\net tota ista causa finita sit, si eas et similes corporibus et non esse\ncorpora confiteris. uerum tamen Dinocratcs frater eius mortuus\nerat; hunc uidit cum illo uulnere quod uiuus habuit et unde est\nperductus ad mortem. ubi est quod tantis conatibus laborasti,\ncum ageres de praecisione membrorum, ne simul concidi anima putarctur?\nccce uulnus erat in anima Dinocratis, quod eam ui sua,\nquando erat in eius corpore, exclusit e corpore. quomodo ergo\nsecundum tuam opinionem, \\'quando membra corporis praeciduntur,\n\n\n\n\n\n\nab ictu se subtrahit et in alias partes densendo se colligit, ne aliqua\npars eius uulncre corporis amputetur\\', etiamsi dormienti atque\nnescienti membrorum aliquid praecidatur? tantam quippe illi\ntribuis uigilantiam. ut etiam uisis occupata somniorum, si plaga\ninruerit ignoranti, qua caro feriatur. se illa prouidenter perniciterque\nsubducat, ne possit feriri atque uexari siue concidi, nec adtendis,\nhomo prudens, quod, si sc anima inde subduceret, nec illa percussio\nsentiretur. sed inueni quod potueris quid inde respondeas, quomodo\nanima partes suas abripiat et recondat introrsus, ne, ubi praeciditur\nseu percutitur corporis membrum, amputetur et ipsa atque uexetur,\nDinoeratem aspice et dic, cur eius anima non se subtraxerit ah co\ncorporis loco, qui mortifero uulnere uastabatur, nc in illa fieret quod\nin eius facie etiam post mortem ipsius corporis appareret. an forte\niam tibi placet, ut istas potius similitudines corporum quam corpora\nesse credamus, ut quomodo apparet quasi uulnus, quod non est\nuulnus, ita quod non est corpus quasi corpus appareat? nam si\nanima uulnerari potest ab eis qui uulnerant corpus, nihilne metuendum\nest, ne possit occidi ab eis qui corpus occidunt? quod dominus\napertissime fieri non posse testatur. et tamen anima Dinocratis mori\nnon potuit, unde corpus eius est mortuum, et quasi uulnerata uisa\nest, sicut corpus fuerat uulneratum, quoniam corpus non erat, sed\nhabebat in similitudine corporis etiam similitudinem uulneris.\nporro autem in non uero corpore uera miseria fuit animae, quac\nsignificabatur adumbrato corporis uulnere, de qua sororis sanctae\norationibus meruit liberari.\nIam illud quale est dicere, quod \\'anima formam de corpore\naccipiat et cum incremento corporis protendatur et crescat, et non\n\n\n\n\n\n\nadtendere quam monstrosa euadat anima iuuenis siue senis, si eius\nbrachium praecidatur infanti. contrahit enim se, ut dicis, animae\nmanus, ne ipsa etiam cum manu corporis amputetur, et in alias se\npartes corporis densendo concludit. ac per hoc illud animae brachium\nquam breue corporis fuit, unde acceperat formam, tam breue seruabitur\nubicumque seruetur, quia perdidit formam, cuius incremento\nposset pariter crescere. exit ergo anima iuuenis aut senis, qui\nmanum cum esset paruus amisit, habens quidem duas manus,\nquia una refugiens non est amputata cum corpore, sed alteram iuuenalem\nuel senilem, alteram uero sicut primum fuerat infantilem. tales\nanimas, crede mihi, non forma corporis facit, sed erroris deformitas\nfingit. non mihi uideris ab isto errore posse erui, nisi deo adiuuante\ndiligenter consideraueris uisa somniantium et inde cognoueris esse\nquasdam quae non sint corpora, sed similitudines corporum.\nquamuis enim et ea quae similia corporibus cogitamus ex eo genere\nsint, tamen, quod ad mortuos adtinet, aptior coniectura de dormientibus\nducitur. neque enim frustra eos qui mortui sunt appellat sancta\nscriptura dormientes, nisi quia est quodammodo consanguineus\nleti sopor.\nProinde si anima corpus esset et corporea esset figura,\nin qua se uidet in somnis, eo quod de corpore eius fuisset expressa,\nnullus hominum membro corporis amputato sicut eo caret, ita sine\nillo se uideret in somnis, sed potius semper integrum, eo quod\nanimae ipsius nihil fuerit amputatum. cum uero aliquando se\nintegros uideant, aliquando autem, sicut sunt, ex quacumque parte\ntruncatos, quid aliud ista res docet nisi animam sicut aliarum\nrerum quas sentit in somnis ita et corporis modo sic, modo sic non\n\n\n\n\n\n\nueritatem, sed similitudinem gerere ? gaudium uero eius siue tristitia,\ndelectatio uel offensio, siue sit in corporibus siue in corporum\nsimilitudinibus, uera est. tu ipse nonne dixisti uereque dixisti\n\\'alimenta et uestimenta non esse animae, sed corpori necessaria\\'?\ncur ergo aquae stillam desiderauit apud inferos diues? cur\\'Samuhcl\nsanctus post mortem\\', ut ipse quoque commemorasti, \\'solito indumento\nuestitus apparuit\\'? numquid ille ruinas animae sicut carnis\nper umoris alimentum reficere cupiebat? numquid iste de corpore\nuestitus exierat? sed in illo uera erat molestia, qua cruciabatur\nanima, non tamen uerum corpus, cui quaereret alimenta, et iste sic\npotuit apparere uestitus, ut non corpus esset, sed similitudinem corporis\nhaberet et anima et habitus. neque enim se anima sicut in\nmembra corporis ita et in uestimenta porrigit et coartat, ut etiam\ninde formetur.\nPost mortem uero quam uim cognitionis corruptibilibus\nexoneratae corporibus animae accipiant etiam non bonae, ut uel\npariter malas uel etiam bonas ualeant interioribus sensibus intueri\net agnoscere siue in ipsis non corporibus, sed similitudinibus corporum\nsiue in bonis aut malis affectionibus mentis, in quibus nulla\nsunt quasi liniamenta membrorum, quis ualeat indagare? unde est\net illud, quod patrem Abraham diues ille, cum in tormentis esset,\nagnouit, cui figura corporis eius non erat nota, cuius corporis\nsimilitudinem quamuis incorpoream potuit anima retinere. quis\nautem recte dicat se aliquem hominem cognouisse, nisi in quantum\npotuit eius uitam uoluntatemque cognoscere, quae utique moles non\nhabet uel colores? sic enim et nos ipsos certius quam ceteros\nnouimus, quia nobis conscientia nostra nota est et uoluntas. quam\n\n\n\n\n\n\nplane uidemus et in ea tamen aliquam corporis similitudinem non\nuidemus, hanc in alio quamuis praesente non cernimus, etiam cuius\nabsentis faciem nouimus, recolimus, cogitamus. nostram uero\nfaeiem eo modo nosse, recolere, cogitare non possumus et tamen nos\nipsos nobis magis quam illum cognitum uerissime dicimus. ita\nclarum est, ubi sit potior hominis ueriorque notitia.\nCum ergo aliud sit in anima, quo corpora uera sentimus\n— quod facimus quinque sensibus corporis —, aliud, quo praeter\nipsos similia corporibus non corpora cernimus — ubi et nos ipsos\nnon aliter quam similes corporibus contuemur —, aliud, quo nec\ncorpora nec similitudines corporum, sicut fidem, spem, caritatem,\nsine ullis coloribus et tumoribus eorumque similibus certius sane\nfirmiusque conspicimus, ubi magis esse et quodammodo familiarius\nhabitare debemus, ubi renouari in agnitione dei secundum\nimaginem eius qui creauit nos? nonne in hoc quod tertio loco posui?\nibi enim certe neque ullum sexum neque ullam sexus similitudinem\ngerimus.\nXam illa masculinae uel femininae animae forma membris\nuirilibus muliebribusquc distincta, si non corporis similitudo, sed\ncorpus est, uelis nolis est masculus, uelis nolis est femina, quaecumque\naut masculus apparet aut femina. sed tamen si secundum\ntuam opinionem et corpus est anima et uiuum corpus est et habet\nmammas protumidas et propendulas et non habet barbam et habet\nuuluam et genitalia, quae habent feminae corporis membra, et\nnon est femina, egone non dicam uera constantius: \\'et habet oculum\net habet linguam et habet digitum et habet cetera similia corporis\nmembra et haec tota est corporis similitudo, non corpus\\', cum hoc\n\n\n\n\n\n\nquod ego dico probet apud se quisque, cum corpora imaginatur\nabsentium — probet certe, cum figuras et suam et alias suorum\nrecolit somniorum —, a te autem huius monstri, ubi et uerum est et\nuiuum est et femineum est corpus et femineus non est sexus, nullum\nin natura rerum proferatur exemplum ?\nQuod enim de phoenice loqueris, ad rem de qua agitur\nomnino non pertinet. resurrectionem quippe illa significat corporum,\nnon sexum destruit animarum, si tamen, ut creditur, de sua morte\nrenascitur. sed arbitror, quod tuum sermonem parum putaueris\nfore plausibilem, si non multa de phocnice more adulescentium\ndeclamares. numquid enim sunt in eius corpore genitalia masculina,\net non est masculus, uel feminina, et non est femina? tu autem\nadtende, quid dicas, quid adstruere, quid persuadere coneris.\n\\'animam\\' dicis \\'per cuncta membra diffusam gelando riguisse et a\nuertice usque ad ima uestigia, a medullis intimis usque ad superficiem\ncutis totam totius accepisse corporis formam; ac per hoc accepit\nin feminae corpore quicquid habent femineorum uiscerum\nfeminae et uerum est hoc corpus et haec uera sunt membra et tamen\nnon est femina. cur, obsecro te, in uero et uiuo corpore omnia sunt\nmembra feminea, et non est femina, in uero et uiuo corpore membra\nsunt omnia masculina, et non est masculus ? quis ista credere, dicere,\ndocere praesumat? an quia non generant animae? ergo nec muli\net mulae sunt masculi et feminae. an quia nec concumbere poterunt\nsine carneis corporibus amimae? sed hoc aufertur et his qui castrantur\net tamen, cum eis adimatur et motus et opus, non adimitur\nsexus figura quantulacumque masculinorum manente membrorum.\n\n\n\n\n\n\nnemo umquam masculum negauit eunuchum: quid quod apud te\nanimae etiam eunuchorum testes integros habent et, si cuiquam\ngenitalia prorsus tota tollantur, tota in eius anima secundum\nopinionem tuam et omnino integra permanebunt ? nouit enim se\nsubtrahere, sicut dicis, cum ea pars carnis coeperit exsecari, ut\nea forma, quae inde sumpta est, quando illud unde sumpta est\namputatur, non pereat, sed quamuis infusa gelauerit, motu tamen\ncelerrimo rapiatur et interius recondatur, ut salua seruetur, et tamen\nnon sit masculus apud inferos masculinorum genitalium secum\nafferens totum, qui cum illa in corpore non haberet, masculus fuit\npropter eorum solum locum. falsa sunt haec, fili; si non uis ut sit\nin anima sexus, non sit et corpus.\nNon omnis similitudo corporis corpus est. dormi, et\nuidebis; sed cum euigilaueris, uigilanter discerne quod uideris. in\nsomnis enim tibi uelut corporeus apparebis; neque id corpus tuum,\nsed anima tua, nec uerum corpus sed similitudo corporis erit. iacebit\nenim corpus tuum, ambulabit ipsa; silebit lingua corporis tui,\nloquetur illa; clausi erunt oculi tui, uidebit illa; et utique uiuentia\niacebunt tui corporis membra, non mortua. ac per hoc nondum\nextracta est uelut de uagina sua gelata illa forma, sicut putas,\nanimae tuae et in ea tamen tota atque integra cernitur similitudo\ncarnis tuae. ex hoc genere similitudinum corporalium, quae non\ncorpora sicut corpora apparent, sunt omnia quae sanctos libros\nlegens in propheticis etiam uisionibus non intellegis, quibus significantur\nea quae geruntur in temporibus, uel praesenti uel praeterito\nucl futuro. falleris autem in eis, non quia sunt ipsa fallacia, sed\nquia non ea sicut accipienda sunt accipis. ubi enim uisae sunt animae\n\n\n\n\n\n\nmartyrum, in eadem reuelatione uisus est et agnus quasi occisus\nhabens cornua septem; ibi equi aliaque animalia, sicut oportuit,\nfigurata; ibi postremo et stellae ceciderunt et caelum plicitum est\nut liber; nec tamen tunc concidit mundus. ista itaque omnia si\nsapienter accipimus, quamuis dicamus uisa ueracia, non tamen\nuera dicimus corpora.\nProlixioris autem sermonis est de isto genere similitudinum\ncorporalium diligentissima disputatio, utrum et angeli, seu boni seu\nmali, sic appareant, quando specie hominum uel quorumlibet corporum\napparent, an habeant aliqua uera corpora et in ipsorum\npotius ueritate uideantur, an uero in somnis uel in extasi in istis\ncernantur non corporibus, sed similitudinibus corporum, uigilantibus\nautem uera cernenda et, si opus est, etiam tangenda ingerant\ncorpora. sed ista in hoc libro requirenda et pertractanda esse non\narbitror. nunc de anima incorporea satis dictum sit. quam si corpoream\nmauis credere, prius tibi definiendum est quid sit corpus,\nne forte, cum de re ipsa inter nos constet, incassum de nomine laboremus.\nquanta te tamen absurda secuta sint tale corpus in anima\ncogitantem, qualia sunt quae ab omnibus eruditis corpora nuncupantur,\nid est quae per distantiam longitudinis, latitudinis, altitudinis\nlocorum occupant spatia, minora minoribus suis partibus et\nmaiora maioribus, puto quod iam prudenter aduertas.\nRestat ostendere quemadmodum, quamuis et\nproprie dicatur spiritus non uniuersa anima, sed aliquid ipsius —\nsicut apostolus dicit: et integer spiritus uester et\nanima et cor pus, uel illud multo expressius in libro Iob:\nabsoluisti animam meam ab spiritu meo —,\ntamen et uniuersa anima appelletur hoc nomine, quamuis multo\nmagis haec quaestio nominum uideatur esse, 11011 rerum. cum enim\n\n\n\n\n\n\nconstet esse aliquid in anima, quod proprie spiritus nominetur, quo\nexcepto proprie nominatur et anima, iam de rebus ipsis nulla\ncontentio est, praesertim quia illud etiam ego dico proprie uocari\nspiritum quod et tu dicis, id est quo ratiocinamur et intellegimus,\nquando ita distincte ista dicuntur, quemadmodum apostolus ait:\netinteger spiritus uester et anima et corpus.\nhunc autem spiritum etiam mentem uidetur appellare, cum dicit:\nmente seruio legi dei, carne autem legi peccati.\nnam ipsa sententia est: et caro concupiscit aduersus\nspiritum, spiritus autem aduersus\ncarnem, ut quod ibi dixit mentem, hoc intellegatur hic spiritum\ndicere, non, sicut tu existimas, \\'uniuersam mentem uocari, quae constat\nex anima et spiritu\\', quod ubi legeris nescio. mentem quippe\nnostram nisi rationale et intellectuale nostrum dicere non solemus.\nac per hoc quod ait idem apostolus: renouam i n i spiritu\nmentis uestrae, quid aliud dixit quam \\'renouamini mente\nuestra\\'? sic enim spiritus mentis nihil est aliud quam mens, quomodo\ncorpus carnis nihil aliud potest esse quam caro. nam et hoc\nscriptum est: in expoliatione corporis carnis,\nubi carnem corpus carnis appellat. dicit sane et alio modo spiritum\nhominis, quem prorsus a mente discernit: si enim orauero\nlingua, inquit, spiritus meus orat, mens autem\nmea infructuosa. est. uerum nunc non de isto spiritu\nloquimur, qui est a mente distinctus – habet iste suam eandemque\ndifficilem quaestionem; multis enim modis atque in diuersis significationibus\nscripturae diuinae spiritum nominant —, sed de quo\nnunc agimus, quo ratiocinamur, intellegimus, sapimus, constat inter\nnos sic cum etiam proprie spiritum nuncupari, ut non sit uniuersa\n\n\n\n\n\n\nanima, sed aliquid eius. tamen animam etiam spiritum esse si propterea\nnegas, quia eius intellegentia distincte dicitur spiritus, poteris\nnegare uniuersum semen lacob appellari Israhel, quoniam excepto\nIuda etiam distincte appellatus est Israhel in tribubus decem,\nquae in Samaria tunc fuerunt. sed quid opus est hic diutius inmorari\n?\nIam nunc unde facilius ostendamus adtende eam\nquae anima est etiam spiritum dici. cum audis uel legis domino moriente\nquod scriptum est: et inclinato capite tradidit\nspiritum, ita uis intellegi, tamquam a parte significaucrit\ntotum, non quod ea quae anima est possit et spiritus nuncupari.\nat ego ut possim expeditius probare quod dico, te ipsum testem\ncitius et commodius adhibebo. sic enim spiritum definisti, ut pecora\nappareant non spiritum habere, sed animam; inrationalia quippe\nideo dicuntur, quod uim non habeant intellegentiae atque rationis.\nunde cum hominem ipsum anumoneres suam nosse naturam, ita\nlocutus es: nam cum deus bonus nihil non ratione condiderit ipsumque\nhominem animal rationale, intellectus capacem, rationis compotem\nsensuque uiuacem, qui omnia rationis expertia prudenti ordinatione\ndistribuat, procreauerit. his tuis uerbis satis asseruisti, quod\nomnino uerissimum est, hominem esse compotem rationis atque\nintellegentiae capacem, quod utique non sunt animalia rationis expertia.\nunde et testimonio diuino eos, qui non intellegunt, pecoribus\ncomparasti non utique habentibus intellectum. quod et alio\nloco scriptum est: nolite esse sicut equus et mulus,\nquibus non est intellectus. quae cum ita sint, adtende\n\n\n\n\n\n\netiam quibus uerbis spiritum definieris atque descripseris, cum\nillum ab anima distinguere niteris. haec anima, inquis, quae ex\nflatu dei habet originem, sine sensu proprio atque intellectu intimo\nesse non potuit, quod est spiritus. et paulo post: et quamuis anima,\ninquis, animet corpus, tamen quod sentit, quod sapit, quod uiget, spiritus\nsit necesse est. item paulo post: aliud erit, inquis, anima et aliud\nspiritus, sapientia et sensus animae. his uerbis satis indicas quid\nesse spiritum hominis sentias, id est rationale nostrum, quo sentit\natque intellegit anima, non sicut sentitur corporis sensibus, sed\nsicut est ille intimus sensus, ex quo est appellata sententia. hinc\nautem pecoribus sine dubitatione praeponimur, eo quod sunt illa\nrationis expertia. non habent itaque spiritum pecora, id est intellectum\net rationis ac sapientiae sensum, sed animam tantum. nam\net de illis dictum est: producant aquae repentia\nanimarum uiuentium, et: producat terra animam\nuiuentem. ut ergo plenissime ac planissime noueris eam\nquae anima est more diuinorum eloquiorum etiam spiritum dici,\nappellatur pecoris spiritus. et utique non habent pecora illum\nspiritum, quem tua dilectio discernens ab anima definiuit. unde\nmanifestum est, quod generali uocabulo anima pecoris recte potuit\nsic uocari, sicut legitur in libro Ecclesiaste: quis scit, spiritu\nsfiliorum hominis si ascendat ipse sursum\net spiritus pecoris si descendat ipse deorsum\nin terram? itemque in diluuii uastitate scriptum est: et mortua\nest omnis caro, quae mouebatur super\nterram, uolatilium, pecorum et iumentorum\net ferarum; et omnis serpens qui mouetur\nsuper terram et omnis homo et omnia\n\n\n\n\n\nquaecumque habent spiritum uitae, ubi remotis omnibus\ndubitationis ambagibus generale animae nomen esse intellegimus\nspiritum. cuius quidem nominis significa.tio tam late patet, ut\netiam deus uoeetur spiritus; et iste flatus aerius, quamuis sit\ncorporeus, appellatur in psalmo spiritus tempestatis. quapropter\neam quae anima est etiam spiritum nuncupari puto (secundum\nillud: auferes spiritum eorum, et deficient,\net iterum: exiet spiritus eorum, etreuertetur in\nterram suam, hoc est corpus in puluerem suum. ergo nomen\nanimae spiritus est ab eo, quod spiritalis est; animae nomen est\nab eo, quod corpus animet, hoc est uiuificet. aestimo) quod ammonitus\nhis, quae commemoraui, diuinarum testimoniis paginarum,\nubi et anima pecoris, cui non est intellectus, appellata legitur\nspiritus, non negabis ulterius. quocirca si et illa quae de anima\nincorporea disputata sunt capis et sapis, non est unde tibi displiceam,\nquod eam me scire dixi non corpus esse, sed spiritum, quia et corpus\nnon esse monstratur et generali nomine spiritus nuncupatur.\nQuamobrem si hos ad te libros inpensa dilectione\nconscriptos repensa dilectione sumis et legis, si in principio primi\ntui libri audis et te ipsum et studes, sicut dixisti, \\'tuam sententiam\nnon tueri, si inprobabilis detegatur\\', illa praecipue undecim caue,\nde quibus in libro superiore commonui: ne \\'animam sic dicas ex\ndeo, ut eam non de nulla nec de alia, sed de sua natura creauerit\\';\naut \\'quod per infinitum tempus atque ita semper animas det, sicut\nsemper est ipse qui dat\\'; aut \\'animam meritum aliquod perdidisse\nper carnem, quod habuerit ante carnem\\'; aut \\'animam per carnem\nreparare habitudinem priscam perque ipsam carnem renasci, per\n\n\n\n\n\n\n\n\n\n\nquam meruerat inquinari\\'; aut \\'quod anima ante omne peccatum\nmeruerit esse peccatrix\\'; aut \\'infantes sine regenerationis baptismate\nmortuos ad indulgentiam peruenire originalium peccatorum\\'; aut\n\\'eos, quos dominus praedestinauit ad baptismum, posse ante defungi\nnec in eis quod omnipotens praedestinauit inpleri\\'; aut \\'de his, qui\npriusquam baptizentur exspirant, dictum esse quod scriptum est:\nraptus est, ne malitia mutaret illius intellectum\natque ad hunc sensum cetera pertinentia; aut \\'earum\naliquas mansiones extra regnum dei esse, quas multas in domo\npatris sui dominus dixit esse\\'; aut \\'sacrificium corporis et sanguinis\nChristi pro his qui non baptizati de corpore exierint offerendum\\';\naut \\'aliquos eorum qui sine Christi baptismate moriuntur in paradisum\ninterim recipi ac postmodum et regni caelorum beatitudinem\nconsequi\\'. haec praecipue caue, fili, nec cognominari Vincentius\ndelecteris, si uis esse uictor erroris, nec te, quando aliquid nescis,\nexistimes scire, sed, ut scias, disce nescire. neque enim aliquid in\noccultis dei operibus ignorando, sed temere incognita pro cognitis\nastruendo et falsa pro ueris proferendo ac defendendo peccatur.\nignorantiam uero meam, utrum animae hominum nouae fiant an\nde parentibus — quas tamen a creatore deo non de ipsius substantia\nfieri dubitare fas non est — aut non debere reprehendi aut\nab eo debere, a quo potest docente et auferri, et habere in se animas\ncorporum similitudines incorporeas, ipsas autem non esse corpora\net salua distinctione animae et spiritus etiam uniuersaliter animam\nspiritum nuncupari puto quod persuaserim caritati tuae; si autem\n\n\n\n\n\n\npersuadere non potui, utrum tamen ea dixerim quae persuadere\ndebuerim qui legent potius iudicabunt.\nSi qua sane alia, quae plurima in tuis libris emendanda mihi\nuidentur, scire fortasse desideras, uenire tibi non sit onerosum,\nnon tamquam discipulo ad magistrum, sed primaeuo ad grandaeuum,\nforti ad infirmum. etsi enim eos non edere debuisti, maiore tamen\net ueriore gloria quisque correctus sua confessione reprehenditur\nquam cuiuslibet errantis ore laudatur. quamuis in eorundem recitatione\nlibrorum auditores et laudatores tuos 11011 omnes ista quae\nsana doctrina inprobat uel ante sensisse uel ad ea tibi consensisse\ncrediderim, sed acie mentis ipso tuae recitationis impetu cursuque\nperstricta haec parum aduertere potuisse ant certe etiam illos qui\naduertere potuerunt non in te rerum liquidissimam ueritatem,\nsed uerborum afluentiam et ingenii facultatem indolemque laudasse.\nplerumque enim praedicatur et amatur eloquium in spe iuuenis, etsi\nnondum habeat maturitatem fidemque doctoris. quapropter ut et\ntu recte sapias et alios non tantummodo delectare possit, uerum\netiam aedificare quod loqueris, curam te oportet gerere de sermonibus\ntuis remotis plausibus alienis.\nEodem tempore quidam Vincentius Victor in Mauritania\nCaesariensi inuenit apud Hispanum quendam presbyterum Petrum\nnonnullum opusculum meum, ubi quodam loco de origine animae\nhominum singulorum, utrum ex illa primi hominis ac deinde ex\nparentibus propagentur an sicut illi uni sine ulla propagatione\nsingulae singulis dentur, me nescire confessus sum, uerum tamen\nscire animam non corpus esse, sed spiritum, et contra ista mea\nad eundem Petrum scripsit ille duos libros, quos mihi de Caesarea\nRenatus monachus misit. quibus ego lectis responsione mea\nquattuor reddidi, unum ad Renatum monachum, alterum ad\npresbyterum Petrum et duos ad eundem Victorem. sed ad Petrum\nquamuis habeat libri prolixitatem, tamen epistula est, quam nolui\na tribus ceteris separare. in his autem omnibus, in quibus multa\nnecessaria disseruntur, defendi de origine animarum, quae singulis\nhominibus dantur, cunctationem meam et multos errores atque\nprauitates praesumptionis cius ostendi. quem tamen iuuenem non\npraepropere detestandum, sed adhuc docendum quanta potui\nlenitate tractaui et ab eo scripta correctionis eius accepi.\nHuius operis liber ad Renatum sic incipit: Sinceritatem\ntuam nos, ad Petrum autem sic: Domino dilectissimo fratri et\nconpresbytero Petro; duorum uero nouissimorum ad Vincentium\nVictorem primus sic incipit: Quod mihi ad te scribendum putaui.\n"};
