var sequence = {"name":"Augustine. De Consensu Evangelistarum","data":"Inter omnes diuinas auctoritates, quae sanctis litteris continentur,\neuangelium merito excellit. quod enim lex et prophetae\nfuturum praenuntiauerunt, hoc redditum adque conpletum\nin euangelio demonstratur. cuius primi praedicatores\napostoli fuerunt, qui dominum ipsum et saluatorem nostrum\n\n\n\n\n\n\n\n\n\n\n\n\nlegum Christum etiam praesentem in carne uiderunt, cuius\nnon solum ea, quae ex ore eius audita uel ab illo sub oculis\nsuis operata dicta et facta meminerant, uerum etiam quae,\npriusquam illi per discipulatum adhaeserant, in eius natiuitate\nuel infantia uel pueritia diuinitus gesta et digna memoria siue\nab ipso siue a parentibus eius siue quibuslibet aliis certissimis\nindiciis et fidelissimis testimoniis requirere et cognoscere\npotuerunt, inposito sibi euangelizandi munere generi humano\nadnuntiare curarunt. quorum quidam, hoc est Mattheus et\nIohannes, etiam scripta de illo, quae scribenda uisa sunt,\nlibris singulis ediderunt.\nAc ne putaretur, quod adtinet ad percipiendum et praedicandum\neuangelium, interesse aliquid, utrum illi adnuntient,\nqui eundem dominum hic in carne apparentem discipulatu\nfamulante secuti sunt, an hi, qui ex illis fideliter conperta\ncrediderunt, diuina prouidentia procuratum est per spiritum\nsanctum, ut quibusdam etiam ex illis, qui primos apostolos\nsequebantur, non solum adnuntiandi, uerum etiam scribendi\neuangelium tribueretur auctoritas. hi sunt Marcus et Lucas.\nceteri autem homines, qui de domini uel de apostolorum actibus\naliqua scribere conati uel ausi sunt, non tales suis\ntemporibus extiterunt, ut eis fidem haberet ecclesia adque in\n\n\n\n\n\n\nauctoritatem canonicam sanctorum librorum eorum scripta\nreciperet, nec solum quia illi non tales erant, quibus narrantibus\ncredi oporteret, sed etiam quia scriptis suis quaedam\nfallaciter indiderunt, quae catholica adque apostolica regula\nfidei et sana doctrina condemnat.\nIsti igitur quattuor euangelistae uniuerso terrarum orbe\nnotissimi, et ob hoc fortasse quattuor, quoniam quattuor sunt\npartes orbis terrae, per cuius uniuersitatem Christi ecclesiam\ndilatari ipso sui numeri sacramento quodammodo declararunt,\nhoc ordine scripsisse perhibentur: primus Mattheus, deinde\nMarcus, tertio Lucas, ultimo Iohannes. unde alius eis fuit\nordo cognoscendi adque praedicandi, alius autem scribendi.\nad cognoscendum quippe adque praedicandum primi utique\nfuerunt qui secuti dominum in carne praesentem dicentem\naudierunt facientemque uiderunt adque ex eius ore ad euangelizandum\nmissi sunt. sed in conscribendo euangelio, quod\ndiuinitus ordinatum esse credendum est, ex numero eorum,\nquos ante passionem dominus elegit, primum adque ultimum\nlocum duo tenuerunt, primum Mattheus, ultimum Iohannes,\nut reliqui duo, qui ex illo numero non erant, sed tamen\nChristum in illis loquentem secuti erant, tamquam filii\n\n\n\n\n\n\n\n\n\n\namplectendi ae per hoc in loco medio constituti utroque ab eis\nlatere munirentur.\nHorum sane quattuor solus Mattheus Hebraeo scripsisse\nperhibetur eloquio, ceteri Graeco. et quamuis singuli suum\nquendam narrandi ordinem tenuisse uideantur, non tamen\nunusquisque eorum uelut alterius praecedentis ignarus uoluisse\nscribere repperitur uel ignorata praetermisisse, quae scripsisse\nalius inuenitur, sed sicut unicuique inspiratum est non superfluam\ncooperationem sui laboris adiunxit. nam Mattheus suscepisse\nintellegitur incarnationem domini secundum stirpem\nregiam et pleraque secundum hominum praesentem uitam\nfacta et dicta eius. Marcus eum subsecutus tamquam pedisequus\net breuiator eius uidetur. cum solo quippe Iohanne\nnihil dixit, solus ipse perpauca, cum solo Luca pauciora, cum\nMattheo uero plurima et multa paene totidem adque ipsis\nuerbis siue cum solo siue cum ceteris consonante. Lucas autem\ncirca sacerdotalem domini stirpem adque personam magis\noccupatus apparet. nam et ad ipsum Dauid non regium stemma\nsecutus ascendit, sed per eos, qui reges non fuerunt, exit ad\nNathan filium Dauid, qui nec ipse rex fuit. non sicut Mattheus,\nqui per Salomonem regem descendens ceteros etiam reges ex\nordine persecutus est seruans in eis, de quo postea loquemur,\nmysticum numerum.\nDominus enim Iesus Christus, unus uerus rex et unus\n\n\n\n\n\n\nueras sacerdos, illud ad regendos nos, illud ad expiandos,\nhas duas personas aput patres singillatim commendatas suam\nfiguram egisse declarauit siue titulo illo, qui cruci eius superfixus\nerat, rex Iudaeorum, unde arcano instinctu Pilatus respondit:\nquod scripsi scripsi, praedictum quippe erat in psalmis:\nne corrumpas tituli inscriptionem, siue, quod ad personam\nsacerdotis adtinet, in eo quod nos offerre adque accipere docuit,\nunde prophetiam de se praemisit dicentem: tu es sacerdos\nin aeternum secundum ordinem Melchisedech. multisque\naliis documentis diuinarum scripturarum rex et sacerdos\nChristus apparet. hinc et ipse Dauid, cuius non frustra crebrius\nfilius dictus est quam filius Abrahae et quem communiter\ntenuerunt Mattheus et Lucas, ille a quo per Salomonem\ndescenderet, iste ad quem per Nathan ascenderet, quamquam\naperte rex fuit, figurauit tamen et sacerdotis personam, quando\npanes propositionis manducauit, quos non licebat manducare\nnisi solis sacerdotibus. huc accedit, quod solus etiam Lucas\nMariam commemorat ab angelo manifestatam cognatam fuisse\nElisabeth, quae uxor erat Zachariae sacerdotis. de quo idem\nscripsit, quod eam de filiabus Aaron, hoc est de tribu sacerdotum,\nhabebat uxorem.\nCum ergo Mattheus circa regis, Lucas circa sacerdotis personam\ngereret intentionem, utique humanitatem Christi maxime\ncommendarunt. secundum hominem quippe Christus et rex et\nsacerdos effectus est, cui dedit deus sedem Dauid patris sui,\nut regni eius non esset finis et esset ad interpellandum pro\nnobis mediator dei et hominum homo Christus Iesus. non\nautem habuit tamquam breuiatorem coniunctum Lucas sicut\nMarcum Mattheus, et hoc forte non sine aliquo sacramento,\nquia regum est non esse sine comitum obsequio. unde ille,\nqui regiam personam Christi narrandam susceperat, habuit sibi\ntamquam comitem adiunctum, qui sua uestigia quodammodo\nsequeretur, sacerdos autem quoniam in sancta sanctorum solus\nintrabat, propterea Lucas, cuius circa sacerdotium Christi erat\nintentio, non habuit tamquam socium subsequentem, qui suam\nnarrationem quodammodo breuiaret. ia\nTres tamen isti euangelistae in his rebus maxime deuersati\nsunt, quas Christus per humanam carnem temporaliter gessit;\nporro autem Iohannes ipsam maxime diuinitatem domini, qua\npatri est aequalis, intendit eamque praecipue suo euangelio,\nquantum inter homines sufficere credidit, commendare curauit.\nitaque longe a tribus istis superius fertur, ita ut hos uideas\nquodammodo in terra cum Christo homine conuersari, illum\nautem transcendisse nebulam, qua tegitur omnis terra, et peruenisse\nad liquidum caelum, unde acie mentis acutissima\n\n\n\n\n\n\nadque firmissima uideret in principio uerbum deum aput deum,\nper quod facta sunt omnia, et ipsum agnosceret carnem factum,\nut habitaret in nobis, quod acceperit carnem, non quod fuerit\nmutatus in carnem. nisi enim carnis adsumtio seruata incommutabili\ndiuinitate facta esset, non diceretur: ego et pater\nunum sumus, neque enim pater et caro unum sunt. et hoc\nde se ipso domini testimonium solus idem Iohannes commemorauit,\net: qui me uidit, uidit et patrem, et: ego in\npatre et pater in me, et: ut sint unum, sicut et nos\nunum sumus, et: quaecumque pater facit, haec eadem et\nfilius facit similiter, et si qua alia sunt, quae Christi diuinitatem,\nin qua aequalis est patri, recte intellegentibus intiment,.\npaene solus Iohannes in euangelio suo posuit, tamquam de\npectore ipsius domini, super quod discumbere in eius conuiuio\nsolitus erat, secretum diuinitatis eius uberius et quodammodo\nfamiliarius biberit.\nProinde cum duae uirtutes propositae sint animae humanae,\n\n\n\n\n\n\nuna actiua, altera contemplatiua, illa qua itur, ista quo peruenitur,\nilla qua laboratur, ut cor mundetur ad uidendum\ndeum, ista qua uacatur et uidetur deus: illa est in praeceptis\nexercendae uitae huius temporalis, ista in doctrina uitae illius\nsempiternae. ac per hoc illa operatur, ista requiescit, quia illa\nest in purgatione peccatorum; ista in lumine purgatorum. ac\nper hoc in hac uita mortali illa est in opere bonae conuersationis,\nista uero magis in fide et aput perpaucos per speculum\nin enigmate et ex parte in aliqua uisione incommutabilis\nueritatis. hae duae uirtutes in duabus uxoribus Iacob figuratae\nintelleguntur. de quibus aduersus Faustum Manicheum pro\nmodulo meo, quantum illi operi sufficere uidebatur, disserui.\nLia quippe interpretatur laborans\\', Rachel autem (uisum principium\\'.\nex quo intellegi datur, si diligenter aduertas, tres\neuangelistas temporalia facta domini et dicta, quae ad informandos\nmores uitae praesentis maxime ualerent, copiosius\npersecutos circa illam actiuam uirtutem fuisse uersatos, Iohannem\nuero facta domini multo pauciora narrantem, dicta\nuero eius, ea praesertim, quae trinitatis unitatem et uitae\naeternae felicitatem insinuarent, diligentius et uberius\n\n\n\n\n\n\nconscribentem in uirtute contemplatiua commendanda suam intentionem\npraedicationemque tenuisse.\nVnde mihi uidentur qui ex apocalypsi illa quattuor animalia\nad intellegendos quattuor euangelistas interpretati sunt probabilius\naliquid adtendisse illi, qui leonem in Mattheo, hominem\nin Marco, uitulum in Luca, aquilam in Iohanne intellexerunt,\nquam illi, qui hominem Mattheo, aquilam Marco, leonem\nIohanni tribuerunt. de principiis enim librorum quandam coniecturam\ncapere uoluerunt, non de tota intentione euangelistarum,\nquae magis fuerat perscrutanda. multo enim congruentius\nille qui regiam Christi personam maxime commendauit per\nleonem significatus accipitur. unde et in apocalypsi cum ipsa\ntribu regia leo commemoratus est, ubi dictum est: uicit\nleo de tribu Iuda. secundum Mattheum enim et magi narrantur\nuenisse ab oriente ad regem quaerendum et adorandum,\nqui eis per stellam natus apparuit, et ipse rex Herodes\nregem formidat infantem adque, ut eum possit occidere, tot\nparuulos necat. quod autem per uitulum Lucas significatus\nsit propter maximam uictimam sacerdotis, neutri dubitauerunt.\nibi enim a sacerdote Zacharia incipit sermo narrantis, ibi\ncognatio Mariae et Elisabeth commemoratur, ibi sacramenta\n\n\n\n\n\n\nprimi sacerdotii in infante Christo impleta narrantur, et quaecumque\nalia possunt diligenter aduerti, quibus appareat Lucas\nintentionem circa personam sacerdotis habuisse. Marcus ergo,\nqui neque stirpem regiam neque sacerdotalem uel cognationem\nuel consecrationem narrare uoluit et tamen in eis uersatus &\nostenditur, quae homo Christus operatus est, tantum hominis\nfigura in illis quattuor animalibus significatus uidetur. haec\nautem animalia tria, siue leo siue homo siue uitulus, in terra\ngradiuntur, unde isti tres euangelistae in his maxime occupati\nsunt, quae Christus in carne operatus est et quae praecepta\nmortalis uitae exercendae carnem portantibus tradidit. at uero\nIohannes supra nubila infirmitatis humanae uelut aquila uolat\net lucem incommutabilis ueritatis acutissimis adque firmissimis\noculis cordis intuetur.\nHas domini sanctas quadrigas, quibus per orbem uectus\nsubigit populos leni suo iugo et sarcinae leui, quidam uel\nimpia uanitate uel imperita temeritate calumniis appetunt, ut\neis ueracis narrationis derogent fidem, per quos christiana\nreligio disseminata per mundum tanta fertilitate prouenit, ut\nhomines infideles iam inter se ipsos calumnias suas mussitare\n\n\n\n\n\n\nuix audeant conpressi fide gentium et omnium deuotione populorum.\nuerum tamen, quia nonnullos adhuc calumniosis disputationibus\nsuis uel retardant a fide, ne credant, uel iam credentes,\nquantum potuerint, exagitando perturbant, nonnulli autem fratres\nsalua fide nosse desiderant, quid talibus respondeant quaestionibus,\nuel ad prouectum scientiae suae uel ad illorum\nuaniloquia refellenda, inspirante adque adiuuante domino deo\nnostro - quod utinam et ipsorum saluti prosit â€” hoc opere\ndemonstrare suscepimus errorem uel] temeritatem eorum, qui\ncontra euangelii quattuor libros, quos euangelistae quattuor\nsingulos conscripserunt. satis argutas criminationes se proferre\narbitrantur. quod ut fiat, quam non sibi aduersentur idem\nscriptores quattuor, ostendendum est. hoc enim solent quasi\npalmare suae uanitatis obicere, quod ipsi euangelistae inter se\nipsos dissentiant.\nSed illud prius discutiendum est, quod solet nonnullos\nmouere, cur ipse dominus nihil scripserit, ut aliis de illo\nscribentibus necesse sit credere. hoc enim dicunt illi uel\nmaxime pagani, qui dominum ipsum Iesum Christum culpare\naut blasphemare non audent eique tribuunt excellentissimam\nsapientiam, sed tamen tamquam homini, discipulos uero eius\ndicunt magistro suo amplius tribuisse quam erat, ut eum\nfilium dei dicerent et uerbum dei, per quod facta sunt omnia,\net ipsum ac deum patrem unum esse, ac si qua similia sunt\n\n\n\n\n\n\nin apostolicis litteris, quibus eum cum patre unum deum\ncolendum esse didicimus. honorandum enim tamquam sapientissimum\nuirum putant, colendum autem tamquam deum\nnegant.\nCum ergo quaerunt, quare ipse non scripserit, uidentur\nparati fuisse hoc de illo credere, quod de se ipse scripsisset,\nnon quod alii de illo pro suo arbitrio praedicassent. a quibus\nquaero, cur de quibusdam nobilissimis philosophis suis hoc\ncrediderint, quod de illis eorum discipuli scriptum memoriae\nreliquerunt, cum de se ipsi nihil scripsissent? nam Pythagoras,\nquo in illa contemplatiua uirtute nihil tunc habuit Graecia\nclarius, non tantum de se, sed nec de ulla re aliquid scripsisse\nperhibetur. Socrates autem, quem rursus in actiua, qua mores\ninformantur, omnibus praetulerunt, ita ut testimonio quoque\ndei sui Apollinis omnium sapientissimum pronuntiatum esse\nnon taceant, Aesopi fabulas pauculis uersibus persecutus est\nuerba et numeros suos adhibens rebus alterius, usque adeo\nnihil scribere uoluit, ut hoc se coactum imperio sui demonis\n\n\n\n\n\n\nfecisse dixerit, sicut nobilissimus discipulorum eius Plato\ncommemorat, in quo tamen opere maluit alienas quam suas\nexornare sententias. quid igitur causae est, cur de istis hoc\ncredant, quod de illis discipuli eorum litteris commendarunt,\net de Christo nolint credere, quod eius de illo discipuli conscripserunt,\npraesertim cum ab eo ceteros homines sapientia\nsuperatos esse fateantur, quamuis eum fateri deum nolint?\nan uero illi, quos isto multo inferiores fuisse non dubitant,\nueraces de se discipulos facere potuerunt et iste non potuit?\nquod si absurdissime dicitur, credant de illo, quem sapientem\nfatentur, non quod ipsi uolunt, sed quod aput eos legunt,\nqui ea quae scripserunt ab illo sapiente didicerunt.\nDeinde dicant, unde saltem quod sapientissimus fuerit nosse\nuel audire potuerunt. si fama disseminante, certiorne de illo\nnuntia fama est quam discipuli eius, quibus eum praedicantibus\nipsa per totum mundum fama fraglauit? postremo famam praeferant\nfamae et ei famae de illo credant, quae maior est. ea\nquippe fama, quae de catholica ecclesia, quam stupent toto\norbe diffusam, mirabili claritate dispergitur, tenues istorum\n\n\n\n\n\n\nrumores inconparabiliter uincit; ea porro fama tam magna, tam\ncelebris, ut eam timendo isti trepidas et tepidas contradictiunculas\nin sinu suo rodant iam plus metuentes audiri\nquam uolentes credi, filium dei unigenitum et deum praedicat\nChristum, per quem facta sunt omnia. si ergo famam eligunt\ntestem, cur non hanc eligunt, quae tanta claritate praefulget?\nsi scripturam, cur non euangelicam, quae tanta auctoritate\npraepollet? nos certe haec de dis eorum credimus quae habet\net scriptura eorum antiquior et fama celebrior. quae si\nadoranda sunt, cur ea rident in theatris? si autem ridenda\nsunt, plus ridendum est, cum adorantur in templis. restat, ut\nipsi uelint testes esse de Christo, qui sibi auferunt meritum\nsciendi quid loquantur loquendo quod nesciunt, aut si aliquos .\nlibros habere se dicunt, quos eum scripsisse adserant, prodant\neos nobis. profecto enim utilissimi et saluberrimi sunt, quos,\nut ipsi fatentur, uir sapientissimus scripsit. si autem timent\neos proferre, utique mali sunt; porro si mali sunt, non eos\nsapientissimus scripsit; sapientissimum autem Christum fatentur:\nnon ergo Christus tale aliquid scripsit.\nIta uero isti desipiunt, ut illis libris, quos eum scripsisse\nexistimant, dicant contineri eas artes, quibus eum putant illa\nfecisse miracula, quorum fama ubique percrebruit: quod\n\n\n\n\n\n\nexistimando se ipsos produnt quid diligant et quid adfectent:\nquando quidem Christum propterea sapientissimum putant\nfuisse, quia nescio quae inlicita nouerat, quae non solum\ndisciplina christiana, sed etiam ipsa terrenae rei publicae administratio\niure condemnat. et certe qui tales Christi libros\nlegisse se adfirmant, cur ipsi nulla talia faciunt, qualia illum\nde libris talibus fecisse mirantur?\nQuid quod etiam diuino iudicio sic errant quidam eorum,\nqui talia Christum scripsisse uel credunt uel credi uolunt, ut\neosdem libros ad Petrum et Paulum dicant tamquam epistulari\ntitulo praenotatos. et fieri potest, ut sine inimici\nnominis Christi siue qui eiusmodi execrabilibus artibus de\ntam glorioso nomine pondus auctoritatis dare se posse putauerunt\ntalia sub Christi et apostolorum nomine scripserint.\nin qua fallacissima audacia sic excaecati sunt, ut etiam a\npueris, qui adhuc pueriliter in gradu lectorum Christianas\nlitteras norunt, merito rideantur.\nCum enim uellent tale aliquid fingere Christum scripsisse\nad discipulos suos, cogitauerunt, ad quos potissimum scribere\npotuisse facile crederetur, tamquam ad illos, qui ei familiarius\nadhaesissent, quibus illud quasi secretum digne committeretur,\net occurrit eis Petrus et Paulus, credo, quod pluribus locis\nsimul eos cum illo pictos uiderent, quia merita Petri et Pauli\n\n\n\n\n\n\netiam propter eundem passionis diem celebrius sollemniter\nRoma commendat. sic omnino errare meruerunt, qui Christum\net apostolos eius non in sanctis codicibus, sed in pictis\nparietibus quaesierunt, nec mirum, si a pingentibus fingentes\ndecepti sunt. toto enim tempore, quo Christus in carne\nmortali cum suis discipulis uixit, nondum erat Paulus discipulus\neius, quem post passionem suam, post resurrectionem,\npost ascensionem, post missum de caelis spiritum sanctum,\npost multorum Iudaeorum conuersionem et mirabilem fidem,\npost lapidationem Stephani diaconi et martyris, cum adhuc\nSaulus appellaretur et eos qui in Christum crediderant grauiter\npersequeretur, de caelo uocauit et suum discipulum\nadque apostolum fecit. quomodo igitur potuit libros, quos\nantequam moreretur eum scripsisse putari uolunt, ad discipulos\ntamquam familiarissimos Petrum et Paulum scribere,\ncum Paulus nondum fuerit discipulus eius?\nIllud quoque adtendant, qui magicis artibus tanta potuisse\net nomen suum ad populos in se conuertendos arte ipsa\nconsecrasse delirant, utrum potuerit magicis artibus tantos\nprophetas diuino spiritu antequam in terra nasceretur implere,\nqui de illo talia futura praelocuti sunt, qualia iam praeterita\nin euangelio legimus et qualia in orbe terrarum praesentia\nnunc uidemus. neque enim, si magicis artibus fecit, ut\n\n\n\n\n\n\ncoleretur et mortuus, magus erat antequam natus, cui prophetando\nuenturo gens una deputata est, cuius reipublicae tota\nadministratio prophetia esset illius regis uenturi et ciuitatem\ncaelestem ei omnibus gentibus condituri.\nProinde illius Hebraeae gentis ad prophetandum Christum,\nsicut am, deputatae nullus alius deus erat nisi deus unus,\ndeus uerus, qui fecit caelum et terram et omnia quae in eis\nsunt. quo offenso saepe suis hostibus subdebantur, nunc\netiam pro grauissimo scelere occisi Christi ex ipsa Hierosolyma,\nquod erat regni eorum caput, penitus eradicati et Romano\nimperio subiugati sunt. solebant autem Romani de dis gentium,\nquas subiugabant, colendos propitiare et eorum sacra suscipere.\nhoc de deo gentis Hebraeae, cum eam uel obpugnauerunt uel\nuicerunt, facere noluerunt. credo, quod uidebant, si eius dei\nsacra reciperent, qui se solum deletis etiam simulacris coli\niuberet, dimittenda esse omnia quae prius colenda susceperant,\nquorum religionibus imperium suum creuisse arbitrabantur. in\nquo eos plurimum fallacia demonum decipiebat. nam utique\nintellegere debebant occulta ueri dei uoluntate, penes quem\nrerum summa potestas est, sibi datum et auctum regnum,\nnon illorum deorum fauore, qui si aliquid in hac re potestatis\n\n\n\n\n\n\n\n\n\n\nhabuissent, suos potius protexissent, ne a Romanis superarentur,\naut ipsos eis Romanos edomitos subiugassent.\nNeque enim possunt dicere pietatem ac mores suos a dis\ngentium, quas uicerunt, dilectos et electos. numquam hoc\ndicent, si primordia sua recolant, facinorosorum asylum et\nRomuli fratricidium. neque enim, quando asylum constituerunt\nRemus et Romulus, ut quisquis cuiuslibet sceleris reus eo\nconfugisset multum haberet commissum, praecepta paenitentiae\ndederunt ad saluandas animas miserorum ac non potius\ncollectam timentium manum contra suas ciuitates, quarum\nleges timebant, mercede inpunitatis armarunt, aut quando\nRomulus fratrem, qui nihil in eum mali perpetrarat, occidit,\niustitiam uindicandi ac non principatum dominandi cogitauit.\nitane istos mores dilexerunt di hostes suarum ciuitatum\nfauendo hostibus earum? quin potius nec illas defendendo\npresserunt nec ad istos transeundo eos aliquid adiuuerunt,\nquia non habent in potestate regnum dare et auferre, sed\ndeus unus et uerus hoc agit occulto iudicio, non continuo\nbeatos facturus quibus terrenum regnum dederit, nec continuo\nmiseros quibus ademerit, sed beatos uel miseros propter\naliud et aliunde faciens temporalia regna adque terrena\n\n\n\n\n\n\nquibus uoluerit et quamdiu uoluerit secundum praedestinatum\nordinem saeculorum uel sinendo uel donando distribuit.\nVnde nec illud possunt dicere: cur ergo deus Hebraeorum,\nquem summum et uerum deum dicitis, non solum Romanos\neis non subiugauit, sed nec ipsos Hebraeos, ne a Romanis\nsubiugarentur, adiuuit? praecesserunt enim manifesta peccata\neorum, propter quae illis hoc uenturum prophetae tanto ante\npraedixerant, et maxime, quia impio furore Christum occiderunt,\nin quo peccato aliorum occultorum peccatorum meritis excaecati\nsunt quod illius passio esset gentibus profutura, eadem\nprophetica contestatione praedictum est. nec alia re magis\nclaruit illius gentis regnum et templum et sacerdotium et\nsacrificium et unctionem illam mysticam, quod chrisma Graece .\ndicitur, unde Christi nomen elucet et propter quam reges suos\nchristos ipsa gens appellabat, non fuisse nisi praenuntiando\nChristo deputatam, quam quod occisi Christi resurrectio postea\nquam coepit credentibus gentibus praedicari illa omnia cessauerunt\nnescientibus Romanis, per quorum uictoriam, nescientibus\nIudaeis, per quorum subiugationem factum est, ut illa\ncessarent.\nRem sane mirabilem non aduertunt pauci pagani, qui remanserunt,\ndeum Hebraeorum offensum a uictis nec receptum a\n\n\n\n\n\n\n\n\nuictoribus nunc praedicari et coli ab omnibus gentibus. ipse\nest enim deus Israhel, de quo tanto ante propheta plebem\ndei sic adlocutus est: et qui eruit te deus Israhel uniuersae\nterrae uocabitur. hoc factum est per nomen Christi\nuenientis ad homines ex semine ipsius Israhel, qui nepos\nfuit Abrahae, a quo gens coepit Hebraeorum; nam et ipsi\nIsrahel dictum est: et in semine tuo benedicentur omnes\ntribus terrae. hinc ostenditur deus Israhel, deus unus, qui\nfecit caelum et terram et res humanas iuste ac misericorditer\ncurat, ita ut nec praecludat iustitia misericordiam,\nnec inpediat misericordia iustitiam, quod non ipse sit uictus\nin Hebraeo populo suo, quia regnum sacerdotiumque eius\nRomanis expugnandum delendumque permisit, quando quidem\nper Christi euangelium, ueri regis et sacerdotis, quod illo\nregno et sacerdotio futurum praefigurauit, nunc ipse deus\nIsrahel ubique delet idola gentium, quae utique ne delerentur,\nrecipere sacra eius Romani noluerunt, sicut receperunt deorum\naliarum gentium, quas uicerunt. ita et regnum sacerdotiumque\npropheticae gentis abstulit, quia iam qui per ea promittebatur\naduenerat, et Romanum imperium, a quo illa gens\nuicta est, per Christum regem suo nomini subiugauit adque\n\n\n\n\n\n\nad euertenda idola, propter quorum honorem sacra eius recepta\nnon erant, christianae fidei robore ac deuotione conuertit\nPuto, quia de se futura ut per tot prophetas et per cuiusdam\netiam gentis regnum ac sacerdotium praenuntiarentur,\nnon magicis artibus fecit Christus, antequam esset in hominibus\nnatus. nam et illius iam deleti regni populus ubique dispersus\nmirabili dei prouidentia, quamuis sine ulla unctione regis\nsacerdotisque . remanserit, in quo chrismate Christi nomen\napparet, tenet tamen reliquias quarundam obseruationum\nsuarum, Romana autem sacra illa de idolorum cultu nec\nuictus ac subiugatus accepit, ut libros propheticos ad testimonium\ngerat Christi ac sic de inimicorum codicibus probetur\nueritas prophetati Christi. quid ergo adhuc miseri Christum\nmale laudando se ipsos indicant? si aliqua magica sub eius\nnomine scripta sunt, cum uehementer his artibus Christi\ndoctrina inimica sit, hinc potius intellegant, quantum sit\nillud nomen, quo addito etiam illi qui contra eius praecepta\nuiuunt suas nefarias artes honorare conantur. sic enim diuersis\nhominum erroribus multi etiam uarias hereses aduersus ueritatem\nsub eius nomine condiderunt, ita sentiunt etiam inimici\nChristi ad suadendum quod proferunt contra doctrinam Christi\nnullum sibi esse pondus auctoritatis, si non habeat nomen\nChristi.\nQuid quod isti uani Christi laudatores et christianae religionis\nobliqui obtrectatores propterea non audent blasphemare\nChristum, quia quidam philosophi eorum, sicut in libris suis\nPorphyrius Siculus prodit, consuluerunt deos suos, quid de\nChristo responderent, illi autem oraculis suis Christum laudare *\nconpulsi sunt? nec mirum, cum et in euangelio legamus eum\ndemones fuisse confessos; scriptum est autem in prophetis\nnostris: quoniam di gentium demonia. ac per hoc\nisti, ne contra deorum suorum responsa conentur, continent\nblasphemias a Christo et eas in discipulos eius effundunt;\nmihi autem uidetur, quod illi di gentium, quos philosophi\npaganorum consulere potuerunt, etiam, si de discipulis Christi\ninterrogarentur, ipsos quoque laudare cogerentur.\nVerum tamen isti ita disputant, quod haec euersio templorum\net damnatio sacrificiorum et confractio simulacrorum\nnon per doctrinam Christi fiat, sed per discipulorum eius,\nquos aliud quam ab illo didicerunt docuisse contendunt, ita\nuolentes christianam fidem Christum honorantes laudantesque\nconuellere, quia utique per discipulos Christi et facta et dicta\nChristi adnuntiata sunt, quibus constat religio christiana adhuc\nistis iam paucissimis, nec iam obpugnantibus, sed tamen\nadhuc mussitantibus, inimica. sed si nolunt credere Christum\ntalia docuisse, prophetas legant, qui non solum superstitiones\nidolorum euerti praeceperunt, uerum etiam christians temporibus\nhanc euersionem futuram praedixerunt. qui si fefellerunt,\n\n\n\n\n\n\ncur tanta manifestatione conpletur? si uerum dixerunt, cur\ntantae diuinitati resistitur?\nVerum tamen diligentius ab istis quaerendum est, quemnam\nputent esse deum Israhel. cur eum colendum non receperunt\nsicut aliarum gentium deos, quas Romanum subegit imperium,\npraesertim cum eorum sententia sit omnes deos colendos esse\nsapienti? cur ergo a numero ceterorum iste reiectus est? si\nplurimum ualet, cur ab eis solus non colitur? si parum aut\nnihil ualet, cur contritis eorum simulacris ab omnibus gentibus\nsolus paene iam colitur? numquam huius quaestionis eximi\nuinculo poterunt, qui cum maiores et minores deos colant,\nquos deos putant, hunc deum non colunt, qui praeualuit\nomnibus, quos colunt. si enim magnae uirtutis est, cur\nexistimatus est inprobandus? si paruae nulliusue uirtutis\nest, cur tantum potuit inprobatus? si bonus est, cur a ceteris\nbonis solus separatur? si malus est, cur a tot bonis unus non\nsuperatur? si uerax est, cur eius praecepta respuuntur? si\nmendax est, cur eius praedicta conplentur?\nPostremo quod nolunt de illo sentiant. numquid Romani\netiam malos deos colendos non putant, qui Pallori et Febri\n\n\n\n\n\n\nfana fecerunt? qui et agathus demonas inuitandos et cacus\ndemonas placandos monent? quodlibet ergo de illo existiment,\ncur eum solum sibi nec aduocandum nec propitiandum esse\nduxerunt? quis est deus iste uel ita ignotus, ut in tam multis\ndis solus adhuc non inueniatur, uel ita notus, ut a tam multis\nhominibus iam solus colatur? nihil ergo restat, ut dicant, cur\nhuius dei sacra recipere noluerint, nisi quia solum se coli\nuoluerit, illos autem deos gentium, quos isti iam colebant,\ncoli prohibuerit. sed hoc ipsum magis ab eis requirendum\nest, quemnam uel qualem putent. esse istum deum, qui\nnoluerit coli deos alios, quibus isti templa et simulacra fecerunt,\ntantumque potuerit, ut plus ualeret eius uoluntas ad\neorum simulacra euertenda quam illorum ad eius sacra non\nrecipienda. certe sententia illius eorum philosophi proditur,\nquem sapientissimum omnium hominum etiam oraculo fuisse\nfirmarunt. Socratis enim sententia est unumquemque deum\nsic coli oportere, quomodo se ipse colendum esse praeceperit.\nproinde istis summa necessitas facta est non colendi deum\nHebraeorum, quia, si alio modo eum colere uellent quam se .\n\n\n\n\ncolendum ipse dixisset, non utique illum colerent, sed quod\nipsi finxissent. si autem illo modo uellent quo ipse diceret,\nalios sibi colendos non esse cernebant quos ipse coli prohibebat.\nac per hoc respuerunt unius ueri dei cultum, ne multos falsos\noffenderent, magis arbitrantes sibi obfuturam fuisse istorum\niracundiam quam illius beniuolentiam profuturam.\nSed fuerit ista uana necessitas et ridenda timiditas: nunc\nquaerimus, quid de isto deo sentiant homines, quibus placet\nomnes deos colendos esse. si enim iste colendus non est,\nquomodo coluntur omnes, cum iste non colitur? si autem\ncolendus est, non omnes colendi sunt, quia, nisi solus colatur,\niste non colitur. an forte dicturi sunt istum non esse deum,\ncum illos deos dicant, qui, sicut nos credimus, nihil possunt\nnisi quod illius iudicio permittuntur, non ut alicui prosint,\nsed ut nec laedere ualeant nisi eos, quos ita laedendos esse\nille iudicat, qui omnia potest? sicut autem ipsi coguntur\nfateri, minora certe quam ille potuerunt. si enim di sunt,\nquorum uates consulti ab hominibus ut non dicam fefellerunt,\nproxima tamen priuatis negotiis responderunt, quomodo non\nest deus, cuius uates non solum ea, quae ad tempus consulebantur,\ncongrue responderunt, uerum etiam unde non consulebantur\nde uniuerso genere humano adque omnibus gentibus\nea tanto ante. praedixerunt, quae nunc et legimus et uidemus?\n\n\n\n\nsi deum dicunt, quo impleta Sibylla fata cecinit Romanorum,\nquomodo non est deus, qui et Romanos et omnes nationes in\nse unum deum per Christi euangelium credituras et omnia\npatrum suorum simulacra euersuras, sicut praenuntiauit, exhibuit?\npostremo, si illos deos dicunt, qui numquam ausi\nsunt per uates suos contra istum deum aliquid dicere, quomodo\nnon est deus, qui per uates suos istorum simulacra\nnon solum euerti iussit, uerum etiam in omnibus gentibus\neuersuiri praedixit ab eis qui illis desertis se unum deum\ncolere iuberentur et iussi famularentur?\nAut legant, si possunt, uel aliquam Sibyllarum uel quemlibet\naliorum uatum suorum praedixisse hoc futurum, ut deus\nHebraeorum deus Israhel ab omnibus gentibus coleretur, et\nquod eum cultores aliorum deorum recte antea respuissent,\nfuturas etiam litteras prophetarum eius in auctoritate ita\nsublimi, ut his obtemperans etiam imperium Romanorum\niuberet deleri simulacra, monuisse etiam, ne talibus praeceptis\nobtemperaretur: legant ista, si possunt, ex aliquibus\nlibris uatum suorum. omitto enim dicere, quod ea quae in\nillorum libris leguntur pro nostra, hoc est christiana religione\n\n\n\n\n\n\ntestimonium dicunt, quod a sanctis angelis et ab ipsis prophetis\nnostris audire potuerunt, sicut et praesentem in carne\nChristum etiam demonia coacta sunt confiteri. sed haec\nomitto, quae cum proferimus a nostris ficta esse contendunt:\nipsi omnino, ipsi urgendi sunt, ut proferant a uatibus deorum\nsuorum contra deum Hebraeorum aliquid prophetatum, sicut\nnos tot et tanta de libris prophetarum nostrorum contra deos\neorum et iussa obseruamus et praedicta recitamus et facta\nmonstramus. quae illi iam qui perpauci remanserunt malunt\ndolere conpleta quam illum deum agnoscere qui potuit praenuntiare\nconplenda, cum in suis dis falsis, quae sunt uera\ndemonia, nihil aliud pro magno appetant, quam cum aliquid\neorum responsis sibi futurum esse didicerint.\nQuae cum ita sint, cur non potius miseri intellegunt illum\nesse deum uerum, quem sic uident a suorum deorum societate\nseiunctum, ut quem deum fateri coguntur, qui omnes deos\ncolendos esse profitentur, cum ceteris colere non sinantur?\ncum ergo simul coli non possunt, cur non ille eligitur qui\nistos coli uetat relictis istis qui illum coli non uetant? aut\nsi uetant, legatur. quid enim magis populis eorum in templis\neorum debuit recitari, ubi nihil umquam tale personuit? et\nutique prohibitio tam multorum contra unum quam unius\n\n\n\n\n\n\ncontra tam multos. notior et potentior esse deberet. nam si\nhuius dei cultus est impius, inutiles sunt di, qui homines ab\nimpietate non prohibent: si uero pius est huius cultus, quoniam\nin illo praecipitur ne isti colantur, impius est cultus\nillorum. si autem tam fidenter istum coli prohibent, ut plus audiri timeant quam prohibere audeant, hoc ipso quis\nnon sapiat, quia non sentiat illum esse potius eligendum,\nqui istos coli tam publice prohibet, qui eorum simulacra\neuerti iussit, praedixit, euertit, quam istos, quos, ut ille non\ncolatur, iussisse nescimus, praedixisse non legimus, ualuisse\naliquid non uidemus? rogo, respondeant: quia est deus iste,\nqui omnes deos gentium sic persequitur, qui omnia eorum\nsacra sic prodit, sic extinguit?\nQuid interrogem homines, qui euanuerunt cogitando, quis\niste sit? alii dicunt: Saturnus est, credo propter sabbati\nsanctificationem, quia isti eum diem Saturno tribuerunt. Varro\nautem ipsorum, quo doctiorem aput se neminem inueniunt,\ndeum Iudaeorum Iouem putauit nihil interesse censens, quo\nnomine nuncupetur, dum eadem res intellegatur, credo illius\nsummitate deterritus. nam quia nihil superius solent colere\nRomani quam Iouem, quod Capitolium eorum satis aperteque\ntestatur, eumque regem omnium deorum arbitrantur, cum\nanimaduerteret Iudaeos summum deum colere, nihil aliud\n\n\n\n\n\n\npotuit suspicari quam Iouem. sed siue qui Saturnum siue\nqui Iouem deum Iudaeorum putant, dicant: quando Saturnus\nprohibere ausus est coli alterum deum, nec ipsum Iouem,\nqui eum regno expulisse perhibetur, patrem filius? qui si\ntamquam potentior et uictor placuit cultoribus suis, Saturnum\nuictum expulsumque non colant. sed neque istum coli Iouis\nprohibuit, et quem uincere potuit, deum tamen esse permisit.\nIstae, inquiunt, fabulae sunt aut interpretandae a sapientibus\naut ridendae; nos autem Iouem colimus, de quo ait\nMaro: Iouis i s omnia plena, id est omnia uiuificantem\nspiritum. merito ergo et Varro Iouem opinatus est coli a\nIudaeis, quia dicit per prophetam: caelum et terram ego\nimpleo. quid illud quod idem poeta dicit aethera? quomodo\naccipiunt? sic enim ait:\ntum pater omnipotens fecundis imbribus aether\nconiugis in gremium laetae descendit.\naetherem quippe non spiritum, sed corpus esse dicunt sublime,\nquo caelum super aerem distenditur. an poetae conceditur\nnunc secundum Platonicos, ut non corpus, sed spiritus, nunc\nsecundam Stoicos loqui, ut corpus sit deus? quid ergo in\nCapitolio colunt? si spiritum, si denique ipsum caelum\n\n\n\n\n\n\ncorporeum, quid illic facit scutum illud Iouis, quod appellant\nAegida? nempe origo nominis huius ita redditur, quia Iouem\na matre occultatum capra nutriuit. an et hoc poetae mentiuntur?\nnumquid et Capitolia Romanorum opera sunt poetarum?\nquid sibi autem uult ista non poetica, sed plane mimica uarietas,\ndeos secundum philosophos in libri quaerere, secundum\npoetas in templis adorare?\nSed numquid etiam ille Euhemerus poeta fuit, qui et ipsum\nIouem et Saturnum patrem eius et Plutonem adque Neptunum\nfratres eius ita planissime homines fuisse prodit, ut eorum\ncultores gratias magis poetis agere debeant, quia non ad eos\ndehonestandos, sed potius ad exornandos multa finxerunt?\nquamuis et ipsum Euhemerum ab Ennio poeta in Latinam\nlinguam esse conuersum Cicero commemoret. numquid et\nipse Cicero poeta fuit, qui eum, cum quo in Tusculanis\ndisputat, tamquam secretorum conscium admonet dicens: si\nuero scrutari uetera et ex eis quae scriptores\nGraeciae prodiderunt eruere coner, ipsi illi maiorum\ngentium di hinc a nobis profecti in caelum\nrepperientur. quaere, quorum demonstrentur sepulchra\nin Graecia, reminiscere, quoniam es\n\n\n\n\n\n\ninitiatus, quae tradantur mysteriis, tum denique,\nquam hoc late pateat, intelleges. hic certe istorum\ndeos homines fuisse satis confitetur, in caelum autem peruenisse\nbeniuole suspicatur. quamquam et hunc honorem\nopinionis ab hominibus eis esse delatum, non dubitauit\npublice dicere, cum de Romulo loqueretur: qui hanc,\ninquit, urbem condidit, Romulum ad deos inmortales\nbeniuolentia famaque sustulimus. quid igitur\nmirum est, si hoc fecerunt antiquiores homines de Ioue et\nSaturno et ceteris, quod Romani de Romulo, quod denique\niam recentioribus temporibus etiam de Caesare facere uoluerunt?\nquibus et Vergilius adulationem carminis addidit dicens:\necce Dionaei processit Caesaris astrum.\nuideant ergo, ne forte historica ueritas sepulchra falsorum\ndeorum ostendat in terra, uanitas autem poetica stellas eorum\nnon figat, sed fingat in caelo. neque enim re uera stella illa\nIouis est aut illa Saturni; sed post eorum mortem sideribus\nab initio mundi conditis haec nomina inposuerunt homines,\nqui illos mortuos quasi deos haberi uoluerunt. de quibus\nquid tantum mali castitas aut quid tantum boni uoluptas\nconmeruit, ut inter astra, quae cum sole et luna circumeunt,\nVenus habeat stellam et Minerua non habeat?\nSed fuerit et Cicero Academicus incertior quam poetae,\nqui sepulchra deorum commemorare ausus est litterisque\n\n\n\n\n\n\nmandare, quamuis hoc non ei opinione propria praesumserit,\nsed ex ipsorum sacrorum traditione commemorauerit. numquid\net Varro uel tamquam poeta fingit uel tamquam Academicus\ndubie ponit, quod dicit talium deorum sacra ex cuiusque\neorum uita uel morte, qua inter homines uixerunt uel obierunt, esse conposita? numquid et Leon ille sacerdos\nAegyptius poeta uel Academicus fuit, qui Macedoni Alexandro\ndiuersam quidem a Graecorum opinione istorum deorum originem\nuerum tamen ita prodit, ut eos homines fuisse declaret?\nSed quid ad nos? dicant se Iouem non hominem mortuum\ncolere nec homini mortuo Capitolium dedicasse, sed spiritui\nuiuificanti omnia, quo mundus impletur, et scutum eius in\nhonorem nutricis eius factum de pelle caprina interpretentur\nut uolunt. quid dicunt de Saturno? quem Saturnum colunt?\nnonne ille est, qui primus ab Olympo uenit\narma Iouis fugiens et regnis exsul ademptis,\nqui genus indocile et dispersum montibus altis\nconposuit legesque dedit Latiumque uocari\nmaluit, his quoniam latuisset tutus in oris?\nnonne ipsum eius simulacrum, quod cooperto capite fingitur,\nquasi latentem indicat? nonne ipse Italis ostendit agriculturam,\n\n\n\n\n\n\nquod falce demonstrat? non, inquiunt; nam uideris, si fuit ille\nhomo et rex quidam, de quo ista narrantur, nos tamen Saturnum\ninterpretamur \\'uniuersum tempus\\', quod Graecum etiam uocabulum\neius ostendit; uocatur enim Cronos, quod adspiratione\naddita etiam temporis nomen est, unde et Latine Saturnus\nappellatur, quasi saturetur annis. quid iam cum istis agendum\nsit, nescio, qui conantes in melius interpretari nomina et simulacra\ndeorum suorum fatentur maiorem deum suum et patrem ceterorum\ntempus esse. quid enim aliud indicant quam omnes deos\nsuos temporales esse, quorum patrem ipsum tempus constituunt?\nErubuerunt hinc philosophi eorum recentiores Platonici, qui\niam christianis temporibus fuerunt, et Saturnum aliter interpretari\nconati sunt dicentes appellatum Cronon uelut a satietate\nintellectus eo, quod Graece satietas coros, intellectus autem\nsine mens nus dicitur. cui uidetur suffragari et Latinum\nnomen quasi ex prima Latina parte et Graeca posteriore conpositum,\nut diceretur Saturnus tamquam satur nus. uiderunt,\n\n\n\n\n\n\n\n\n\n\nquam esset absurdum, si filius temporis Iuppiter haberetur,\nquem deum aeternum uel putabant uel putari uolebant. at\nuero secundum istam nouellam interpretationem, quam ueteres\neorum si habuissent, mirum si Ciceronem Varronemque latuisset,\nSaturni filium Iouem dicunt tamquam ab illa summa mente\nprofluentem spiritum, quam uolunt esse uelut animam mundi\nhuius omnia caelestia et terrena corpora implentem. unde\nillud Maronis est, quod paulo ante commemoraui: Iouis is\nomnia plena. numquid non, si possent, isti sicut ipsam\ninterpretationem ita etiam superstitionem hominum commutarent\net aut nulla simulacra aut certe Saturno potius quam\nIoui Capitolia constituerent? neque enim ullam animam rationalem\nsapientem fieri disputant nisi participatione summae\nillius incommutabilisque sapientiae, non solum cuiusquam hominis\nanimam, sed ipsius etiam mundi, quam dicunt Iouem;\nnos uero esse quandam summam dei sapientiam, cuius participatione\nfit sapiens, quaecumque anima fit uere sapiens, non\ntantum concedimus, uerum etiam maxime praedicamus. utrum\nautem uniuersa ista corporalis moles, quae mundus appellatur.\n\n\n\n\n\n\nhabeat quandam animam uel quasi animam suam, id est rationalem\nuitam, qua ita regatur sicut unumquodque animal,\nmagna adque abdita quaestio est, nec adfirmari debet ista\nopinio nisi conperta, quod uera sit, nec refelli nisi conperta,\nquod falsa sit. quid autem hoc ad hominem, etiamsi semper\neum lateat, quando quidem nulla anima fit sapiens uel beata\nex alia quacumque anima, sed ex illa sola summa adque incommutabili\ndei sapientia?\nRomani tamen, qui non Saturno, sed Ioui Capitolium condiderunt,\nuel aliae nationes, quae Iouem praecipue supra ceteros\ndeos colendum esse putauerunt, non hoc quod isti senserunt.\nqui secundum istam suam nouam opinionem et summas arces,\nsi quicquam in his rebus potestatis habuissent, Saturno potius\ndedicarent et mathematicos uel genethliacos maxime delerent,\nqui Saturnum, quem sapientum effectorem isti dicerent, maleficum\ndeum inter alia sidera constituerent. quae opinio tantum\ncontra illos in animis humanis praeualuit, ut nec nominare\nillum uelint, senem potius quam Saturnum appellantes, tam\ntimida superstitione, ut iam Carthaginienses paene uico suo\nnomen mutauerint \\'uicum senis\\' crebrius quam \\'uicum Saturni*\nappellantes.\nNotum est ergo, quid colere conuincantur et quid colorare\nconentur adoratores simulacrorum. uerum et ab istis nouiciis\nSaturni interpretatoribus requirendum est, quid de deo sentiant\nHebraeorum. etiam ipsis enim placuit omnes deos cum gentibus\ncolere, cum eos superbos puderet pro peccatorum remissione\nhumilari sub Christo. quid ergo sentiunt de deo Israhel? quem\nsi non colunt, non omnes deos colunt, si autem colunt, non\ncolunt sicut se coli iussit, quia et alios colunt, quos coli ille\nprohibuit. per eos enim uates ista prohibuit, per quos haec\nipsa, quae nunc a Christianis eorum simulacra patiuntur, futura\npraedixit. siue enim angeli ad illos prophetas missi sint, qui\neis deum omnium creatorem unum uerum deum, cui uniuersa\nsubiecta sunt, et per sensibilium rerum congruam speciem\nfigurate ostenderent et quemadmodum se coli praeciperet indicarent,\nsiue aliquorum in eis mentes per spiritum sanctum\nita sublimatae sint, ut eo uisu ea uiderent quo et ipsi angeli\nuident, constat tamen eos illi deo seruisse, qui alios deos\ncoli prohibuit, seruisse autem fide pietatis in regno et sacerdotio\nreipublicae suae et Christum uenturum regem ac sacerdotem\nsignificantibus sacris.\nPorro autem in dis gentium, quos isti dum colere nolunt\nillum qui cum istis coli non potest colere nolunt, dicant,\nquid causae est, ut nullus eorum inueniatur qui alterum coli\n\n\n\n\n\n\nprohibeat, cum eos in diuersis officiis muneribusque constituant\net rebus ad quemque proprie pertinentibus praesides uelint.\nsi enim Iuppiter non prohibet Saturnum coli, quia non est\nille homo, qui illum hominem patrem de regno expulit, sed\naut caeli corpus aut spiritus implens caelum et terram, et\nideo non potest prohibere coli mentem supernam, ei qua\ndicitur emanasse, si ea ratione nec Saturnus Iouem coli prohibet,\nquia non ab eo rebellante superatus est sicut ille a\nloue nescio quo, cuius arma fugiens uenit in Italiam, sed\nfauet prima mens animae a se genitae, saltem Vulcanus prohiberet\ncoli Martem uxoris adulterum, Hercules Iunonem persecutricem\nsuam. quae ista inter eos est tam foeda consensio,\nut nec Diana uirgo casta coli prohibeat non dicam Venerem\nsed Priapum? nam si unus homo et uenator et agricola esseuoluerit,\nseruus erit amborum, quibus tamen uel uicina templa\nfabricare erubescit. sed interpretentur Dianam uirtutem quam\nuolunt, interpretentur et Priapum fecunditatis deum, ita sane\nut in fetandis feminis pudeat Iunonem talem habere adiutorem,\ndicant quod placet, interpretentur quod sapiunt, dum tamen\nomnia eorum argumenta perturbet deus Israhel. qui cum illos\nomnes coli prohibuerit et a nullo eorum coli prohibitus sit\neorumque simulacris et sacris euersionem praeceperit, praedixerit,\nfecerit, satis ostendit illos falsos adque fallaces et se\nesse uerum ac ueracem deum.\n.\nIstos autem iam paucos deorum multorum falsorumque\ncultores quia non miretur nolle obtemperare illi, de quo cum\nab eis quaeritur quisnam deus sit, quodlibet opinando respondeant,\ndeum tamen esse negare non audent, quia si negent,\noperibus eius et praedictis adque conpletis facillime conuincuntur?\nneque enim ea dico, quae liberum sibi putant\nesse non credere, quia ipse in principio fecit caelum et terram\net omnia quae in eis sunt, neque illa nimis antiqua, quod\nEnoch transtulit; quod impios diluuio deleuit, quod Noe\niustum domumque eius per lignum inde liberauit ab Abraham\nin hominibus facta eius exordior. huic enim facta est per\nangelicum oraculum manifesta promissio, quam nunc uidemus\nimpleri. huic quippe dictum est: in semine tuo benedicentur\nomnes gentes, ex cuius semine populus Israhel,\nunde uirgo Maria, quae peperit Christum, in quo benedici\nomnes gentes audeant iam negare, si possunt. haec promissio\nfacta est etiam ad Isaac filium Abrahae, haec et ad Iacob\nnepotem Abrahae, qui etiam Israhel appellatus est, ex quo\nuniuersus populus et propagatus et nominatus est, uthuius\npopuli deus appellaretur deus Israhel, non quod ipse\nnon sit deus omnium gentium siue nescientium siue iam\nscientium, sed quia in isto populo uoluit manifestius\n\n\n\n\n\n\napparere uirtutem promissorum suorum. ille enim populus\nprimo in Aegypto multiplicatus et de illa seruitute per\nMoysen in multis signis portentisque liberatus debellatis\nplurimis gentibus terram etiam promissionis accepit, in qua\nregnauit per reges suos de tribu Iuda exortos. qui ludas unus\nfuit ex duodecim filiis Israhel nepotis Abrahae. adque inde\nIudaei cognominati multa ipso deo adiuuante fecerunt, multa\npro peccatis suis ipso flagellante perpessi sunt, donec ueniret\nsemen, cui promissum est, in quo benedicerentur omnes gentes\net patrum suorum simulacra sponte confringerent.\nNeque enim temporibus christianis, sed tanto ante praedictum\nest quod per Christianos impletur. ipsi Iudaei qui remanserunt\ninimici nominis Christi, de quorum etiam futura perfidia in\nillis propheticis litteris tacitum non est, ipsi habent et legunt\nprophetam dicentem: domine deus meus et refugium\nmeum in die malorum, ad te gentes uenient ab extremo\nterrae et dicent: uere mendacia coluerunt\npatres nostri simulacra et non est in illis utilitas.\necce nunc fit, ecce nunc gentes ab extremo terrae ueniunt ad\nChristum ista dicentes et simulacra frangentes. et hoc enim\nmagnum est, quod deus praestitit ecclesiae suae ubique diffusae.\nut gens Iudaea merito debellata et dispersa per terras, ne a\nnobis haec conposita putarentur, codices prophetarum nostrorum\nubique portaret et inimica fidei nostrae testis fieret ueritatis\n\n\n\n\n\n\nnostrae. quomodo ergo discipuli Christi docuerunt quod a\nChristo non didicerunt, sicut stulti desipiendo iactitant, ut\ndeorum gentilium et simulacrorum superstitio deleretur? numquid\net illas prophetias, quae nunc leguntur in codicibus\ninimicorum Christi, possunt dici finxisse discipuli Christi?\nQuia enim haec euertit nisi deus IsraheL? ipsi enim populo\ndictum est per diuinas uoces factas ad Moysen: audi Israhel,\ndominus deus tuus dominus unus est. non facies tibi\nidolum neque cuius quam similitudinem, neque quae\nin caelo sursum neque quae in terra deorsum. ut autem\netiam euertat ista, ubi potestatem acceperit, sic ei praecipitur:\nnon adorabis deos illorum, sed neque seruies eis:\nnon facies secundum opera ipsorum, sed deponendo\ndepones et confringendo confringes simulacra eorum.\nquis autem dicat Christum adque Christianos non pertinere\nad Israhel, cum Israhel nepos fuerit Ab ahae, cui primo et deinde\nIsaac filio eius et deinde ipsi Israhel nepoti eius dictum est\nquod iam commemoraui: in semine tuo benedicentur\nomnes gentes? quod fieri iam uidemus in Christo, cum\ninde exorta sit illa uirgo, de qua propheta populi Israhel et\ndei Israhel cecinit dicens: ecce uirgo concipiet et pariet\n\n\n\n\n\n\nfilium, et uocabunt nomen eius Emmanuhel. interpretatur\nautem Emmanuhel \\'nobiscum deus). deus ergo Israhel.\nqui prohibuit alios deos coli, qui prohibuit idola fabricari, qui\npraecepit euerti, qui per prophetam praedixit gentes ab extremo\nterrae dicturas: uere mendacia coluerunt patres\nnostri simulacra, in quibus non est utilitas, ipse\nper Christi nomen et Christianorum fidem istarum omnium\nsuperstitionum euersionem iussit, promisit, exhibuit. frustra\nergo miseri, quia blasphemare Christum etiam a dis suis, hoc\nest demonibus, nomen Christi metuentibus prohibiti sunt, uolunt\nab eo doctrinam istam facere alienam, qua Christiani\ncontra idola disputant easque omnes falsas religiones, ubi\npotuerint, eradicant.\nDe deo Israhel respondeant, quem docere ista et iubere non\ntantum Christianorum, sed etiam Iudaeorum libri testantur,\nde ipso consulant deos suos, qui Christum blasphemari prohibuerunt,\nde deo Israhel, si audiant aliqua contumeliosa,\nrespondeant. sed quos consulant? aut ubi iam consulant? libros\nsuorum legant. si deum Israhel Iouem putant, sicut Varro\nscripsit, interim ut secundum eorum opinionem loquar, cur\nergo Ioui non credunt idola esse delenda? si Saturnum putant,\ncur eum non colunt? aut cur non sic colunt, quemadmodum\nse coli per eos uates praecepit, per quos ea quae praedixit\nimpleuit? cur ei non credunt simulacra euertenda esse et alios\n\n\n\n\n\n\ndeos colendos non esse? si nec Iouis nec Saturnus est â€”\nquia, si unus eorum esset, contra sacra Iouis et Saturni\neorum tanta non diceret â€”, quis ergo est, qui propter deos\nalios solus ab istis non colitur et euersis dis aliis tam euidenter\nefficit, ut solus colatur, humilata omni superba altitudine,\nquae se aduersus Christum erexerat pro idolis persequens\ninterficiensque Christianos? nunc certe quaerunt, ubi\nse abscondant, cum sacrificare uolunt, uel ubi deos ipsos suos\nrecludant, ne a Christianis inueniantur adque frangantur. unde\nhoc nisi a timore legum adque regum, per quos deus Israhel\nsuam exserit potestatem iam subditos Christi nomini, sicut\nlonge ante promisit dicens per prophetam: et adorabunt\neum omnes reges terrae, omnes gentes seruient\nilli?\nNempe iam impletur quod per prophetam identidem canitur,\nquod remissurus esset impiam plebem suam â€” non quidem\ntotam, quia multi ex Israhelitis crediderunt in Christum;\nnam inde erant et apostoli eius â€”, et humilaturus omnem\nsuperbum adque iniuriosum, ut ipse solus exaltaretur, id est\nsolus altus et potens hominibus manifestaretur, donec proicerentur\na credentibus idola et a non credentibus absconderentur,\ncum eius timore terra confringitur, id est terreni homines\ntimore franguntur, timendo legem uel ipsius uel eorum qui\n\n\n\n\n\n\ncredentes in eum gentibusque regnantes talia sacrilegia prohiberent.\nHaec enim, quae ut facilius intellegerentur breuiter praelocutus\nsum, propheta sic dicit:\n*Et nunc tu, -domus Iacob, uenite, ambulemus in\nlucem domini. \\'remi sit enim plebem suam, domum\nIsrahel, quoniam repleta est sicut ab initio regio\neorum auguriis sicut alienigenarum, et filii multi\nalienigenae nati sunt illis. \\'repleta est enim regio\neorum argento et auro, nec erat numerus thensaurorum\nillorum. et repleta est terra equis, nec erat\nnumerus currum illorum. et repleta est terra\nabominationibus operum manuum ipsorum, et\nadorauerunt ea quae fecerunt digiti eorum. \\'et inclinauit\nse homo et humilauit se uir, et non\nremittam illis. \"et nunc intrate in petras et abscondite\nuos in terra a facie timoris domini et a\nmaiestate uirtutis eius, cum surrexerit confringere\nterram. \"oculi enim domini excelsi, homo\nautem humilis. et humilabitur altitudo hominum,\net exaltabitur dominus solus in illa die.\n\"Dies enim domini sabaoth in omnem iniuriosum\net superbum et supra omnem altum et elatum,\n\n\n\n\n\n\nqui humilabuntur, \"et super omnem cedrum Libani\nexcelsorum et elatorum et super omnem arborem\nbalani Basan, uet super omnem montem et super\nomnem collem altum, et super omnem nauem\nmaris et super omne spectaculum nauium decoris.\n\"et humilabitur et cadet contumelia hominum,\net exaltabitur dominus solus in illa die.\n\n\"Et manibus fabricata omnia abscondent in speluncis\net in scissuris petrarum et in cauernis\nterrae a facie timoris domini et a maiestate uirtutis\neius, cum exsurrexerit confringere terram.\nilla enim die proiciet homo abominationes aureas\net argenteas, quae fecerunt ut adorarent\nsuperuacuanea et noxia, ut intrent in foramina\nsolidae petrae et in scissuras petrarum, a facie\ntimoris domini et a maiestate uirtutis eius, cum\nexsurrexerit comminuere terram.\nQuid dicunt de isto deo sabaoth, quod interpretatur \\'deus\nuirtutum) uel \\'exercituum\\', quia illi seruiunt uirtutes et exercitus\nangelorum? quid dicunt de isto deo Israhel, quia deus\nest illius populi, de quo uenit semen, in quo benedicerentur\n\n\n\n\nomnes gentes? cur solum non colunt, qui omnes deos colendos\nesse contendunt? cur ei non credunt, qui alios deos falsos et\nostendit et euertit? audiui quendam eorum dicere se legisse\naput nescio quem philosophum, quod ex his quae Iudaei in\nsuis sacramentis agerent intellexisset, quem deum colerent:\npraepositum, inquit, istorum elementorum, quibus\niste uisibilis et corporeus mundus extructus est,\ncum scripturis sanctis prophetarum eius aperte ostendatur\nillum deum colendum praeceptum esse populo Israhel, qui\nfecit caelum et terram et a quo est omnis uera sapientia.\nsed quid opus est hinc diutius disputare, cum ad id quod ago\nsufficiat quod illi qualibet praesumtione opinantur de illo deo,\nquem deum esse negare non possunt? si enim praepositus\nest elementorum, quibus mundus iste consistit, cur non potius\nsolus ipse colitur quam Neptunus, qui solius maris praepositus\nest, quam denique Siluanus, qui solorum agrorum adque siluarum,\nquam Sol, qui solius diei uel etiam uniuersi caelestis\ncaloris, quam Luna, quae solius noctis uel etiam humoris\npotestate praefulget, quam Iuno, quae solum aerem tenere\nperhibetur ? certe enim isti partium praepositi, quicumque\nsunt, necesse est, ut sub illo sint qui omnium elementorum\net uniuersae huius molis praeposituram gerit. at iste illos\nomnes coli prohibet. cur ergo isti contra praeceptum maioris\nillorum non solum eos colere uolunt, sed propter istos illum\n\n\n\n\n\n\nnolunt? adhuc non inueniunt, quid de isto deo Israhel constanter\nliquidoque pronuntient, nec umquam inuenient, donec\neum inueniant deum solum uerum, a quo creata sunt omnia.\nProinde quidam Lucanus magnus eorum in carmine declamator,\ncredo et ipse diu quaerens siue per suas cogitationes\nsiue per suorum libros, quisnam esset Iudaeorum deus, et,\nquia non pie quaerebat, non inueniens, maluit tamen incertum\ndeum, quem non inueniebat, quam nullum deum dicere, cuius\ntam magna documenta sentiebat. ait enim:\net dedita sacris\nincerti Iudaea dei.\net nondum deus iste sanctus et uerus deus Israhel, nondum\nper Christi nomen tanta in omnibus gentibus fecerat, quanta\nusque in hodiernum diem post Lucani tempora consecuta sunt.\nnunc uero quis tam durus non flectatur? quis tam torpidus\nnon ignescat, cum impletur quod scriptum est, quia non est\nqui se abscondat a calore eius? quando iam clarissima\nluce manifestantur quae in eodem psalmo, unde uersiculum\nistum commemoraui, tanto ante praedicta sunt? caelorum\nenim nomine apostoli Christi significati sunt, quod in eis\ndeus praesideret, ut euangelium nuntiarent. iam ergo caeli\nenarrauerunt gloriam dei, et opera manuum eius adnuntiauit\n\n\n\n\n\n\nfirmamentum. dies diei eructuauit uerbum, et nox nocti adnuntiauit\nscientiam. iam non sunt loquellae neque sermones,\nquorum non audiantur uoces eorum. iam in omnem terram\nexiit sonus eorum et in fines orbis terrae uerba eorum. iam\nin sole, hoc est in manifestatione, posuit tabernaculum suum,\nquod est ecclesia ipsius, quia, ut hoc faceret, ipse, sicut ibi\nsequitur, tamquam sponsus processit de thalamo suo, id est:\nconiugatum uerbum carni humanae processit de utero uirginali,\niam exultauit ut gigans et cucurrit uiam, iam a summo caeli\nfacta est egressio eius et recursus eius usque ad summum\ncaeli. et ideo rectissime sequitur uersus, quem paulo ante\ncommemoraui: et non est qui se abscondat a calore\neius. et adhuc isti fragiles contradictiunculas garrientes\neligunt isto igne sicut stipula in cinerem uerti quam sicut\naurum a sorde purgari, cum et deorum falsorum iam fallacia\nmonumenta frustrata sint et illius incerti dei ueracia promissa\ncerta iam facta sint!\nDesinant ergo dicere mali laudatores Christi, qui nolunt\nesse Christiani, quod Christus non docuerit deos eorum deseri\net simulacra confringi. deus enim Israhel, de quo praedictum\n\n\n\n\n\n\nest quod deus uniuersae terrae uocabitur, et deus uniuersae\nterrae iam uocatur, hoc per prophetas futurum praedixit, hoc\nper Christum congruo tempore impleuit. certe enim si iam\ndeus Israhel deus uniuersae terrae uocatur, necesse est, ut\nfiat, quod iussit, quando qui iussit innotuit. quia uero per\nChristum et iri Christo innotuit, ut ecclesia eius per orbem\ndiffunderetur et per ipsam deus Israhel uniuersae terrae\nuocaretur, paulo superius aput eundem prophetam legant\nqui uolunt, immo et a me commemoretur. neque enim ita\nlongum est, ut oporteat praetermitti. dicuntur enim multa de\npraesentia et humilitate et passione Christi et corpore eius.\ncui caput est, id est ecclesia eius, cum appellatur tamquam\nsterilis, quae non pariebat. per multos enim annos ecclesia.\nquae futura erat in omnibus gentibus in filiis suis, hoc est\nin sanctis suis, non apparuit nondum Christo adnuntiato per\neuangelistas eis, quibus non est adnuntiatus per prophetas, et\ndicitur plures filios desertae futuros quam eius, quae habet\nuirum, cum uiri nomine significata est lex uel rex, quem.\naccepit primus populus Israhel, nec acceperant gentes legem\neo tempore, quo propheta loquebatur, neque rex Christianorum\napparuerat adhuc, ei quibus tamen gentibus longe fertilior et\nnumerosior sanctorum multitudo prouenit. ita ergo dicit Esaias\n\n\n\n\n\n\nincipiens ab humilitate Christi et se postea conuertens ad\nadloquendam ecclesiam usque ad eum uersum, quem commemorauimus,\nubi ait: et qui eruit te ipse deus Israhel\nuniuersae terrae uocabitur:\n\n\"Ecce, inquit, in intellectu erit puer meus et exaltabitur\net honorificabitur uehementer. \"quomodo\nmulti mirabuntur super te, sic tamen et inhonesta\nuidebitur ab hominibus species tua et honor tuus\nab hominibus. \"ita enim mirabuntur gentes multae\nsuper eum et continebunt reges os suum, quoniam\nquibus non est nuntiatum de illo uidebunt et qui\nnon audierunt intellegent.\n\n\\'Domine, quis credidit auditui nostro? et bracchium\ndomini cui reuelatum est? \\'nuntiauimus\ncoram illo ut puer, ut radix in terra sitienti; non\nest species illi neque honor. et uidimus illum, et\nnon habuit speciem neque decorem; \\'sed uultus\neius abiectus et deformis positio eius ab omnibus\nhominibus. homo in plaga et qui sciat ferre infirmitates,\npropter quod et auertit se facies eius,\niniuriata est nec magni aestimata est.\n\n*Hic infirmitates nostras portat et pro nobis in\ndoloribus est. et nos existimauimus illum in\n\n\n\n\n\n\n\n\n\n\ndoloribus esse et in plaga et in poena. ipse autem\nuulneratus est propter peccata nostra et infirmatus\nest propter iniquitates nostras. eruditio\npacis nostrae in eum, liuore eius sanati sumus.\n\"omnes ut oues errauimus et dominus tradidit\nilium pro peccatis nostris. et ipse quoniam male\ntractatus est, non aperuit os; ut ouis ad immolandum\nductus est, et ut agnus ante eum qui se\ntonderet fuit sine uoce, sic non aperuit os suum.\n\nIn humilitate sublatum est iudicium eius. generationem\neius quis enarrabit? quoniam tolletur\nde terra uita eius. ab iniquitatibus populi mei\nductus est ad mortem. sepulturam ergo malos propter\nsepulturam eius et diuites propter mortem eius,\nob hoc quod iniquitatem non fecerit nec dolum in\nore suo. dominus uult purgare illum de plaga. si\ndederitis uos ob delicta uestra animam uestram,\nuidebitis semen longissimae uitae. et uult dominus\nauferre a doloribus animam eius, \"ostendere\nilli lucem et figurare per sensum, iustificare\niustum bene seruientem pluribus, et peccata illorum\nipse sustinebit. \"propterea ipse hereditabit\ncomplures et fortium partietur spolia, propter\nquod tradita est ad mortem anima eius et inter\niniquos aestimata est, et ipse peccata multorum\nsustineuit et propter iniquitates eorum traditus est.\n\n\n\n\n\n\\'Delectare sterilia, quae non paris, exsulta et\nclama, quae non parturis, quoniam multi filii\ndesertae magis quam eius quae habet uirum. dixit\nenim dominus. \\'dilata locum tabernaculi tui et\naulas tuas confige; non est, quod parcas. porrige\nlongius funiculos et palos ualidos constitue.\netiam adque etiam in dextram adque sinistram\npartem extende. semen enim tuum hereditabit\ngentes, et ciuitates quae desertae erant inhabitabis.\nnon est, quod metuas, praeualebis enim, nec\nerubescas, quod detestabilis fueris. confusionem\nenim in perpetuum obliuisceris. ignominiae uiduitatis\ntuae non eris memor, \\'quoniam ego sum dominus\nqui facio te, dominus nomen ei, et qui eruit\nte ipse deus Israhel uniuersae terrae uocabitur.\nQuid contra hanc eaidentiam expressionemque rerum et\npraedictarum et impletarum dici potest? si de Christi diuinitate\ndiscipulos eius putant esse mentitos, numquid de Christi\npassione dubitabunt? resurrexisse non solent credere; at illa\nomnia ab hominibus humana perpessum etiam libenter credunt,\nquia hominem tantummodo credi uolunt. ille itaque\nsicut ouis ad immolandum ductus, ille inter iniquos deputatus,\n\n\n\n\n\n\n\n\nille uulneratus propter peccata nostra, cuius liuore sanati\nsumus, cuius facies iniuriata. est nec magni aestimata, palmis\ncaesa et sputis inlita, cuius deformis in cruce positio, ille ab\niniquitatibus populi Israhel ductus ad mortem, ille qui non\nhabebat speciem neque decorem, quando colaphis percutiebatur,\nquando spinis coronabatur, quando pendens inridebatur, ille\nqui, sicut agnus coram tondente non habet uocem, sic non\naperuit os suum, cum ei diceretur ab insultantibus: prophetiza\nnobis, Christe. nempe iam exaltatus est, iam\nhonorificatus est uehementer. nempe iam mirantur gentes\nmultae super eum. iam continuerunt reges os suum, quo aduersus\nChristianos leges saeuissimas promulgabant. nempe\nquibus non est nuntiatum de illo, iam uident, et qui non\naudierunt, iam intellegunt. quoniam gentes, quibus non nuntiarunt\nprophetae, magis ipsae uident, quam uera nuntiata\nsint per prophetas. et qui non audierunt ipsum Esaiam loquentem,\niam in litteris eius, de quo ista sit locutus, intellegunt.\nnam in ipsa gente Iudaeorum quis credidit auditui prophetarum,\naut bracchium domini, quod est ipse Christus, qui per\neos adnuntiabatur, cui reuelatum est, quando manibus suis ea\nscelera in Christo admittebant, quae futura praedixerant prophetae\nquos habebant? nempe iam hereditate possidet multos\n\n\n\n\n\n\net fortium partitur spolia, cum ea quae diabolus et demones\npossidebant per ecclesiarum suarum fabricas et quoslibet\nnecessarios usus illis expulsis proditisque distribuit.\nQuid ergo ad haec dicunt peruersi laudatores Christi et\nChristianorum obtrectatores? numquid, ut ista per prophetas\ntanto ante praedicerentur, Christus magicis artibus fecit aut\ndiscipuli eius ista finxerunt? numquid, ut delectetur ecclesia\ndiffusa per gentes quondam sterilis, nunc in pluribus filiis\nquam illa synagoga, quae legem siue regem tamquam uirum\nacceperat, numquid, ut sic dilatet locum tabernaculi sui omnes\nnationes et linguas occupans, ut longius, quam Romani imperii\niura tenduntur, usque in Persas et Indos aliasque barbaras\ngentes funiculos porrigat, ut in dextram per ueros Christianos\net in sinistram per fictos Christianos in tam multis populis\nnomen eius extendatur, ut semen eius herodite gentes, ut\nciuitates, quae a uero dei cultu et a uera religione desertae\nfuerant, iam nunc inhabitet, ut non timuerit hominum minas\net furias, quando in sanguine martyrum tamquam honore purpureo\nuestiebatur, ut praeualeret tam multis tamque uehementibus\net potentibus persecutoribus suis, ut non erubesceret\nquod detestabilis fuerit, quando magnum erat crimen fieri uel\nesse Christianum, ut confusionem in perpetuum obliuiscatur,\n\n\n\n\n\n\nquia, ubi abundauerat peccatum, superabundauit gratia, ut\nignominiae uiduitatis suae memor non sit, quia paululum\nderelicta et obprobriis obiecta tam eminenti gloria reflorescit?\nnumquid postremo, ut dominus, qui fecit eam et a dominatu\ndiaboli et demonum eruit eam, ipse deus Israhel uniuersae\nterrae iam uocetur, discipuli Christi finxerunt, quod prophetae,\nquorum libri nunc in manibus inimicorum Christi habentur,\ntam longe ante quam Christus filius hominis fieret praedixerunt?-\nHinc ergo intellegant, quod ne tardissimis quidem adque\nobtunsissimis obscurum dubiumue relinquitur, hinc, inquam,\nintellegant Christi peruersi laudatores et christianae religionis\nexsecratores etiam Christi discipulos contra deos eorum ea\ndidicisse adque docuisse quae doctrina continet Christi, quia\ndeus Israhel, qui haec omnia, quae isti colere uolunt, abominanda\nadque euertenda in libris prophetarum praecepisse inuenitur,\nipse deus uniuersae terrae, sicut tanto ante promisit,\nper Christum et Christi ecclesiam iam uocatur. si enim\nChristum mira dementia suspicantur deos eorum coluisse ac\nper hos eum tanta potuisse, numquid et deus Israhel deos\neorum coluit, qui de se per omnes gentes colendo et de illis\nabominandis adque euertendis per Christum quod promisit\n\n\n\n\n\n\nimpleuit? ubi sunt di eorum? ubi uaticinia fanaticorum et diuinationes\npythonum? ubi auguria uel auspicia uel haruspicia uel\noracula demonum? cur non profertur ex huius modi antiquis\nlibris admonitum aliquid et praedictum contra christianam fidem\net contra prophetarum nostrorum expressam iam in omnibus\ngentibus tam perspicuam ueritatem? offendimus, inquiunt.\ndeos nostros et deseruerunt nos, ideo aduersus nos Christiani\npraeualuerunt et humanarum rerum felicitas defessa ac deminuta\ndilabitur. hoc sibi certe per Christianos fuisse euenturum\nlegant ex libris uatum suorum, sed ea legant, ubi si non\nChristus, quia eum deorum suorum uolunt fuisse cultorem,\nsaltem deus Israhel inprobatus et detestatus sit, quem constat\nistorum euersorem. sed numquam hoc proferent, nisi quod\nmodo forte confiuxerint. quod cum protulerint, apparebit eo\nipso certe, quod tanta res tam ignota profertur, quae utique\ndebuit, antequam hoc quod praedictum est accidisset, in\ndeorum templis omnium gentium recitari, ut praestruerentur\n--et praemonerentur qui nunc nolunt esse Christiani.\nDeinde quod de felicitatis rerum humanarum deminutione\n\n\n\n\n\n\nper christiana tempora conqueruntur, si libros philosophorum\nsuorum legant ea reprehendentium quae nunc eis etiam recusantibus\net murmurantibus subtrahuntur, tum uero magnam\nlaudem repperient temporum christianorum. quid enim eis\nminuitur felicitatis, nisi quod pessime luxurioseque abutebantur\nin magnam creatoris iniuriam? nisi forte hinc sunt tempora\nmala, quia per omnes paene ciuitates cadunt theatra, caueae\nturpitudinum et publicae professiones flagitiorum, cadunt et\nfora uel moenia, in quibus demonia colebantur. unde enim\ncadunt nisi inopia rerum, quarum lasciuo et sacrilego usu\nconstructa sunt? nonne Cicero eorum cum Roscium quendam\nlaudaret histrionem, ita peritum dixit, ut solus esset dignus\nqui in scaenam deberet intrare, ita uirum bonum, ut solus\nesset dignus qui eo non deberet accedere? quid aliud apertissime\nostendens nisi illam scaenam esse tam turpem, ut\ntanto minus ibi homo esse debeat, quanto fuerit magis uir\nbonus? et tamen di eorum tali dedecore placabantur, quale a\nuiris bonis remouendum esse censebat. est etiam hinc eiusdem\nipsius Ciceronis aperta confessio, ubi ait sibi Floram matrem\nludorum celebritate placandam. in quibus ludis tanta exhiberi\n> turpitudo consueuit, ut in eorum conparatione ceteri honesti\nsint, a quibus tamen etiam ipsis agendis uiri boni prohibentur.\nquae ista est Flora mater, qualis dea est, quam celebrior et\n\n\n\n\n\n\nhabenis effusioribus laxata conciliat et propitiat turpitudo?\nquanto iam honestius in scaenam Roscius intrabat, quam\nCicero deam talem colebat? si deminuta rerum copia, quae in\nhaec celebranda funduntur, di gentium offenduntur, apparet,\nquales sint qui talibus delectantur. si autem ipsi irati ista\nminuunt, utilius irascuntur quam placantur. quapropter aut\nphilosophos suos arguant, qui talia in luxuriosis hominibus\nreprehenderunt, aut deos suos frangant, qui talia de suis cultoribus\nexegerunt, si tamen iam inueniunt uel quos frangant\nuel quos abscondant; Christianorum uero temporibus defectum\nrerum secundarum, quo in turpia et noxia diffluebant, blasphemando\ninputare desistant, ne magis nos unde amplius\nChristi potestas laudetur admoneant.\nMulta hinc dicerem, nisi me iam librum istum concludere\nadque ad propositam intentionem redire suscepti operis necessitas\ncogeret. cum enim euangelicas quaestiones, ubi uidentur\nquibusdam quattuor euangelistae non inter se constare, soluere\nadgrederer, ut potui expositis intentionibus singulorum primo\nmihi discutiendum occurrit, quod nonnulli quaerere solent\ncur ipsius Christi nulla scripta proferamus. ita enim uolunt\net ipsum credi nescio quid aliud scripsisse quod diligunt\nnihilque sensisse contra deos suos, sed eos potius magico\nritu coluisse, et discipulos eius non solum de illo fuisse\nmentitos dicendo illum deum, per quem facta sunt omnia,\n\n\n\n\ncum aliud nihil quam homo fuerit quamuis excellentissimae\nsapientiae, uerum etiam de dis eorum non hoc docuisse quod\nab illo didicissent. unde factum est, ut eos de deo Israhel\npotius urgeremus, qui per ecclesiam Christianorum ab omnibus\ngentibus colitur et istorum sacrilegas uanitates ubique iam\neuertit, sicut per prophetas suos tanto ante praedixit et per\nChristi nomen, in quo benedici omnes gentes promiserat, ea\nquae praedixit impleuit. ex quo intellegere debent nec Christum\naliud de dis eorum uel nosse uel docere potuisse, quam deus\nIsrahel per prophetas iussit adque praedixit, per quos ipsum\nChristum promisit et misit, in cuius nomine secundum\npollicitationem, quam patribus fecit, cum benedicerentur\nomnes gentes, factum est, ut et ipse deus Israhel uniuersae\nterrae uocaretur, nec discipulos eius a sui magistri doctrina\ndeuiasse, cum deos gentium coli prohibuerint, ne uel insensatis\nsimulacris supplicaremus uel societatem cum demoniis\nhaberemus uel creaturae potius quam creatori religionis obsequio\nseruiremus.\nQuapropter, cum sit ipse Christus sapientia dei, per quam\ncreata sunt omnia, cumque nullae mentes rationales siue\nangelorum siue hominum nisi participatione ipsius sapientes\nfiant, cui per spiritum sanctum, per quem caritas in cordibus\n\n\n\n\n\n\nnostris diffunditur, inhaeremus, quae trinitas unus deus est,\nconsultum est diuina prouidentia mortalibus, quorum temporalis\nuita in rebus orientibus et occidentibus occupata tenebatur,\nut eadem ipsa dei sapientia ad unitatem personae suae\nhomine adsumto, in quo temporaliter nasceretur, uiueret,\nmoreretur, resurgeret, congrua saluti nostrae dicendo et\nfaciendo, patiendo et sustinendo fieret et deorsum hominibus\nexemplum redeundi, qui sursum est angelis exemplum manendi.\nnisi enim et in animae rationalis natura temporaliter aliquid\noreretur, id est inciperet esse quod non erat, numquam ex\nuita pessima et stulta ad sapientem adque optimam perueniret.\nac per hoc, cum rebus aeternis contemplantium ueritas perfruatur,\nrebus autem ortis fides credentium debeatur, purgatur\nhomo per rerum temporalium fidem, ut aeternarum percipiat\nueritatem. nam et quidam eorum nobilissimus philosophus\nPlato in eo libro, quem Timaeum uocant, sic ait: quantum\nad id quod ortum est aeternitas ualet, tantum ad\nfidem ueritas. duo illa sursum sunt, aeternitas et ueritas,\nduo ista deorsum, quod ortum est et fides. ut ergo ab imis\nad summa reuocemur adque id quod ortum est recipiat\naeternitatem, per fidem ueniendum est ad ueritatem. et quia\nomnia quae in contrarium pergunt per aliquid medium\n\n\n\n\n\n\nredducuntur, ab aeterna iustitia temporalis iniquitas nos\nalienabat, opus ergo erat media iustitia temporali, quae\nmedietas temporalis esset de imis, iusta de summis, adque\nita se nec abrumpens a summis et contemperans imis ima\nredderet summis. ideo Christus mediator dei et hominum\ndictus est inter deum inmortalem et hominem mortalem deus\net homo, reconcilians hominem deo, manens id quod erat,\nfactus quod non erat. ipse est nobis fides in rebus ortis qui\nest ueritas in aeternis.\nHoc magnum et inenarrabile sacramentum, hoc regnum et\nsacerdotium antiquis per prophetiam reuelabatur, posteris\neorum per euangelium praedicatur. oportebat enim, ut aliquando\nin omnibus gentibus redderetur, quod diu per unam gentem\npromittebatur. proinde qui prophetas ante descensionem suam\npraemisit, ipse et apostolos post ascensionem suam misit.\nomnibus autem discipulis suis per hominem, quem adsumpsit,\ntamquam membris sui corporis caput est. itaque cum illi\nscripserunt quae ille ostendit et dixit, nequaquam dicendum\nest, quod ipse non scripserit, quandoquidem membra eius id\noperata sunt, quod dictante capite cognouerunt. quidquid enim\n\n\n\n\n\n\nille de suis factis et dictis nos legere uoluit, hoc scribendum\nillis tamquam suis manibus imperauit. hoc unitatis consortium\net in diuersis officiis concordium membrorum sub uno capite\nministerium quisquis intellexerit, non aliter accipiet quod\nnarrantibus discipulis Christi in euangelio legerit, quam si\nipsam manum domini, quam in proprio corpore gestabat,\nscribentem conspexerit. quamobrem illa potius iam uideamus\nqualia sint quae putant euangelistas sibimet scripsisse contraria\nâ€” quod pirum intellegentibus uideri potest â€”, ut his quaestionibus\ndissolutis ex hoc quoque appareat illius capitis\nmembra non solum idem sentiendo, uerum etiam conuenientia\nscribendo in corporis ipsius unitate germanam seruasse concordiam.\n.\n\n\nLIBER PRIMUS: INCIPIT LIBER SECUNDUS AELS (corr. AU-\nRELII IPS2, AVGUSTINI JS1), AVRELIIAVGVSTINI EPI DE-\nCONSENSU EUANGELISTARUM EXPL LIB -I- INCIP. LIBER II-\nH, quaestiones librorum II., III., IV. omnes praem. ante librum\nprimum fol. 1-4; inscr. INCIPIUNT CAPITULA QVAESTIONUM\nLIBRI SECUNDI H:\nQuoniam sermone non breui et admodum necessario, quem\nlibro uno conplexi sumus, refutauimus eorum uanitatem qui\ndiscipulos Christi euangelium conscribentes ideo contemnendos\nputant, quia ipsius Christi, quem licet non ut deum, tamen\nut hominem sapientia longe prae ceteris excellentem honorandum\nesse non dubitant, nulla scripta proferuntur a nobis, et\neum talia scripsisse uideri uolunt, qualia peruersi diligunt,\nnon qualibus lectis et creditis a peruersitate corrigi possunt,\nnunc iam uideamus ea quae quattuor euangelistae de Christo\nscripserunt quemadmodum sibi adque inter se congruant, ne\nquid ei hoc in fide christiana offendiculi patiantur qui curiosiores\nquam capaciores sunt, quod non utcumque perlectis, sed\nquasi diligentius perscrutatis euangelicis libris inconuenientia\nquaedam et repugnantia se deprehendisse existimantes magis\nea contentiose obiectanda quam prudenter consideranda esse\narbitrantur.\nMattheus euangelista sic orsus est: liber generationis\nIesu Christi, fili Dauid, fili Abraham. quo exordio\nsuo satis ostendit generationem Christi secundum carnem se\nsuscepisse narrandam. secundum hanc enim Christus filius\nhominis est, quod etiam se ipse saepissime appellat commendans\nnobis, quid misericorditer dignatus sit esse pro nobis.\nnam illa superna et aeterna generatio, secundum quam filius\ndei unigenitus est ante omnem creaturam, quia omnia per\nipsum facta sunt, ita ineffabilis est, ut de illa dictum a propheta\nintellegatur: generationem eius quis enarrabit?\nexsequitur ergo humanam generationem Christi Mattheus ab\nAbraham generatores commemorans, quos perducit ad Ioseph\nuirum Mariae, de qua natus est Iesus. neque enim fas erat\nut eum ob hoc a coniugio Mariae separandum putaret, quod\nnon ex eius concubitu, sed uirgo peperit Christum. hoc enim\nexemplo magnifice insinuatur fidelibus coniugatis etiam seruata\npari consensu continentia posse permanere uocarique coniugium\nnon permixto corporis sexu, sed custodito mentis affectu,\npraesertim quia nasci eis etiam filius potuit sine ullo conplexu\ncarnali, qui propter solos gignendos filios adhibendus\n\n\n\n\n\n\nest neque enim propterea non erat appellandus Ioseph pater\nChristi, quia non eum concumbendo genuerat, quando quidem\nrecte pater esset etiam eius quem non ex sua coniuge procreatum\nalicunde adoptasset.\nPulabatur quidem Christus etiam aliter filius Ioseph, tamquam\nex eius omnino carne progenitus, sed ab eis hoc putabatur\nquos Mariae latebat uirginitas. nam Lucas ait: et ipse\nIesus erat incipiens quasi annorum triginta, ut\nputabatur, filius Ioseph. qui tamen Lucas non eius\nparentem solam Mariam, sed ambos parentes eius appellare\nminime dubitauit, ubi ait: puer autem crescebat et\nconfortabatur plenus sapientia, et gratia dei erat\nin illo. et ibant parentes eius per omnes annos in\nHierusalem in die sollemni paschae. sed ne quisquam\nhic parentes consanguineos potius Mariae cum ipsa\nmatre eius intellegendos putet, quid ad illud respondebit quod\nipse item Lucas superius dixit: et erat pater eius et\nmater mirantes super his quae dicebantur de illo?\ncum igitur ipse narret non ex concubitu Ioseph, sed ex .\nMaria uirgine natum Christum, unde eum patrem eius appellat,\nnisi quia et uirum Mariae recte intellegimus sine commixtione\ncarnis ipsa copulatione coniugii et ob hoc etiam Christi\npatrem multo coniunctius, qui ex eius coniuge natus sit, quam\nsi ei esset aliunde adoptatus? unde manifestum est illud,\n\n\n\n\n\n\n\n\nquod ait: sicut putabatur, filius Ioseph, propter illos\ndixisse, qui eum ex Ioseph, sicut alii homines nascuntur,\nnatum arbitrabantur.\nII. Ac per hoc, etiamsi demonstrare aliquis posset Mariam ex\nDauid nullam consanguinitatis originem ducere, sat erat secundum\nistam rationem accipere Christum filium Dauid, qua\nratione etiam Ioseph pater eius recte appellatus est: quanto\nmagis, quia, cum euidenter dicat apostolus Paulus ex semine\nDauid secundum carnem Christum, ipsam quoque Mariam de\nstirpe Dauid aliquam consanguinitatem duxisse dubitare utique\nnon debemus! cuius feminae quoniam nec sacerdotale genus\ntacetur insinuante Luca, quod cognata eius esset Elisabeth.\nquam dicit de filiabus Aaron, firmissime tenendum est carnem\nChristi ex utroque genere propagatam, et regum scilicet et\nsacerdotum, in quibus personis aput illum populum Hebraeorum\netiam mystica unctio figurabatur, id est chrisma, unde\nChristi nomen elucet tanto ante etiam ista euidentissima\nsignificatione praenuntiatum.\nIII. Quos autem mouet, quod alios progeneratores Mattheus\nenumerat descendens a Dauid usque ad Ioseph, alios autem\nLucas ascendens a Ioseph usque ad Dauid, facile est, ut\naduertant duos patres habere potuisse Ioseph, unum a quo\ngenitus, alterum a quo fuerit adoptatus. antiqua est enim\n\n\n\n\nconsuetudo adoptandi etiam in illo populo dei, ut sibi filios\nfacerent, quos non ipsi genuissent. nam excepto quod filia\nPharaonis Moysen adoptauerat â€” illa quippe alienigena fuit â€”\nipse Iacob nepotes suos ex Ioseph natos uerbis manifestissimis\nadoptauit dicens: nunc itaque filii tui duo,\nqui facti sunt tibi, priusquam ad te uenirem, mei\nsunt, Efrem et Manasse tamquam Ruben et Symeon\nerunt mihi. natos autem si genueris postea, tibi\nerunt. unde etiam factum est, ut d-uodecim tribus essent\nIsrahel excepta tribu Leui, quae templo seruiebat; cum ea\nquippe tredecim fuerunt, cum duodecim fuissent filii Iacob.\nunde intellegitur Lucas patrem Ioseph, non a quo genitus, sed\na quo fuerat adoptatus, suscepisse in euangelio suo, cuius\nprogenitores sursum uersus commemoraret, donec exiret ad\nDauid. cum enim necesse sit utroque euangelista uera narrante,\net Mattheo scilicet et Luca, ut unus eorum eius patris\noriginem tenuerit, qui genuerat, alter eius, qui adoptauerat\nIoseph, quem probabilius intellegimus adoptantis originem\ntenuisse quam eum, qui noluit Ioseph genitum dicere ab illo,\ncuius eum filium esse narrabat? commodius enim filius eius\n\n\n\n\n\n\ndictus est, a quo fuerat adoptatus, quam diceretur ab illo\ngenitus, cuius carne non erat natus. Mattheus autem dicens:\nAbraham genuit Isaac, Isaac genuit Iacob, adque\nita in hoc uerbo quod est genuit perseuerans, donec in\nultimo diceret: Iacob autem genuit Ioseph, satis expressit\nad eum patrem se perduxisse ordinem generantium, a\nquo Ioseph non adoptatus, sed genitus erat.\nQuamquam si etiam Lucas genitum diceret loseph ab Heli,\nnec sic nos hoc uerbum perturbare deberet, ut aliud crederemus\nquam ab uno euangelista gignentem, ab altero adoptantem\npatrem fuisse commemoratum. neque enim absurde dicitur\nquisque non carne, sed caritate genuisse, quem filium sibi\nadoptauerit, aut uero etiam nos, quibus dedit deus potestatem\nfilios eius fieri, de natura adque substantia sua nos genuit\nsicut unicum filium, sed utique dilectione adoptauit. quo uerbo\napostolus saepe uti non ob aliud intellegitur, nisi ad discernendum\nunigenitum ante omnem creaturam, per quem facta\nsunt omnia, qui solus de substantia patris natus est, secundum\naequalitatem diuinitatis hoc omnino quod pater, quem\nmissum dicit ad suscipiendum carnem ex illo genere, quo et\nnos secundum naturam nostram sumus, ut illo participante\nmortalitatem nostram per dilectionem nos efficeret participes\ndiuinitatis suae per adoptionem. ita enim dicit: cum autem\nuenit plenitudo temporis, misit deus filium suum\n\n\n\n\n\n\nfactum ex muliere, factum sub lege, ut eos qui\nsub lege erant redimeret, ut adoptionem filiorum\nrecipiamus. et tamen dicimur etiam nati ex deo, id est\naccepta potestate, ut filii eius efficiamur, qui iam homines\neramus, efficiamur autem per gratiam, non per naturam. nam\nsi per naturam filii essemus, numquam aliud fuissemus. cum\nenim dixisset Iohannes: dedit eis potestatem filios dei\nfieri, his qui credunt in nomine eius, secutus ait:\nqui non ex sanguinibus neque ex uoluntate carnis\nneque ex uoluntate uiri, sed ex deo nati sunt. ita\nquos dixit accepta potestate factos dei filios?, quod illa adoptio\nsignificat, quam Paulus commemorat, eosdem dixit natos ex\ndeo. adque ut apertius ostenderet, qua gratia factum sit, et\nuerbum, inquit, caro factum est et habitauit in\nnobis, tamquam diceret: quid mirum, si filii dei facti sunt,\ncum caro essent, propter quos unicus caro factus est, cum\nuerbum esset? hac sane magna distantia, quia nos effecti filii\ndei mutamur in melius, ille autem filius dei, cum filius hominis\nfactus esset, non est mutatus in deterius, sed adsumsit quod\nerat inferius. dicit et Iacobus: uoluntarie genuit nos\nuerbo ueritatis, ut simus initium aliquod creaturae\neius. ne scilicet in eo quod ait genuit hoc nos\nfieri putaremus quod ipse est, ideo principatum quendam in\ncreatura nobis hac adoptione concessum satis ostendit.\nNon ergo alienum esset a ueritate, etiamsi Lucas ab illo\nesse Ioseph genitum diceret, a quo fuerat adoptatus. etiam\nsic quippe genuit eum, non ut homo esset, sed ut filius\nesset, sicut nos genuit deus, ut filii eius simus, quos fecerat,\nut homines essemus. unicum autem genuit, non solum ut\nfilius esset, quod pater non est, sed etiam ut deus esset, quod\net pater est. sed plane si hoc uerbo etiam Lucas uteretur,\nomni modo esset ambiguum, quis eorum adoptantem, quis ex\npropria carne gignentem patrem commemorasset, quomodo,\netsi neuter eorum diceret genuit, sed et iste eum filium\nillius et ille illius diceret, nihilo minus esset ambiguum, quis\neorum illum, de quo natus, quis illum, a quo adoptatus erat.\ncommemorasset. nunc uero cum alter dicit: Iacob genuit\nIoseph, alter: Ioseph, qui fuit filius Heli, etiam ipsa\nuerborum differentia quid singuli suscepissent eleganter intimauerunt.\nsed hoc facile sane, ut dixi, posset occurrere homini\nreligioso, qui quodlibet aliud quaerendum potius iudicaret,\nquam euangelistam crederet esse mentitum, facile, inquam,\noccurreret, ut uideret, quibus causis homo unus duos patres\nhabere potuerit. hoc et illis calumniosis occurreret, nisi litigare\nquam considerare maluissent.\nIIII. Illud autem quod deinceps insinuandum est, re uera ut\naduerti et uideri posset, lectorem adtentissimum et diligentissimum\nrequirebat. acute quippe animaduersum est Mattheum,\n\n\n\n\n\n\nqui regiam in Christo instituerat insinuare personam, excepto\nipso Christo quadraginta homines in generationum serie nominasse.\nnumerus autem iste illud tempus significat, quo in hoc\nsaeculo et in hac terra regi nos oportet a Christo secundum\ndisciplinam laboriosam, qua flagellat deus, ut scriptum\nest, omnem filium, quem recipit, de qua dicit apostolus\nper tribulationem nos oportere intrare in regnum dei. quam\nsignificat etiam illa uirga ferrea, de qua in psalmo legitur:\nreges eos in uirga ferrea, cum superius dixisset: ego\nautem em constitutus sum rex ab eo super Sion montem\nsanctum eius. reguntur enim etiam boni in uirga ferrea,\nde quibus dicitur: tempus, ut iudicium incipiat a\ndomo domini, et si initium a nobis, qualis finis\nerit eis qui non credunt dei euangelio? et si\niustus uix saluus erit, peccator et impius ubi\nparebunt? ad quos pertinet quod sequitur: tamquam uas\nfiguli conteres eos. reguntur enim boni per hanc disciplinam,\nmali comminuuntur, qui tamquam idem ipsi commemorantur\npropter una adque eadem sacramenta, quae habent\ncommunia mali cum bonis.\nQuia ergo numerus iste laboriosi huius temporis sacramentum\nest, quo sub disciplina regis Christi aduersus diabolum\ndimicamus, etiam illud declarat, quod quadraginta dierum\nieiunium, hoc est humilationem animae, consecrauit et lex et\nprophetae per Moysen et Helian, qui quadragenis diebus\nieiunauerunt, et euangelium per ipsius domini ieiunium, quibus\ndiebus quadraginta etiam temptabatur a diabolo, quid aliud\nquam per omne huius saeculi tempus temptationem in carne\nsua, quam de nostra mortalitate adsumere dignatus est, praefigurans?\npost resurrectionem quoque non amplius quam dies\nquadraginta cum discipulis in hac terra esse uoluit huic\neorum uitae adhuc humana conuersatione commixtus et cum\nillis alimenta mortalium, quamuis iam non moriturus, accipiens,\nut per ipsos quadraginta dies significaret se occulta praesentia,\nquod promiserat, impleturum, quando ait: ecce ego uobiscum\nsum usque in consummationem saeculi. cur\nautem iste numerus hanc temporalem terrenamque significet\nuitam, illa interim causa de proximo occurrit, quamuis sit\nalia fortasse secretior, quod et tempora annorum quadripertitis\nuicibus currunt et mundus ipse quattuor partibus terminatur,\nquas aliquando uentorum nomine scriptura commemorat, ab\noriente et occidente, ab aquilone et meridie. quadraginta autem\n\n\n\n\n\n\nquater habent decem. porro ipsa decem ab uno usque ad\nquattuor progrediente numero consummantur.\nAd hunc igitur mundum et ad istam terrenam mortalemque\nuitam hominum ad nos regendos in temptatione\nlaborantes uenientem regem Christum Mattheus suscipiens\nexorsus est ab Abraham et enumerauit quadraginta homines.\nipsa enim gente Hebraeorum, quae a ceteris gentibus ut\ndistingueretur, deus de terra sua et de cognatione sua separauit\nAbraham, Christus uenit in carne, ut et hoc ad eum\ndistinctius prophetandum et praenuntiandum maxime pertineret,\nquod promittebatur, ex qua esset gente uenturus. cum enim\nquater denas generationes tribus distinxisset articulis dicens\nab Abraham usque ad Dauid generationes esse quattuordecim\net a Dauid usque ad transmigrationem Babyloniae alias quattuordecim\ntotidemque alias usque ad natiuitatem Christi, non\ntamen eas duxit in summam ut diceret: fiunt omnes quadraginta\nduae. unus quippe in illis progeneratoribus bis numeratur,\nid est Iechonias, a quo facta est quaedam in extraneas gentes\ndeflexio, quando in Babyloniam transmigratum est. ubi autem\nordo a rectitudine flectitur adque, ut eat in diuersum, tamquam\nangulum facit, illud quod in angulo est bis numeratur, in\nfine scilicet prioris ordinis et in capite ipsius deflexionis. et\nhoc ipsum etiam praefigurabat Christum a circumcisione ad\n\n\n\n\n\n\npraeputium, tamquam ab Hierusalem ad Babyloniam quodammodo\nmigraturum et hinc adque hinc utrisque in se credentibus\ntamquam lapidem angularem futurum. haec tunc in figura\npraeparabat deus rebus in ueritate uenturis. nam et ipse\nIechonias, ubi angulus iste praefiguratus est, interpretatur\n\\'praeparatio dei\\'. sic ergo iam non quadraginta duae, quod\nfaciunt ter quattuordecim, sed propter unum bis numeratum\nquadraginta una generationes fiunt, si et ipsum Christum adnumeremus,\nqui huic regendae uitae nostrae temporali adque\nterrenae tamquam numero quadragenario regaliter praesidet.\nQuem ad istam mortalitatem nobiscum participandam quia\ndescendentem uoluit significare Mattheus, ideo et ipsas generationes\nab Abraham usque ad Ioseph et usque ad ipsius\nChristi natiuitatem descendendo commemorauit ab initio\neuangelii sui. Lucas autem non ab initio, sed a baptismo\nChristi generationes enarrat, nec descendendo, sed ascendendo.\ntamquam sacerdotem in expiandis peccatis magis signans, ubi\neum uox de caelo declarauit, ubi testimonium Iohannes ipsi\nperhibuit dicens: ecce qui tollit peccata mundi. ascendendo\nautem transit et Abraham et peruenit ad deum, cui\n\n\n\n\n\n\nmundati et expiati reconciliamur. merito et adoptionis originem\nipse suscepit, quia per adoptionem efficimur filii dei credendo\nin filium dei. per carnalem uero generationem filius dei potius\npropter nos filius hominis factus est. satis autem demonstrauit\nnon se ideo dixisse Ioseph filium Heli, quod de illo genitus,\nsed quod ab illo fuerit adoptatus, cum et ipsum Adam filium\ndixit dei, cum sit factus a deo, sed per gratiam quam postea\npeccando amisit tamquam filius in paradiso constitutus sit.\nQuapropter in generationibus Matthei significatur nostrorum\nsusceptio peccatorum a domino Christo, in generationibus\nautem Lucae significatur abolitio nostrorum peccatorum a\ndomino Christo. ideo eas ille descendens enarrat, iste ascendens.\nquod enim dicit apostolus: misit deus filium suum\nin similitudinem carnis peccati, haec est susceptio\npeccatorum; quod autem addit: ut de peccato damnaret\npeccatum in carne, haec est expiatio peccatorum. proinde\nMattheus ab ipso Dauid per Salomonem descendit, in cuius\nmatre ille peccauit; Lucas uero ad ipsum Dauid per Nathan\nascendit, per quem prophetam deus peccatum illius expiauit.\nipse quoque numerus, quem Lucas exsequitur, certissime\nprorsus abolitionem indicat peccatorum. quia enim Christi\naliqua iniquitas, qui nullam habuit, non est utique coniuncta\niniquitatibus hominum, quas in sua carne suscepit, ideo\nnumerus penes Mattheum excepto Christo est quadragenarius.\n\n\n\n\nquia uero iustitiae suae patrisque nos expiatos ab omni peccato\npurgatosque coniungit, ut fiat quod ait apostolus: qui\nautem adhaeret domino unus spiritus est, ideo in\neo numero, qui est penes Lucam, et ipse Christus, a quo\nincipit enumeratio, et deus, ad quem peruenit, connumerantur\net fit numerus septuaginta septem, quo significatur omnium\nprorsus remissio et abolitio peccatorum. quam etiam ipse\ndominus per huius numeri mysterium euidenter expressit dicens\nremittendum esse peccanti non solum septiens, sed etiam\nseptuagiens septiens.\nNec frustra iste numerus ad peccatorum omnium pertinet\nmundationem, si diligentius inquiratur. denarius quippe tamquam\niustitiae numerus in decem praeceptis legis ostenditur.\nporro peccatum est legis transgressio et utique transgressio\ndenarii numeri congruenter undenario figuratur, unde et uela\ncilicina iubentur in tabernaculo undecim fieri. quis autem\ndubitet ad peccati significationem cilicium pertinere? ac per\nhoc quia uniuersum tempus septenario dierum numero uoluitur,\nconuenienter undenario septiens multiplicato ad numerum\nseptuagensimum et septimum cuncta peccata perueniunt. in\nquo numero etiam fit plenaria remissio peccatorum expiante\nnos carne sacerdotis nostri, a quo nunc iste numerus incipit,\net reconciliante nos deo, ad quem nunc iste numerus peruenit\nper spiritum sanctum, qui columbae specie in hoc baptismo,\nubi numerus iste commemoratur, apparuit.\nPost enumeratas generationes Mattheus ita sequitur: Christi autem generatio sicerat. cum esset desponsata\nmater eius Maria Ioseph, antequam conuenirent,\ninuenta est in utero habens de spiritu sancto.\nhoc quemadmodum factum sit, quod hic praetermisit, Lucas\nexposuit post commemoratum conceptum Iohannis ita narrans:\nin mense autem sexto missus est angelus Gabrihel\na domino in ciuitatem Galilaeae, cui nomen\nNazareth, ad uirginem desponsatam uiro, cui\nnomen erat Ioseph, de domo Dauid, et nomen\nuirginis Maria. et ingressus angelus ad eam dixit:\nhaue, gratia plena, dominus tecum, benedicta tu\nin mulieribus. quae cum uidisset, turbata est in\nsermone eius et cogitabat qualis esset ista salutatio.\net ait angelus ei: ne timeas, Maria, inuenisti\nenim gratiam aput deum. ecce concipies in\nutero et paries filium et uocabis nomen eius\nIesum: hic erit magnus et filius altissimi uocabitur,\net dabit illi dominus deus sedem Dauid\npatris eius, et regnabit in domo Iacob in aeternum\net regni eius non erit finis. dixit autem\nMaria ad angelum: quomodo fiet istud, quoniam\nuirum non cognosco? et respondens angelus dixit\nei: spiritus sanctus superueniet in te et uirtus\n\n\n\n\n\n\naltissimi obumbrabit tibi, ideoque et quod nascetur\nsanctum uocabitur filius dei, et cetera quae ad\nid quod nunc agitur non pertinent. hoc ergo Mattheus commemorauit\nde Maria: inuenta est in utero habens\nde spiritu sancto, nec contrarium est quia Lucas exposuit\nid quod Mattheus praetermisit, cum de spiritu sancto Mariam\nconcepisse uterque testetur, sicut non est contrarium quia\nMattheus deinceps conectit quod Lucas praetermittit. sequitur\nenim et dicit Mattheus: Ioseph autem uir eius cum\nesset iustus et nollet eam traducere, uoluit occulte\ndimittere eam. haec autem eo cogitante\necce angelus domini in somnis apparuit ei dicens:\nIoseph, fili Dauid, noli timere accipere Mariam\nconiugem tuam; quod enim in ea natum est, de\nspiritu sancto est. pariet autem filium et uocabis\nnomen eius Iesum; ipse enim. saluum faciet\npopulum suum a peccatis eorum. hoc autem\ntotum factum est, ut adimpleretur quod dictum\nest a domino per prophetam dicentem: ecce uirgo\nin utero habebit et pariet filium, et uocabunt\nnomen eius Emmanuhel, quod est interpretatum\n\\'nobiscum deus.\\' exsurgens autem Ioseph a somno\nfecit sicut praecepit ei angelus domini et accepit\nconiugem suam: et non cognoscebat eam,\ndonec peperit filium suum primogenitum, et uocauit\nnomen eius Iesum. cum ergo natus esset Iesus\n\n\n\n\n\n\nin Bethleem Iudaeae in diebus Herodis regis,\net cetera.\nDe ciuitate Bethleem Mattheus Lucasque consentiunt; sed\nquomodo et qua causa ad eam uenerint Ioseph et Maria,\nLucas exponit, Mattheus praetermittit. contra de magis ab\noriente uenientibus Lucas tacet, Mattheus dicit ita contexens:\necce magi ab oriente uenerunt Hierosolymam dicentes:\nubi est qui natus est rex Iudaeorum? uidimus\nenim stellam eius in oriente et uenimus\nadorare eum. audiens autem Herodes rex turbatus\nest, et cetera usque ad eum locum, ubi scriptum est de ipsis\nmagis quod responso accepto in somnis, ne redirent per\nHerodem, per aliam uiam regressi sunt in regionem suam.\nhoc totum Lucas praetermisit, sicut Mattheus non narrauit,\nquod Lucas narrat, in praesepi positum dominum et quod\npastoribus eum natum angelus nuntiauerit et quod multitudo\nmilitiae caeli facta est cum angelo laudantium deum et quod\nuenerunt pastores et uiderunt uerum esse quod eis angelus\nnuntiauerit et quod die circumcisionis suae nomen acceperit,\net quae post impletos dies purgationis Mariae idem Lucas\n\n\n\n\n\n\n\n\n\n\nnarrat, quod attulerit eum ad Hierusalem, et de Symeone uel\nAnna, quae dixerint de illo in templo, posteaquam cognouerunt\neum impleti spiritu sancto. omnia haec tacet Mattheus.\nUnde merito quaeritur, quando facta sint siue quae Mattheus\npraetermittit et Lucas dicit siue quae Lucas praetermittit et\nMattheus dicit. quando quidem Mattheus regressis in regionem\nsuam magis, qui uenerant ab oriente, sequitur et narrat Ioseph\nab angelo admonitum, ut cum infante in Aegyptum fugeret,\nne ab Herode necaretur, deinde Herodem illo non inuento a\nbimatu et infra pueros occidisse, defuncto autem Herode\nredisse ab Aegypto et audito quod Archelaus in Iudaea regnaret\npro Herode patre suo habitasse cum puero in regione Galilaeae\nciuitate Nazareth, quae omnia Lucas tacet. nec ideo contrarium\nuideri potest, quod uel hic dicit, quae ille praetermittit uel\nille commemorat quae iste non dicit. sed quaeritur: quando\npotuerunt fieri quae contexit Mattheus de profectione in\nAegyptum adque inde regressione post Herodis mortem, ut\niam in ciuitate Nazareth habitarent, quo eos Lucas, posteaquam\nperfecerunt in templo circa puerum omnia secundum legem\ndomini, reuersos esse commemorat? hic proinde cognoscendum\nest quod deinceps ad cetera talia ualeat, ne similiter moueant\nanimumque conturbent, sic unumquemque euangelistam\n\n\n\n\n\n\ncontexere narrationem suam, ut tamquam nihil praetermittentis\nseries digesta uideatur; tacitis enim quae non uult dicere sic\nea quae uult dicere illis quae dicebat adiungit, ut ipsa continuo\nsequi uideantur. sed cum alter dicit quae alter tacuit,\ndiligenter ordo consideratus indicat locum, ubi ea potuerit, a\nquo praetermissa sunt, transilire, ut ea quae dicere intenderat\nita superioribus copularet, tamquam ipsa nullis interpositis\nsequerentur. ac per hoc intellegitur Mattheus, ubi ait somnio\nadmonitos magos, ne redirent per Herodem, et per aliam uiam\nregressos in regionem suam, illic praetermisisse quae Lucas\nnarrauit gesta circa dominum in templo et dicta a Symeone\net Anna, ubi rursus Lucas praetermittens profectionem in\nAegyptum, quam narrat Mattheus, tamquam continuam contexuit\nregressionem ad ciuitatem Nazareth.\nSi quis autem nelit unam narrationem ex omnibus quae de\nChristi natiuitate et infantia uel pueritia in utriusque narratione\nab alterutro seu dicuntur seu praetermittuntur, ordinare\nsic potest: Christi autem generatio sic erat. fuit\nin diebus Herodis regis Iuda sacerdos quidam\nnomine Zacharias de uice Abia et uxor illi de\nfiliabus Aaron et nomen eius Elisabeth. erant\nautem iusti ambo ante deum, incedentes in\n\n\n\n\n\n\n\n\nomnibus mandatis et iustificationibus domini sine\nquerella. et non erat illis filius eo quod esset\nElisabeth sterilis et ambo processissent in diebus\nsuis. factum est autem, cum sacerdotio fungeretur in ordinem uicis suae ante deum\nante deum, secundum\nconsuetudinem sacerdotii sorte exiit, ut incensum\nponeret ingressus in templum domini, et omnis\nmultitudo erat populi orans foris hora incensi.\napparuit autem illi angelus domini stans a dextris\naltaris incensi et Zacharias turbatus est uidens\net timor inruit super eum. ait autem ad\nillum angelus: ne timeas, Zacharia, quoniam exaudita\nest deprecatio tua et uxor tua Elisabeth\npariet tibi filium et uocabis nomen eiuslohannem:\net erit. gaudium tibi et exultatio et multi in\nnatiuitate eius gaudebunt; erit enim magnus coram\ndomino et uinum et siceram non bibet et\nspiritu sancto replebitur adhuc ex utero matris\nsuae et multos filiorum Israhel conuertet ad dominum\ndeum ipsorum et ipse praecedet ante\nillum in spiritu et uirtute Heliae, ut conuertat\ncorda patrum in filios et incredulos ad prudentiam\niustorum parare domino plebem perfectam. et\ndixit Zacharias ad angelum: unde hoc sciam? ego\n\n\n\n\n\n\nenim sum senex et uxor mea processit in diebus\nsuis. et respondens angelus dixit ei: ego sum\nGabrihel qui adsisto ante deum et missus sum\nloqui ad te et haec tibi euangelizare: et ecce\neris tacens et non poteris loqui usque in diem,\nquo haec fiant, pro eo quod non credidisti uerbis\nmeis, quae implebuntur in tempore suo. et erat\nplebs expectans Zachariam et mirabantur quod\ntardaret ipse in templo. egressus autem non poterat\nloqui ad illos et cognouerunt quod uisionem\nuidisset in templo. et ipse erat innuens illis et\npermansit mutus. et factum est, ut impleti sunt\ndies officii eius, abiit in domum suam. post hos\nautem dies concepit Elisabeth uxor eius et occultabat\nse mensibus quinque dicens: quia sic mihi\nfecit dominus in diebus, quibus respexit auferre\nobprobrium meum inter homines. in mense autem\nsexto missus est angelus Gabrihel a domino in\nciuitatem Galilaeae, cui nomen Nazareth, ad uirginem\ndesponsatam uiro, cui nomen erat Ioseph,\nde domo Dauid. et nomen uirginis Maria. et ingressus\nangelus ad eam dixit: haue, gratia plena dominus\ntecum, benedicta tu inter mulieribus. quae\n\n\n\n\n\n\ncum uidisset, turbata est in sermone eius et cogitabat,\nqualis esset ista salutatio. et ait angelus\nei: ne timeas, Maria, inuenisti enim gratiam aput\ndeum; ecce concipies in utero et paries filium et\nuocabis nomen eius Iesum; hic erit magnus et\nfilius altissimi uocabitur et dabit illi dominus\ndeus sedem Dauid patris eius, et regnabit in\ndomo Iacob in aeternum et regni eius non erit\nfinis. dixit autem Maria ad angelum: quomodo\nfiet istud, quoniam uirum non cognosco? et respondens\nangelus dixit ei: spiritus sanctus superueniet\nin te et uirtus altissimi obumbrabit tibi,\nideoque et quod nascetur sanctum uocabitur filius\ndei, et ecce Elisabeth cognata tua et ipsa concepit\nfilium in senectute, sua, et hic mensis est\nsextus illi quae uocabatur sterilis, quia non erit\ninpossibile aput deum omne uerbum. dixit autem\nMaria: ecce ancilla domini, fiat mihi secundum\nuerbum tuum. et discessit ab illa angelus. exsurgens\nautem Maria in diebus illis abiit in montana\ncum festinatione in ciuitatem Iuda et intrauit in\ndomum Zachariae et salutauit Elisabeth. et factum\nest, ut audiuit salutationem Mariae Elisabeth,\n\n\n\n\n\n\nexultauit infans in utero eius. et repleta est\nspiritu sancto Elisabeth et exclamauit uoce\nmagna et dixit: benedicta tu inter muli-eres et\nbenedictus fructus uentris tui. et unde hoc mihi,\nut ueniat mater domini mei ad me? ecce enim ut\nfacta est uox salutationis tuae in auribus meis,\nexultauit in gaudio infans in utero meo. et beata\nquae credidit, quoniam perficientur ea quae dicta\nsunt ei a domino. et ait Maria: magnificat anima\nmea dominum, et exultauit spiritus meus in deo\nsalutari meo, quia respexit humilitatem ancillae\nsuae; ecce enim ex hoc beatam me dicunt omnes\ngenerationes, quia fecit mihi magna qui potens\nest. et sanctum nomen eius, et misericordia eius\na progenie in progenies timentibus eum. fecit\npotentiam in brachio suo, dispersit superbos\nmente cordis sui, deposuit potentes de sede et\nexaltauit humiles, esurientes impleuit bonis et\ndiuites dimisit inanes. suscepit Israhel puerum\nsuum, memorari misericordiae suae, sicut locutus\nest ad patres nostros, Abraham et semini eius\n\n\n\n\n\n\nin saecula. mansit autem Maria cum illa quasi mensibus\ntribus et reuersa est in domum suam et inuenta\nest in utero habens de spiritu sancto. Ioseph\nautem uir eius, cum esset iustus et nollet eam traducere,\nuoluit occulte dimittere eam. haec autem eo\ncogitante ecce angelus domini in somnis apparuit ei\ndicens: Ioseph, fili Dauid, noli timere accipere\nMariam coniugem tuam; quod enim in ea natum est\nde spiritu sancto est. pariet autem filium, et uocabis\nnomen eius Iesum; ipse enim saluum faciet\npopulum suum a peccatis eorum. hoc autem totum\nfactum est, ut adimpleretur quod dictum est a domino\nper prophetam dicentem: ecce uirgo in utero\nhabebit et pariet filium, et uocabunt nomen eius\nEmmanuhel, quod est interpretatum \\'nobiscum deus\\'.\nexsurgens autem Ioseph a somno fecit, sicut praecepit\nei angelus domini, et accepit coniugem suam\net non cognoscebat eam. Elisabeth autem impletum\nest tempus eius pariendi, et peperit filium. et audierunt\nuicini et cognati eius, quia magnificauit dominus\nmisericordiam suam cum illa, et congratulabantur\nei. et factum est in die octauo, uenerunt circumcidere\npuerum et uocabant eum nomine patris eius\n\n\n\n\n\n\nZachariam. et respondens mater eius dixit: non, sed\nuocabitur Iohannes. et dixerunt ad illam: quia nemo\nest in cognatione tua qui uocetur hoc nomine. in-\ninnuebant autem patri -eius quem uellet uocari eum.\net postulans pugillarem scripsit dicens: Iohannes\nest nomen eius. et mirati sunt uniuersi. apertum est\nautem ilico os eius et lingua eius et loquebatur\nbenedicens deum. et factus est timor super omnes\nuicinos eorum, et super omnia montana Iudaeae diuulgabantur\nomnia uerba haec. et posuerunt omnes qui\naudierant in corde suo dicentes: quid putas puer iste\nerit? etenim manus domini erat cum illo. et Zacharias\npater eius impletus est spiritu sancto et prophetauit\ndicens: benedictus dominus, deus Israhel, quia\nuisitauit et fecit redemtionem plebis suae. et erexit\ncornum salutis nobis, in domo Dauid pueri sui, sicut\nlocutus est per os sanctorum, qui a saeculo sunt,\nprophetarum eius, salutem ex inimicis nostris et de\nmanu omnium qui oderunt nos, ad faciendam misericordiam\ncum patribus nostris, et memorari\n\n\n\n\n\n\ntestamenti sancti sui, iusiurandum, quod iurauit ad Abraham\npatrem nostrum, daturum se nobis, ut sine\ntimore de manibus inimicorum nostrorum liberati\nseruiamus illi in sanctitate et iustitia coram ipso\nomnibus diebus nostris. et tu, puer, propheta altissimi\nuocaberis; praeibis enim ante faciem domini\npraeparare uias eius ad dandam scientiam salutis\nplebi eius in remissionem peccatorum eorum per\nuiscera misericordiae dei nostri, in quibus uisitauit\nnos oriens ex alto, inluminare his qui in tenebris et\nin umbra mortis sedent ad dirigendos pedes nostros\nin uiam pacis. puer autem crescebat et confortabatur\nspiritu et erat in desertis usque in diem ostensionis\nsuae ad Israhel. factum est autem in diebus illis,\nexiit edictum a Caesare Augusto, ut describeretur\nuniuersus orbis. haec descriptio prima facta est sub\npraeside Syriae Quirino. et ibant omnes, ut profiterentur\nsinguli in suam ciuitatem. ascendit autem et\nIoseph a Galilaea de ciuitate Nazareth in Iudaeam\nciuitatem Dauid, quae uocatur Bethleem, eo quod\n\n\n\n\n\n\nesset de domo et familia Dauid, ut profiteretur cum\nMaria desponsata sibi uxore praegnante. factum est\nautem, cum essent ibi, impleti sunt dies eius ut\npareret, et peperit filium suum primogenitum et\npannis eum inuoluit et reclinauit in praesepi, quia\nnon erat eis locus in diuersorio. et pastores erant in\nregione eadem uigilantes et custodientes uigilias\nnoctis super gregem suum. et ecce angelus domini\nstetit iuxta illos, et claritas dei circum fulsit illos,\net timuerunt timore magno. et dixit illis angelus:\nnolite timere; ecce enim euangelizo uobis gaudium\nmagnum, quod erit omni populo, quia natus est\nuobis hodie saluator qui est Christus dominus in\nciuitate Dauid. et hoc uobis signum: inuenietis infantem\npannis inuolutum et positum in praesepi. et\nsubito facta est cum angelo multitudo militiae caelestis\nlaudantium deum et dicentium: gloria in\naltissimis deo et in terra pax in hominibus bonae\nuoluntatis. et factum est, ut discesserunt ab eis\nangeli in caelum, pastores loquebantur ad inuicem:\ntranseamus usque Bethleem et uideamus hoc uerbum,\n\n\n\n\n\n\nquod factum est, quod dominus ostendit nobis. et\nuenerunt festinantes et inuenerunt Mariam et Ioseph\net infantem positum in praesepi. uidentes autem\ncognouerunt de uerbo quod dictum erat illis de puero\nhoc. et omnes qui audierunt mirati sunt et de his\nquae dicta erant a pastoribus ad ipsos. Maria autem\nconseruabat omnia uerba haec -conferens in corde\nsuo. et reuersi sunt pastores glorificantes et laudantes\ndeum in omnibus quae audierant et uiderant,\nsicut dictum est ad illos. et posteaquam consummati\nsunt dies octo, ut circumcideretur, uocatum est\nnomen eius Iesus, quod uocatum est ab angelo, priusquam\nin utero conciperetur. ecce magi ab oriente\nuenerunt Hierosolymam dicentes: ubi est qui natus\nest rex Iudaeorum? uidimus enim stellam eius in\noriente et uenimus adorare eum. audiens autem\nHerodes rex turbatus est et omnis Hierosolyma cum\nillo. et congregans omnes principes sacerdotum et\nscribas populi, sciscitabatur ab eis, ubi Christus nasceretur.\nat illi dixerunt ei: in Bethleem Iudae; sic\n\n\n\n\n\n\nenim scriptum est per prophetam: et tu Bethleem\nterra Iuda, nequaquam minima es in principibus\nIuda; ex te enim exiet dux, qui reget populum meum\nIsrahel. tunc Herodes clam uocatis magis diligenter\ninquisiuit ab eis tempus stellae, quae apparuit eis.\net mittens illos in Bethleem dixit: ite et interrogate\ndiligenter de puero, et cum inueneritis, renuntiate\nmihi, ut et ego ueniens adorem eum. qui cum audissent\nregem, abierunt. et ecce stella, quam uiderant\nin oriente, antecedebat eos, usque dum ueniens staret\nsupra ubi erat puer. uidentes autem stellam\ngauisi sunt gaudio magno ualde. et in intrantes domum\ninuenerunt puerum cum Maria matre eius et procidentes\nadorauerunt eum et apertis thensauris suis\noptulerunt ei munera, aurum, thus et murram. et\nresponso accepto in somnis, ne redirent ad Herodem,\nper aliam uiam regressi sunt in regionem suam. qui\ncum recessissent, posteaquam impleti sunt dies\npurgationis eius, secundum legem Moysi tulerunt\nillum in Hierusalem, ut sisterent eum domino,\n\n\n\n\n\n\nsicut scriptum est in lege domini: quia omne masculinum\nadaperiens uuluam sanctum domino uocabitur,\net ut darent hostiam secundum quod dictum\nest in lege domini par turturum aut duos pullos\ncolumbarum. et ecce homo erat in Hierusalem, cui\nnomen Symeon, et homo iste iustus et timoratus\nexpectans consolationem Israhel, et spiritus sanctus\nerat in eo. et responsum acceperat ab spiritu sancto\nnon uisurum se mortem, nisi prius uideret Christum\ndomini. et uenit in spiritu in templum. et cum inducerent\npuerum Iesum parentes eius, ut facerent\nsecundum consuetudinem legis pro eo, et ipse accepit\neum in amplexus suos et benedixit deum et dixit:\nnunc dimittis seruum tuum, domine, secundum uerbum\ntuum in pace, quia uiderunt oculi mei salutare\ntuum, quod parasti ante faciem omnium populorum,\nlumen ad reuelationem gentium et gloriam plebis\ntuae Israhel. et erat pater eius et mater mirantes\nsuper his quae dicebantur de illo. et benedixit illos\nSymeon et dixit ad Mariam matrem eius: ecce positus\nest hic in ruinam et resurrectionem multorum in\nIsrahel et in signum, cui contradicetur, et tuam ipsius\nanimam pertransiet gladius, ut reuelentur ex multis\ncordibus cogitationes. et erat Anna prophetissa filia\nFanuhel de tribu Aser. haec processerat in diebus\n\n\n\n\n\n\nmultis et uixerat cum uiro suo annis septem a uirginitate\nsua, et haec uidua usque ad annos octoginta\nquattuor, quae non discedebat de templo ieiuniis et\norationibus seruiens nocte ac die. et haec ipsa hora\nsuperueniens confitebatur domino et loquebatur de\nillo omnibus qui expectabant redemptionem Hierusalem.\net ut perfecerunt omnia secundum legem domini,\necce angelus domini apparuit in somnis Ioseph\ndicens: surge et accipe puerum et matrem eius et\nfuge in Aegyptum et esto ibi, usque dum dicam tibi;\nfuturum est enim, ut Herodes quaerat puerum ad\nperdendum eum. qui consurgens accepit puerum et\nmatrem eius nocte et recessit in Aegyptum. et erat\nibi usque ad obitum Herodis, ut adimpleretur quod\ndictum est a domino per prophetam dicentem: ex\nAegypto uocaui filium meum. tunc Herodes uidens\nquoniam inlusus esset a magis iratus est ualde et\nmittens occidit omnes pueros qui erant in Bethleem\net in omnibus finibus eius a bimatu et infra secundum\ntempus, quod exquisierat a magis. tunc adimpletum\nest quod dictum est per Hieremian prophetam\ndicentem: uox in Rama audita est, ploratus et\n\n\n\n\n\n\nululatus multus, Rachel plorans filios suos et noluit\nconsolari quia non sunt. defuncto autem Herode\necce apparuit angelus domini in somnis Ioseph in\nAegypto dicens: surge et accipe puerum et matrem\neius et uade in terram Israhel; defuncti sunt enim\nqui quaerebant animam pueri. qui surgens accepit\npuerum et matrem eius et uenit in terram Israhel.\naudiens autem, quod Archelaus regnaret in Iudaea\npro Herode patre suo, timuit illo ire. et admonitus in\nsomnis secessit in partes Galilaeae. et ueniens habitauit\nin ciuitate quae dicitur Nazareth, ut adimpleretur\nquod dictum est per prophetas: quoniam Nazareus\nuocabitur. puer autem crescebat et confortabatur\nplenus sapientia, et gratia dei erat in illo. et ibant\nparentes eius per omnes annos in Hierusalem in die\nsollemni paschae. et cum factus esset annorum duodecim,\nascendentibus illis in Hierosolymam secundum\nconsuetudinem diei festi. consummatisque diebus\ncum redirent, remansit puer Iesus in Hierusalem et\nnon cognouerunt parentes eius. existimantes autem\nillum esse in comitatu uenerunt iter diei et requirebant\neum inter cognatos et notos. et non inuenientes\nregressi sunt in Hierusalem requirentes eum. et\n\n\n\n\n\n\nfactum est, post triduum inuenerunt illum in templo\nsedentem in medio doctorum audientem illos et interrogantem\nillos. stupebant autem omnes qui eum\naudiebant super prudentia et\\'responsis eius. et uidentes\nadmirati sunt. et dixit mater eius ad illum:\nfili, quid fecisti nobis sic? ecce pater tuus et ego\ndolentes quaerebamus te. et ait ad illos: quid est\nquod me quaerebatis? nesciebatis quia in his quae\npatris mei sunt oportet me esse? et ipsi non intellexerunt\nuerbum, quod locutus est ad illos. et descendit\ncum eis et uenit Nazareth et erat subditus\nillis. et mater eius conseruabat omnia uerba haec in\ncorde suo. et Iesus proficiebat sapientia, aetate et\ngratia apud deum et homines.\nIam hinc de praedicatione Iohannis narrari incipit, quam\nomnes quattuor commemorant. nam et Mattheus post illa\nuerba, quae ultima eius posui, ubi commemorauit ex propheta\ntestimonium: quoniam Nazoreus uocabitur, sequitur et\nadiungit: in diebus autem illis uenit Iohannes baptista\npraedicans in deserto Iudaeae, et cetera. et Marcus, qui\nnihil de natiuitate uel infantia uel pueritia domini narrauit,\nhinc euangelii sumsit initium, id est a Iohannis praedicatione.\n\n\n\n\n\n\n\n\n\n\nsic enim exorsus est: initium euangelii Iesu Christi\nfilii dei, sicut scriptum est in Esaia propheta: ecce\nmitto angelum meum ante faciem tuam, qui praeparabit\nuiam tuam. uox clamantis in deserto: parate\nuiam domini, rectas facite semitas eius. fuit Iohannes\nin deserto baptizans et praedicans baptismum paenitentiae\nin remissionem peccatorum, et cetera. et\nLucas post uerba, ubi ait: et Iesus proficiebat sapientia,\naetate et gratia apud deum et homines, de Iohannis\npraedicatione iam sequitur dicens: anno autem quinto\ndecimo imperii Tiberii Caesaris procurante Pontio\nPilato Iudaeam, tetrarcha autem Galilaeae Herode,\nPhilippo autem fratre eius tetrarcha Itureae et Traconitidis\nregionis et Lysania Abillianae tetrarcha,\nsub principibus sacerdotum Anna et Caifa factum est\nuerbum domini super Iohannem filium Zachariae in\ndeserto, et cetera. Iohannes quoque apostolus in euangelistis\n\n\n\n\n\n\nquattuor eminentissimus, posteaquam dixit de uerbo dei, qui\nest ipse filius ante omnia saecula creaturae, quia omnia per\nipsum facta sunt, intulit continuo de Iohannis praedicatione\nac testimonio dicens: fuit homo missus a deo, cui nomen\nerat Iohannes. unde iam uidendum est de ipso Iohanne\nquattuor euangelistarum narrationes quemadmodum non inter\nse discordent, non ut hoc a nobis per omnia requiratur aut\nexigatur quod modo fecimus de primordiis nati ex Maria\nChristi, quemadmodum inter se Mattheus Lucasque consentiant,\nut ex utriusque narratione unam faceremus, demonstrantes\ntardioribus quemlibet eorum commemorando quod alter tacet\nuel tacendo quod alter commemorat non inpedire intellectum\nueracis narrationis alterius, ut hoc exemplo, siue ut a me\nfactum est siue alio modo commodius fieri possit, uideat\nunusquisque et in ceteris talibus locis fieri posse quod hic\nfactum esse perspexerit.\nIam ergo, ut dixi, uideamus quattuor euangelistarum de\nbaptista Iohanne consensum. Mattheus ita sequitur: in diebus\nautem illis uenit Iohannes baptista praedicans in\ndeserto Iudaeae. Marcus non dixit (in illis diebus\\'. quia\nnullam seriem rerum ante praemiserat, in quarum rerum diebus\nintellegeretur dicere, si diceret (in illis diebus\\'. Lucas autem per\npotestates terrenas significantius ipsa tempora expressit\n\n\n\n\n\n\n\n\npraedicationis uel baptismi Iohannis dicens: anno autem quinto\ndecimo imperii Tiberii Caesaris, procurante Pontio\nPilato ludaeam, tetrarcha autem Galilaeae Herode,\nPhilippo autem fratre eius tetrarcha Itureae et Traconitidis\nregionis et Lysania Abillianae tetrarcha,\nsub principibus sacerdotum Anna et Caifa, factum\nest uerbum domini super Iohannem Zachariae filium\nin deserto. nec tamen intellegere debemus hos dies, id est\nhoc tempus harum potestatum, significasse Mattheum, cum\ndiceret in illis diebus, sed in multo longioris temporis\nspatio uoluisse accipi quod ait in illis diebus. mox enim\nut narrauit regressum de Aegypto Christum mortuo Herode,\nquod utique tempore infantiae uel pueritiae eius factum est, ut\npossit constare quod Lucas de illo, cum duodecim annorum\nesset, gestum narrauit in templo Hierusalem, cum ergo infantem\nuel puerum ex Aegypto reuocatum commemorasset,\nMattheus continuo intulit: in diebus autem illis uenit\nIohannes baptista, non utique tantummodo pueritiae illius\ndies insinuans, sed omnes dies ab eius natiuitate usque ad\n\n\n\n\n\n\ntempus, quo praedicare et baptizare coepit Iohannes, quo iam\ntempore Christi aetas iuuenilis inuenitur, quia coaeui erant\nipse et Iohannes et triginta ferme annorum narratur fuisse,\ncum ab illo baptizatus esset.\nSed plane de Herode solet mouere nonnullos, quod\nLucas narrauit in diebus baptismi Iohannis Herodem fuisse\ntetrarchen Galilaeae, quando etiam dominus iuuenis baptizatus\nest, Mattheus autem mortuo Herode dicit puerum legum ab\nAegypto remeasse, quod utrumque uerum esse non potest,\nnisi duo fuisse intellegantur Herodes. quod cum fieri potuisse\nnemo nesciat, qua caecitate insaniant, qui procliuiores sunt\nad calumniandum euangelicae ueritati quam paululum consideratiores,\nut duos homines eodem uocabulo appellatos intellegant!\ncuius rei exemplis plena sunt omnia. nam iste posterior Herodes\nprioris Herodis filius fuisse perhibetur, sicut Archelaus, quem\nMattheus in Iudaeae regnum patri mortuo successisse commemorat,\nsicut Philippus, quem fratrem tetrarchae Herodis et\nipsum Itureae tetrarcham Lucas insinuat. rex enim fuit Herodes\nille, qui quaerebat animam pueri Christi, Herodes autem alius ,\n\n\n\n\n\n\nfilius eius non rex, sed tetrarcha dictus est, quod nomen Graecum\na parte regni quarta inditum resonat.\nVIII. Nisi forte hinc rursus quispiam moueatur: cum\nMattheus dixerit ideo timuisse Ioseph cum puero redientem\nire in Iudaeam, quia pro patre suo Herode Archelaus filius\neius ibi regnabat, quomodo potuit ire in Galilaeam, ubi alius\nfilius eius Herodes tetrarches erat. sicut Lucas testatur? quasi\nuero ipsa sint tempora, quibus tunc puero timebatur, quae\nnunc Lucas commemorauit, quae usque adeo mutata erant, ut\nin ipsa Iudaea non iam rex esset Archelaus. sed Pontius Pilatus\nnon rex Iudaeorum, sed praeses erat, cuius temporibus agentes\nsub Tiberio Caesare filii maioris Herodis non regnum habebant,\nsed tetrarchiam. quod utique nondum factum erat, quando\nIoseph timens Archelaum in Iudaea regnantem se in Galilaeam\ncum puero contulit, ubi et ciuitas eius erat Nazareth.\nVIIII. An forte et hoc mouet, quomodo dicat Mattheus\npropterea cum puero Iesu parentes eius isse in Galilaeam, quia\nmetu Archelai ire in Iudaeam noluerunt, cum propterea magis\n\n\n\n\n\n\nisse in Galilaeam uideantur, quia ciuitas eorum erat Nazareth\nGalilaeae, sicut Lucas non tacuit. sed intellegendum est, ubi\nangelus in somnis in Aegypto dixit ad Ioseph: surge et\naccipe puerum et matrem eius et uade in terram\nIsrahel, sic intellectum esse primo a Ioseph, ut putaret\niussum se esse pergere in Iudaeam â€” ipsa enim primitus intellegi\npotuit terra Israhel â€” porro autem posteaquam conperit\nillic regnare filium Herodis Archelaum, noluit obicere se illi\npericulo, cum posset terra Israhel etiam sic intellegi, ut et\nGalilaea illic deputaretur, quia et ipsam populus Israhel\nincolebat. quamquam et alio modo solui possit haec quaestio.\nquia potuit uideri parentibus Christi cum puero, de quo talia\nper angelica responsa cognouerant, non esse habitandum nisi\nin Hierusalem, ubi erat templum domini, et propterea redeuntes\nex Aegypto illuc eos ituros fuisse et illic habitaturos, nisi\nArchelai praesentia terrerentur. neque enim diuinitus iubebantur\nibi habitare, ut de Archelao quod timebant deberent contemnere.\nAn et hoc aliquis dicit: quomodo ergo, sicut Lucas\nnarrat, ibant parentes eius per omnes annos pueritiae Christi\nin Hierusalem, si Archelai timore illuc prohibebantur accedere?\nhoc mihi dissoluere non esset difficile, nec si aliquis euangelistarum\nexpressisset, quamdiu ibi regnaret Archelaus. fieri\nenim poterat, ut per diem festum inter tam ingentem turbam\n\n\n\n\n\n\nlatenter ascenderent mox reuersuri, ubi tamen aliis diebus\nhabitare metuerent, ut nec sollemnitate praetermissa essent\ninreligiosi nec continua mansione conspicui. cum uero etiam\nde regno Archelai, quam fuerit diuturnum, omnes tacuerint,\niste quoque intellectus patet, ut quod Lucas dicit per omnes\nannos eos ascendere solitos in Hierusalem tunc accipiamus\nfactitatum, cum iam non timeretur Archelaus. quod si Archelai\nregnum aliquanto diuturnius ulla praeter euangelium prodit\nhistoria, cui fides habenda uideatur, illud quod superius dixi\nsuffecerit, quod ita timebant parentes pueri habitationem in\nHierusalem, ut tamen propter dei timorem festiuitatem\nsollemnem non praetermitterent, in qua latere facillime possent.\nneque enim incredibile est captatis temporibus oportunis uel\ndierum uel horarum accedere homines ad ea loca, in quibus\nesse formidant.\nXI. Hinc etiam illa soluitur quaestio, si aliquem monet,\ncum iam sollicitus esset ille maior Herodes perculsus magorum\nnuntio, quod rex Iudaeorum natus fuisset, quomodo potuerint\nconpletis diebus purgationis matris eius tuto cum illo ascendere\nin templum, ut fierent circa eum secundum legem domini\nquae Lucas commemorat. quis enim non uideat etiam illum\nunum diem regem multis occupatum latere potuisse? si autem\nillud ueri simile non uidetur, quod Herodes, qui ualde sollicitus\nexpectabat, quid sibi magi de puero renuntiarent, post\n\n\n\n\n\n\ntam multos dies se sensit inlusum, ut transacto tempore purgationis\nmatris eius et peracta circa infantem sollemnitate\nprimogenitorum in templo Hierusalem, post etiam profectionem\neorum in Aegyptum in mentem illi uenerit quaerere animam\npueri et necare tot paruulos, si hoc ergo mouet, omitto dicere,\nquot et quantis occupationibus regia cura distendi potuerit et\nper plurimos dies ab illa intentione uel auerti omnino uel\ninpediri. neque enim enumerari possunt causae, quibus hoc\npotuerit accidere, quas tamen multas et magnas esse potuisse\nnemo ita rerum humanarum inexpertus est, ut aut neget aut\ndubitet. cuius enim cogitationi non occurrat, quam multa alia\nterribiliora regi nuntiari potuerint seu uera seu falsa, ut qui\nregem infantem post aliquot annos sibi uel filiis suis aduersaturum\ntimuerat aliquorum magis propinquantium periculorum\nterroribus agitatus ab illa cura mentem abreptam in aliis\nproxime cauendis potius occuparet? ut ergo haec omittam,\nillud dico, posteaquam nihil Herodi magi renuntiauerunt, eum\ncredere potuisse illos fallacis stellae uisione deceptos, posteaquam\nnon inuenerunt quem natum putauerant, erubuisse ad\nse redire adque ita eum timore depulso ab inquirendo ac persequendo\npuero quieuisse. cum ergo post purgationem matris\neius in Hierusalem cum illo uenissent et ea gesta essent in\n\n\n\n\ntemplo quae a Luca narrantur, quia uerba Symeonis et Annae\nde illo prophetantium, cum coepissent ab eis qui audierant\npraedicari, ad pristinam intentionem reuocatura erant animum\nregis, admonitus per somnium Ioseph cum infante et matre\neius fugit in Aegyptum. deinde diuulgatis rebus, quae in\ntemplo factae dictaeque fuerant, Herodes se a magis sensit\ninlusum ac deinde ad Christi mortem cupiens peruenire multos\ninfantes, sicut Mattheus narrat, occidit.\nXII. Mattheus ergo de Iohanne ita contexit: in diebus\nautem illis uenit Iohannes baptista praedicans in deserto\nIudaeae et dicens: paenitentiam agite, adpropinquauit\nenim regnum caelorum. hic est enim qui dictus\nest per Esaiam prophetam dicentem: uox clamantis\nin deserto: parate uiam domini, rectas facite semitas\neius. Marcus quoque et Lucas consentiunt hoc Esaiae testimonium\nesse de Iohanne. nam plura uerba etiam consequentia\nex eodem propheta Lucas comrnemorauit, cum de baptista\nIohanne narraret. Iohannes autem euangelista ipsum Iohannem\nbaptistam de se ipso idem testimonium Esaiae protulisse\ncommemorat, sicut nunc Mattheus dixit quaedam Iohannis\nuerba, quae alii non dixerunt. praedicans, inquit, in deserto\n\n\n\n\n\n\nIudaeae et dicens: paenitentiam agite, adpropinquauit\nenim regnum caelorum. haec uerba Iohannis alii praetermiserunt.\niam uero quod sequitur Mattheus et adiungit:\nhic est enim qui dictus est per Esaiam prophetam\ndicentem: uox clamantis in deserto: parate uiam\ndomini, rectas facite semitas eius, ambigue positum\nest, nec elucet, utrum ex persona sua idem Mattheus hoc\ncommemorauerit, an adhuc uerba eiusdem Iohannis secutus\nadiunxerit, ut totum hoc Iohannes dixisse intellegatur: paenitentiam\nagite, adpropinquauit enim regnum caelorum.\nhic est enim qui dictus est per Esaiam prophetam, et\ncetera. neque enim hoc mouere debet, quia non ait (ego sum\nenim qui dictus sum per Esaiam prophetam\\', sed ait hic est\nenim qui dictus est. solet quippe esse talis locutio et\nipsorum euangelistarum Matthei et Iohannis. nam et Mattheus\ndixit: inuenit hominem sedentem in teloneo, nec dixit\n\\'inuenit me\\', et Iohannes: hic est, inquit, discipulus, qui\ntestimonium perhibet de his et scripsit haec et scimus\nquia uerum est testimonium eius, non dixit \\'ego\nsum\\' aut \\'uerum est testimonium meum\\'. dominus autem ipse\nsaepissime dicit filius hominis aut filius dei, et non dicit\n\\'ego\\', et: oportebat, inquit, Christum pati et resurgere\n\n\n\n\n\n\ntertio die, non ait \\'oportebat me pati\\'. potuit ergo et\nIohannes baptista, cum dixisset: agite paenitentiam, adpropinquauit\nenim regnum caelorum, de se ipso adiungere\nquae sequuntur hic est enim qui dictus est per\nEsaiam prophetam, et cetera, ut post uerba eius Mattheus\nita narrationem contexat: ipse autem Iohannes habebat\nuestimentum de pilis camelorum, et cetera. quod si ita\nest, non mirum si et interrogatus, quid diceret de se ipso,\nsicut narrat Iohannes euangelista: ego, ait, uox clamantis in\ndeserto, sicut iam dixerat praecipiens, ut agerent paenitentiam.\nde uestitu uero eius et uictu ita Mattheus sequitur dicens:\nipse autem Iohannes habebat uestimentum de pilis\ncamelorum et zonam pelliciam circa lumbos suos.\nesca autem eius erat lucustae et mel siluestre. hoc\net Marcus dicit paene totidem uerbis, ceteri autem duo tacent.\nSequitur ergo Mattheus et dicit: tunc exibat ad eum\nHierosolyma et omnis Iudaea et omnis regio circa\nIordanen et baptizabantur in Iordane ab eo confitentes\npeccata sua. uidens autem multos Pharisaeorum et\n\n\n\n\n\n\nSadducaeorum uenientes ad baptismum suum dixit\neis: progenies uiperarum, quis demonstrauit uobis\nfugere ab ira futura? facite ergo fructum dignum\npaenitentiae et ne uelitis dicere intra uos: patrem\nhabemus Abraham; dico enim uobis, quia potest deus\nde lapidibus istis suscitare filios Abrahae. iam enim\nsecuris ad radicem arborum posita est; omnis ergo\narbor, quae non facit fructum bonum, exciditur et in\nignem mittitur. ego quidem uos baptizo in aqua in\npaenitentiam; qui autem post me uenturus est fortior\nme est, cuius non sum dignus calciamenta portare;\nipse uos baptizabit in spiritu sancto et igni, cuius\nuentilabrum in manu sua et permundabit aream suam\net congregabit triticum suum in horreum, paleas\nautem conburet igni inextinguibili. haec omnia dicit et\nLucas eadem paene uerba Iohannis expromens. et ubi aliquid\nuarium est in uerbis, ab eadem tamen sententia non receditur,\nuelut cum dicit Mattheus Iohannem dixisse et ne uelitis\ndicere intra uos: patrem habemus Abraham, ille autem\n\n\n\n\n\n\net ne coeperitis dicere: patrem habemus Abraham, iste\nego quidem uos baptizo in aqua in paenitentiam, ille\ninterponit interrogationem turbarum, quid facerent, et eis\nrespondentem Iohannem de bonis operibus tamquam de fructibus\npaenitentiae, quod Mattheus omisit, deinde in cordibus\nsuis cogitantibus de illo, utrum ipse esset Christus, eum dicit\nrespondisse ego quidem aqua baptizo uos, non dixit (in\npaenitentiam\\'. deinde Mattheus: qui autem, inquit, post me\nuenturus est fortior me est, ille uero: uenit autem,\ninquit, fortior me. item Mattheus: cuius non sum, inquit,\ndignus calciamenta portare, ille autem: cuius non sum\ndignus soluere corrigiam calciamentorum eius. quod\net Marcus dicit, cum cetera taceat. nam post commemoratum\nhabitum et uictum eius secutus ait: et praedicabat dicens:\nuenit fortior me post me, cuius non sum dignus\nprocumbens soluere corrigiam calciamentorum eius.\nego baptizaui uos aqua, ille uero baptizabit uos\nspiritu sancto. de calciamentis ergo hoc a Luca distat, quod\naddidit procumbens, de baptismo autem hoc ab utroque,\nquia non dixit et igni, sed tantum spiritu sancto. sicut\nenim Mattheus, ita et Lucas dixit et eodem ordine: ipse uos\nbaptizabit in spiritu et igni, nisi quod Lucas non\n\n\n\n\n\n\naddidit sancto, sicut Mattheus dixit in spiritu sancto et igni.\nhis tribus adtestatur Iohannes euangelista, cum dicit: Iohannes\ntestimonium perhibet de ipso et clamat dicens:\nhic erat quem dixi: qui post me uenit ante me factus\nest, quia prior me erat. sic enim ostendit tunc eum hoc\ndixisse, quando eum illi dixisse commemorant, repetisse autem\net commemorasse quod iam dixisset, cum ait: hic erat quem\ndixi: qui post me uenit.\nSi ergo quaeritur, quae uerba potius Iohannes baptista\ndixerit, utrum quae Mattheus an quae Lucas eum dixisse\ncommemorat an quae Marcus in ipsis paucis quae illum\ndixisse posuit tacens cetera, nullo modo hinc laborandum esse\niudicat qui prudenter intellegit ipsas sententias esse necessarias\ncognoscendae ueritati, quibuslibet uerbis fuerint explicatae.\nquod enim alius alium uerborum ordinem tenet, non est utique\ncontrarium. neque illud contrarium est, si alius dicit quod\nalius praetermittit. ut enim quisque meminerat et ut cuique\ncordi erat uel breuius uel prolixius eandem tamen explicare\nsententiam, ita eos explicasse manifestum est.\nEt in hoc satis apparet, quod ad rem maxime pertinet,\nquoniam ueritas euangelii uerbo dei, quod supra omnem\ncreaturam aeternum adque incommutabile permanet, per creaturam\ntemporalibus signis et linguis hominum dispensato\nsummum culmen auctoritatis optinuit, non nos debere arbitrari\nmentiri quemquam, si pluribus rem, quam audierunt uel\n\n\n\n\n\n\nuiderunt, reminiscentibus non eodem modo adque eisdem uerbis\neadem tamen res fuerit indicata, aut siue mutetur ordo uerborum,\nsiue alia pro aliis quae tamen idem ualeant uerba\nproferantur, siue aliquid uel quod recordanti non occurrerit\nuel quod ex aliis quae dicuntur possit intellegi minus dicatur,\nsiue aliorum quae magis dicere statuit narrandorum gratia, ut\ncongruus temporis modus sufficiat, aliquid sibi non totum\nexplicandum, sed ex parte tangendum quisque suscipiat, siue\nad inluminandam declarandamque sententiam nihil quidem\nrerum, uerborum tamen aliquid addat, cui auctoritas narrandi\nconcessa est, siue rem bene tenens non adsequatur, quamuis\nid conetur, memoriter etiam uerba, quae audiuit, ad integrum\nenuntiare. quisquis autem dicit euangelistis certe per spiritus\nsancti potentiam id debuisse concedi, ut nec in genere uerborum\nnec in ordine nec in numero discreparent, non intellegit,\nquanto amplius euangelistarum excellit auctoritas, tanto magis\nper eos fuisse firmandam ceterorum hominum uera loquentium\nsecuritatem, ut pluribus eandem rem forte narrantibus nullo\nmodo quisquam eorum de mendacio recte arguatur, si ab\naltero ita discrepauerit, ut possit etiam euangelistarum exemplo\npraecedente defendi. cum enim fas non sit euangelistarum\naliquem mentitum fuisse uel existimare uel dicere, sic apparebit\nnec eum fuisse mentitum, cui recordanti tale aliquid acciderit,\nquale illis accidisse monstratur. et quanto magis ad mores\noptimos pertinet cauere mendacium, tanto magis tam eminenti\n\n\n\n\nauctoritate regi debebamus, ne putaremus esse mendacia, cum\nsic inter se uariari aliquorum narrationes inueniremus, ut inter\neuangelistas uariatae sunt, simul etiam, quod ad doctrinam\nfidelem maxime pertinet, intellegeremus non tam uerborum\nquam rerum quaerendam uel amplectendam esse ueritatem,\nquando eos qui non eadem locutione utuntur, cum rebus\nsententiisque non discrepant, in eadem ueritate constitisse\nadprobamus.\nQuid ergo in his quae de narrationibus euangelistarum\nconlata proposui putandum est esse contrarium? an quod alius\ndixit cuius non sum dignus calciamenta portare, alii\nuero corrigiam calciamenti soluere? non enim uerbis\naut uerborum ordine aut aliquo genere locutionis, sed etiam\nre ipsa uidetur aliud esse calciamenta portare, aliud corrigiam\ncalciamenti soluere. merito ergo quaeri potest, quid Iohannes\ndixerit non se dignum esse, utrum calciamenta portare an\ncorrigiam calciamenti soluere. si enim alterum horum dixit,\nille uerum uidetur narrasse qui hoc potuit narrare quod dixit,\nqui autem aliud, etsi non est mentitus, certe uel oblitus aliud\npro alio dixisse putabitur. omnem autem falsitatem abesse ab\neuangelistis decet, non solum eam quae mentiendo promitur,\nsed etiam eam quae obliuiscendo. itaque si ad rem pertinet\naliquid aliud intellegere ex eo quod dictum est calciamenta\nportare et aliquid aliud ex eo quod dictum est corrigiam\n\n\n\n\n\n\n\n\n\n\ncalciamenti soluere, quid aliud accipiendum recte\nexistimaueris nisi Iohannem utrumque dixisse, siue aliud alio\ntempore siue contextim? potuit enim sic dicere cuius non\nsum dignus corrigiam calciamenti soluere nec calciamenta\nportare\\', ut unus euangelistarum hinc aliud, alii uero aliud,\nomnes tamen uerum narrauerint. si autem nihil intendit\nIohannes, cum de calciamentis domini diceret, nisi excellentiam\neius et humilitatem suam, quodlibet horum dixerit, siue de\nsoluenda corrigia calciamentorum siue de portandis calciamentis,\neandem tamen sententiam tenuit, quisquis etiam uerbis suis\nper calciamentorum commemorationem eandem significationem\nhumilitatis expressit, unde ab eadem uoluntate non aberrauit.\nutilis igitur modus et memoriae maxime commendandus, cum\nde conuenientia dicimus euangelistarum, non esse mendacium,\ncum quisque etiam dicens aliquid aliud quod etiam ille non\ndixit, de quo aliquid narrat, uoluntatem tamen eius hanc explicat,\nquam etiam ille qui eius uerba commemorat. ita enim\nsalubriter discimus nihil aliud esse quaerendum quam quid\nuelit qui loquitur.\nXIII. Sequitur ergo Mattheus et dicit: tunc uenitlesus\na Galilaea in Iordanen ad Iohannem, ut baptizaretur\nab eo. Iohannes autem prohibebat eum dicens:\nego a te debeo baptizari et tu uenis ad me?\n\n\n\n\n\n\nrespondens autem Iesus dixit ei: sine modo, sic enim\ndecet nos implere omnem iustitiam. tunc dimisit\neum. adtestantur et ceteri uenisse Iesum ad Iohannem. baptizatum\nautem tres commemorant, sed tacent quod Mattheus ait\ndixisse domino Iohannem uel Iohanni dominum respondisse.\nDeinde sequitur Mattheus: baptizatus autem\nconfestim ascendit de aqua. et ecce aperti sunt ei\ncaeli et uidit spiritum dei descendentem sicut\ncolumbam uenientem super se. et ecc.e uox de\ncaelis dicens: hic est filius meus dilectus, in quo\nmihi conplacui. hoc et alii duo, Marcus et Lucas, similiter\nnarrant; sed de uerbis uocis, quae de caelo facta est, uariant\nlocutionem salua tamen sententia. quod enim Mattheus ait\ndictum hic est filius meus dilectus et alii duo dicunt\ntu es filius meus dilectus, ad eandem sententiam\nexplicandam ualet, sicut superius tractatum est. uox enim\ncaelestis unum horum dixit, sed euangelista ostendere uoluit\nad id ualere quod dictum est hic est filius meus, ut illis\npotius qui audiebant indicaretur, quod ipse esset filius dei,\nadque ita dictum referre uoluit tu es filius meus, ac si\nillis diceretur hic est filius meus. non enim Christo\nindicabatur quod sciebat, sed audiebant qui aderant, propter\nquos etiam ipsa uox facta est. iam uero quod alius dicit in\nquo mihi conplacui, alius in te conplacui, alius in te\n\n\n\n\n\n\nconplacuit mihi, si quaeris, quid horum in illa uoce\nsonuerit, quod libet accipiendum, modo intellegas eos qui non\neandem locutionem rettulerunt eandem rettulisse sententiam.\nquae diuersitas locutionum ad hoc etiam utilis est, ne uno\nmodo dictum minus intellegatur et aliter, quam se res habet,\ninterpretetur. quod enim dictum est in quo mihi conplacui,\nsi uelit quis ita intellegere, ut deus in filio sibi conplacuisse\nuideatur, admonetur ex eo quod dictum est in te\nconplacui. si rursus ex hoc uno intellegat quisque in filio\npatrem placuisse hominibus, admonetur ex eo quod dictum\nest in te conplacuit mihi. ex quo satis apparet, quilibet\neuangelistarum caelestis uocis etiam uerba tenuerit, alios ad\neandem sententiam familiarius explicandam uerba uariasse, ut\nintellegatur hoc dictum esse ab omnibus, tamquam diceretur\n(in te placitum meum constitui\\', hoc est (per te gerere quod\nmihi placet\\'. illud uero quod nonnulli codices habent secundum\nLucam hoc illa uoce sonuisse quod in psalmo scriptum\nest: filius meus es tu, ego hodie genui te, quamquam\nin antiquioribus codicibus Graecis non inueniri perhibeatur,\ntamen si aliquibus fide dignis exemplaribus confirmari possit,\nquid aliud quam utrumque intellegendum est quolibet uerborum\nordine de caelo sonuisse?\nQuod autem secundum Iohannem de columba dicitur\nnon quando factum est narratur, sed uerba Iohannis baptistae\nreferuntur commemorantis, quid uiderit. in quo quaeritur,\nquemadmodum dictum sit: et ego non noueram eum, sed\nqui misit me baptizare in aqua, ille mihi dixit:\nsuper quem uideris spiritum descendentem et\nmanentem super eum, hic est qui baptizat in\nspiritu sancto. si enim tunc eum cognouit, cum columbam\nuidit descendentem super eum, quaerendum est, quomodo\ndixerit uenienti, ut baptizaretur: ego magis abs te debeo\nbaptizari; hoc enim ei dixit, antequam columba descenderet..\nex quo apparet, quamuis eum iam nosset â€” nam etiam\nin utero matris exultauit, cum ad Elisabeth Maria uenisset â€”,\naliquid tamen in eo, quod nondum nouerat, columbae descensione\ndidicisse, quod ipse scilicet baptizaret in spiritu sancto\npropria quadam et diuina potestate, ut nullus homo, qui\naccepisset a deo baptismum, etiamsi aliquem baptizaret,\nposset dicere suum esse quod traderet uel a se dari spiritum\nsanctum.\nSequitur Mattheus et dicit: tunc Iesus ductus\nest in desertum ab spiritu, ut temtaretur a diabolo.\net cum ieiunasset quadraginta diebus et\nquadraginta noctibus, postea esuriuit. et\n\n\n\n\n\n\naccedens temtator dixit ei: si filius dei es, dic, ut\nlapides isti panes fiant. qui respondens dixit:\nscriptum est: non in pane solo uiuit homo, sed in\nomni uerbo, quod procedit de ore dei, et cetera usque\nad id quod dictum est: tunc relinquit eum diabolus\net ecce angeli accesserunt et ministrabant ei.\ntotum hoc similiter Lucas narrat, etsi non eodem ordine. unde\nincertum est, quid prius factum sit, utrum regna terrae prius\ndemonstrata sint ei et postea in pinnam templi leuatus sit,\nan hoc prius et illud postea. nihil tamen ad rem, dum omnia\nfacta fuisse manifestum sit; et quod aliis uerbis easdem sententias\nLucas explicat, non semper commendandum est, quam\nnihil depereat ueritati? Marcus autem adtestatur quidem eum\nin deserto a diabolo esse temtatum quadraginta diebus et\nnoctibus; sed tacet, quid ei dictum sit quidue responderit.\nitem quod Lucas praetermisit, iste non tacuit, quod angeli\nministrabant illi. Iohannes uero totum istum locum praetermisit.\nXVII. Sequitur narrans Mattheus: cum autem audisset\nquod Iohannes traditus esset, secessit in Galilaeam.\nhoc et Marcus dicit, hoc et Lucas; sed Lucas de\nIohanne tradito nihil hoc loco dicit. Iohannes autem euangelista,\npriusquam iret Iesus in Galilaeam, dicit Petrum et\n\n\n\n\n\n\nAndream mansisse cum illo uno die et tunc Petro nomen inpositum,\ncum antea Simon uocaretur. sequenti item die iam\nuolentem exire in Galilaeam inuenisse Philippum et ei dixisse.\nut sequeretur eum. inde uentum est, ut etiam de Nathanahele\nnarraret. die autem tertio in Galilaea constitutum fecisse illud in\nCana de aquae in uinum conuersione miraculum. quae omnia\nceteri euangelistae praetermiserunt id contexentes narrationibus\nsuis, quod Iesus reuersus sit in Galilaeam. unde intellegitur fuisse\ninterpositos aliquot dies, quibus illa de discipulis gesta sunt,\nquae interponuntur a Iohanne. non est autem contrarium ei\nloco, ubi Mattheu narrat dominum dixisse Petro: tu es Petrus\net super hanc petram aedificabo ecclesiam meam.\nneque enim hoc nomen tunc accepisse intellegendus est, sed\ntunc potius, quando ei Iohannes dictum esse commemorat:\ntu uocaberis Cephas, quod interpretatur Petrus, ut\neum hoc nomine appellaret postea dominus dicens tu es\nPetrus. non enim ait \\'tu uocaberis Petrus), sed tu es\nPetrus, quod ei iam dictum erat antea tu uocaberis.\nDeinde contexit narrationem Mattheus et dicit: et relicta\nciuitate Nazareth uenit et habitauit in\n\n\n\n\n\n\nCapharnaum maritimam in finibus Zabulon et Neptalin, et\ncetera, quo usque sermo terminetur, quem habuit in monte.\nin quo contextu narrationis adtestatur ei Marcus de discipulorum\nuocatione Petri et Andreae et paulo post Iacobi et\nIohannis. sed cum Mattheus continuo coniungeret narrationem\nprolixi illius sermonis, quem in monte habuit, posteaquam\nmultos curauit et eum multae turbae secutae sunt, Marcus\ninterposuit alia, quia docebat eos in synagoga et stupebant\nsuper doctrinam eius. tunc ipse dixit quod et Mattheus post\nillum prolixum sermonem, quia erat docens eos quasi\npotestatem habens et non sicut scribae. narrauit\netiam de homine, a quo expulsus est spiritus inmundus, deinde\nde socru Petri â€” in his autem Lucas ei consentit â€”, Mattheus\nuero de isto demonio nihil narrauit; de socru autem Petri non\ntacuit, sed postea.\nIn hoc autem loco, quem nunc consideramus, idem Mattheus\npost uocationem discipulorum, quibus piscantibus iussit, ut\neum sequerentur, narrat eum circumisse Galilaeam docentem\n\n\n\n\n\n\nin synagogis et praedicantem euangelium et sanantem omnem\nlanguorem et collectis ad illum turbis ascendisse in montem\net usum fuisse illo sermone prolixo. dat ergo locum intellegendi\ntunc facta esse quae Marcus post electionem eorundem\ndiscipulorum narrat, cum circumiret Galilaeam et doceret in\nsynagogis eorum, tunc etiam de socru Petri, sed eum postea\ncommemorasse quod praetermiserat, quamuis non omnia praetermissa\nin narrationem reuocauerit.\nSane potest monere, quomodo Iohannes dicat non in Galilaea,\nsed iuxta Iordanen primo Andream secutum fuisse\ndominum cum alio, cuius nomen tacetur, deinde Petrum ab\nillo nomen accepisse, tertio Philippum uocatum, ut eum sequeretur.\nceteri autem tres euangelistae de piscatione uocatos eos\ndicunt satis inter se conuenienter, maxime Mattheus et Marcus.\nnam Lucas Andream non nominat, qui tamen intellegitur in\nea naui fuisse secundum Matthei et Marci narrationem, qui\nbreuiter hoc perstringunt, quemadmodum gestum sit, quod\nLucas apertius explicauit commemorans ibi etiam miraculum\nsuper captura piscium et quod ex ipsa naui dominus prius\nfuerit locutus ad turbas. hoc etiam uidetur distare quod tantum\nPetro a domino dictum commemorat ex hoc iam\nhomines eris capiens, quod illi ambobus fratribus dictum\nesse narrarunt. sed potuit utique prius hoc Petro dici, cum\n\n\n\n\n\n\nde capta ingenti multitudine piscium miraretur, quod Lucas\ninsinuauit, et ambobus postea, quod illi duo commemorauerunt.\nillud ergo quod de Iohanne diximus diligenter considerandum\nest; non enim parua repugnantia putari potest, cum et locorum\nplurimum intersit et temporis et ipsius uocationis. nam\nsi iuxta Iordanen, antequam Iesus isset in Galilaeam, ad\ntestimonium Iohannis baptistae secuti sunt eum duo, quorum\nerat unus Andreas, qui fratrem suum Simonem continuo ad-\n. duxit ad legum, quando et nomen ut Petrus uocaretur accepit,\nquomodo ab aliis euangelistis dicitur, quod eos in Galilaea\npiscantes inuenerit adque ad discipulatum uocauerit, nisi quia\nintellegendum est non sic eos uidisse tunc dominum iuxta\nIordanen, ut ei iam inseparabiliter cohaererent, sed tantum\ncognouisse quis esset eumque miratos ad propria remeasse?\nNam et in Cana Galilaeae cum fecisset de aqua uinum,\ndicit idem Iohannes, quod crediderint in eum discipuli eius.\nquod ita narrat: et die tertio nuptiae factae sunt\nin Cana Galilaeae et erat mater Iesu ibi. uocatus\nest autem et Iesus et discipuli eius ad nuptias.\nqui utique si tunc in eum crediderunt, sicut paulo post dicit,\nnondum erant discipuli, cum ad nuptias uocati sunt. sed illo\nmore locutionis hoc dictum est, quo loquimur, cum dicimus\n\n\n\n\n\n\napostolum Paulum in Tarso Ciliciae natum, neque enim tunc\niam erat apostolus. ita discipulos Christi inuitatos ad nuptias\ncum audimus, non iam discipulos, sed qui futuri erant discipuli\nintellegere debemus. iam enim utique discipuli Christi\nerant, quando ista narrata adque conscripta sunt, et ideo sic\nde illis locutus est temporum praeteritorum narrator.\nQuod autem dicit idem Iohannes: post hoc descendit\nCapharnaum ipse et mater eius et fratres eius et\ndiscipuli eius et ibi manserunt non multis diebus,\nincertum est, utrum iam illi adhaeserant etiam Petrus et\nAndreas et filii Zebedaei. Mattheus enim primo narrat, quod\nuenerit et habitauerit in Capharnaum, et postea, quod eos de\nnauibus piscantes uocauerit, iste autem, quod cum illo Capharnaum\nuenerint discipuli eius. an forte Mattheus quod praetermiserat\nrecapitulauit, quia non ait ipse (post hoc ambulans\niuxta mare Galilaeae uidit duos fratres\\', sed sine ulla consequentis\ntemporis differentia: ambulans autem, inquit,\niuxta mare Galilaeae uidit duos fratres, et cetera?\nproinde fieri potest, ut postea narrauerit non quod postea\nfactum erat, sed quod prius praetermiserat, ut cum illo intellegantur\nuenisse Capharnaum, quo Iohannes dicit et ipsum\net matrem et discipulos eius uenisse. an potius alii discipuli\nfuerunt, sicut eum iam Philippus sequebatur, quem sic\n\n\n\n\n\n\nuocauerat, ut diceret ei: sequere me? quo enim ordine uocati.\nsint omnes duodecim apostoli, in euangelistarum narrationibus\nnon apparet, quando quidem non tantum ordo uocationis, sed\nnec ipsa uocatio commemorata est omnium, sed tantum Philippi\net Petri et Andreae et filiorum Zebedaei et Matthei publicani,\nqui etiam Leui uocabatur. singillatim tamen ab eo nomen et\nprimus et solus Petrus accepit. nam filios Zebedaei non singillatim,\nsed simul ambos appellauit filios tonitrui.\nSane animaduertendum est, quod scriptura euangelica et\napostolica non solos illos duodecim appellat discipulos eius,\nsed omnes qui in eum credentes magisterio eius ad regnum\ncaelorum erudiebantur. ex quorum multitudine elegit duodecim,\nquos et apostolos nominauit, sicut Lucas commemorat. ipse\nquippe paulo post ait: et descendens cum illis stetit\nin loco campestri et turba discipulorum eius et\nmultitudo copiosa plebis. non utique diceret turbam\ndiscipulorum homines duodecim. aliis quoque scripturarum\nlocis hoc euidenter apparet discipulos eius omnes appellatos\nqui ab eo discerent quod ad aeternam uitam pertineret.\nQuaeri autem potest, quomodo binos uocauerit de nauiculis\npiscatores, primo Petrum et Andream, deinde progressus\npaululum alios duos filios Zebedaei, sicut narrat Mattheus et\nMarcus, cum Lucas dicat ambas eorum nauiculas impletas\nmagna illa captura piscium sociosque Petri commemoret\nIacobum et Iohannem filios Zebedaei uocatos ad adiuuandum,\n\n\n\n\n\n\ncura retia extrahere plena non possent, simulque miratos tantam\nmultitudinem piscium, quae capta erat, et cum Petro\ntantum dixisset: noli timere, ex hoc iam homines eris\ncapiens, simul eum tamen subductis ad terram nauibus\nsecutos fuisse. unde intellegendum est hoc primo esse factum\nquod Lucas insinuat, nec tunc eos a domino uocatos, sed\ntantum Petro fuisse praedictum, quod homines esset capturus.\nquod non ita dictum est, quasi iam pisces numquam esset\ncapturus; nam et post resurrectionem domini legimus eos\nesse piscatos. dictum est ergo, quod deinceps capturus esset\nhomines; non dictum est, quod iam non esset capturus pisces.\nunde datur locus intellegere eos ad capturam piscium ex more\nremeasse, ut postea fieret quod Mattheus et Marcus narrant,\nquando eos binos uocauit et ipse iussit. ut eum sequerentur,\nprimo duobus Petro et Andreae, deinde aliis duobus filiis\nZebedaei. tunc enim non subductis ad terram nauibus tamquam\ncura redeundi, sed ita eum secuti sunt, tamquam uocantem\nac iubentem, ut sequerentur..\nIllud etiam requirendum est, quomodo Iohannes\neuangelista, antequam Iohannes baptista missus esset in carcerem,\ndicit legum isse in Galilaeam - posteaquam enim\ncommemorauit, quod in Cana Galilaeae fecit de aqua uinum\net descendit Capharnaum cum matre et discipulis et ibi\n\n\n\n\n\n\nmanserunt non multis diebus, dicit eum deinde ascendisse Hierosolymam\npropter pascha, post haec uenisse in Iudaeam terram et\ndiscipulos eius et illic demoratum cum eis et baptizantem,\nubi secutus ait: erat autem et Iohannes baptizans\nin Aeno iuxta Salim, quia aquae multae erant illic,\net adueniebant et baptizabantur: nondum enim\nmissus erat in carcerem Iohannesâ€”, Mattheus autem\ndicat: cum autem audisset quod Iohannes traditus\nesset, secessit in Galilaeam. similiter et Marcus:\nposteaquam autem traditus est, inquit, Iohannes,\nuenit Iesus in Galilaeam. Lucas etiam nihil quidem dicit\nde tradito Iohanne, sed tamen et ipse post baptismum et\ntemtationem Christi dicit eum isse in Galilaeam, sicut illi duo.\nnam ita contexit narrationem suam: et consummata omni\ntemtatione diabolus recessit ab illo usque ad\ntempus. et egressus est Iesus in uirtute spiritus\nin Galilaeam et fama exiit peruniuersam regionem\nde illo. unde intellegitur hos tres euangelistas non Iohanni\neuangelistae contraria narrasse, sed praetermisisse primum\ndomini aduentum in Galilaeam, posteaquam baptizatus est,\nquando illic aquam conuertit in uinum â€” tunc enim nondum\nerat traditus Iohannes â€”, eum uero aduentum eius in\n\n\n\n\n\n\nGalilaeam conexuisse narrationibus suis, qui post Iohannem traditum\nfactus est. de quo eius reditu in Galilaeam etiam ipse\nIohannes euangelista sic loquitur: ut ergo cognouit Iesus,\nquia audierunt Pharisaei, quia Iesus plures discipulos\nfacit et baptizat quam Iohannes, quamquam\nIesus non baptizaret, sed discipuli eius, reliquit\nIudaeam et abiit iterum in Galilaeam. tunc ergo intellegimus\niam fuisse traditum Iohannem, Iudaeos uero audisse,\nquod plures discipulos faceret et baptizaret, quam fecerat et\nbaptizauerat Iohannes.\nIam nunc de illo sermone prolixo, quem secundum\nMattheum in monte habuit dominus, uideamus, utrum ei ceteri\neuangelistae nihil aduersari uideantur. Marcus quippe non eum\ncommemorauit omnino nec aliquid eius simile dixit nisi quasdam\nsententias non contextim, sed sparsim, quas dominus\nlocis aliis repetiuit. reliquit tamen locum in textu narrationis\nsuae, ubi intellegamus hunc dictum esse sermonem, sed ab\neo praetermissum: et erat, inquit, praedicans in synagogis\neorum et omni Galilaea et demonia eiciens.\nin hac praedicatione, quam dicit eum habuisse in omni Galilaea,\nintellegitur etiam sermo iste habitus in monte, cuius\ncommemorationem facit Mattheus. namque idem Marcus ita\nsequitur: et uenit ad eum leprosus deprecans eum\net genu flexo dixit: si uis, potes me mundare, et\ncetera. de hoc leproso mundato talia conectit, ut ipse\n\n\n\n\n\n\nintellegatur, quem Mattheus commemorat tunc esse mundatum,\nquando post illum sermonem dominus de monte descendit.\nsic enim ait Mattheus: cum autem descendisset de\nmonte, secutae sunt eum turbae multae. 2et ecce\nleprosus ueniens adorabat eum dicens: domine, si\nuis, potes me mundare, et cetera.\nHuius leprosi etiam Lucas meminit non sane hoc ordine,\nsed ut solent praetermissa recordari uel posterius facta praeoccupari,\nsicut diuinitus suggerebantur quae ante cognita\npostea recordando conscriberent. uerum tamen idem Lucas\nsermonem etiam ipse domini prolixum narrauit, ubi etiam sic\nexorsus est, ut in isto Mattheus. hic enim dixit beati\npauperes spiritu, quoniam ipsorum est regnum\ncaelorum, et ille beati pauperes, quia uestrum\nest regnum dei. deinde multa quae sequuntur etiam in Lucae\nnarratione similia sunt. et ad extremum sermonis ipsa conclusio\nprorsus eadem repperitur, de homine prudente, qui aedificat\nsuper petram, et de stulto, qui aedificat super harenam, nisi\nquod ibi flumen tantum dicit inlisum domui, non etiam pluuiam\net uentos, sicut Mattheus. posset ergo facillime credi eundem\netiam ipse domini interposuisse sermonem, aliquas autem\npraetermisisse sententias, quas Mattheus posuit, item alias\n\n\n\n\n\nposuisse, quas iste non dixit, quasdam etiam non isdem uerbis,\ncustodita tamen ueritatis integritate similiter explicasse.\nPosset hoc, ut dixi, facillime credi, nisi moueret, quod\nMattheus in monte dicit hunc habitum esse sermonem a domino\nsedente, Lucas autem in loco campestri a domino stante. haec\nitaque diuersitas facit uideri alium fuisse illum, alium istum.\nquid enim prohiberet Christum alibi quaedam repetere quae\nantea iam dixerat aut iterum quaedam facere quae ante iam\nfecerat? non sane istos duos sermones, quorum unum Mattheus,\nalterum Lucas inseruit, longa temporis distantia separari hinc\nprobabiliter creditur, quod et ante et postea quaedam similia\nuel eadem ambo narrarunt, ut non absurde sentiatur eorum\nnarrationes haec interponentium in eisdem locis et diebus esse\nuersatas. nam Mattheus hoc ita dicit: et secutae sunt\ncum turbae multae a Galilaea et Decapoli et\nHierosolymis et Iudaea et de trans Iordanen.\nuidens autem turbas ascendit in montem, et cum\nsedisset, accesserunt ad eum discipuli eius. et\naperiens os suum docebat eos dicens: beati pauperes\nspiritu, quoniam ipsorum est regnum caelorum,\net cetera. hic potest uideri multas turbas uitare uoluisse\net ob hoc ascendisse in montem tamquam secedendo a turbis,\nut solis suis discipulis loqueretur. cui rei uidetur adtestari\n\n\n\n\n\n\n\n\n\n\netiam Lucas ita narrans: factum est autem in illis\ndiebus, exiit in montem orare et erat pernoctans\nin oratione dei. et cum dies factus esset, uocauit\ndiscipulos suos et elegit duodecim ex ipsis, quos\net apostolos nominauit, Simonem, quem cognominauit Petrum,\net Andream fratrem eius, Iacobum\net Iohannem, Philippum et Bartholomeum, Mattheum\nMattheum, Iacobum Alphei et Simonem, qui\nuocatur Zelotes, Iudam Iacobi et ludam Scariotem,\nqui fuit proditor. et descendens cum illis\nstetit in loco campestri, et turba discipulorum\neius et multitudo copiosa plebis ab omni Iudaea\net Hierusalem et maritima Tyri et Sidonis, qui\nuenerant, ut audirent eum et sanarentur a languoribus\nsuis. et qui uexabantur ab spiritibus inmundis\ncurabantur. et omnis turba quaerebat eum\ntangere, quia uirtus de illo exiebat et sanabat\nomnes. et ipse eleuatis oculis in discipulos\ndicebat: beati pauperes, quia uestrum est regnum\ndei, et cetera. hic potest intellegi, cum in monte duodecim\ndiscipulos elegit ex pluribus, quos apostolos nominauit, quod\nMattheus praetermisit, tunc illum habuisse sermonem, quem\n\n\n\n\n\n\nMattheus interposuit et Lucas tacuit, hoc est in monte, ac\ndeinde, cum descendisset, in loco campestri habuisse alterum\nsimilem, de quo Mattheus tacet et Lucas non tacet, et utrumque\nsermonem eodem modo esse conclusum.\nQuod autem Mattheus isto sermone terminato sequitur et\ndicit: et factum est, cum consummasset Iesus\nuerba haec, admirabantur turbae super doctrinam\neius, potest uideri discipulorum turbas dixisse, ex quibus\nillos duodecim elegerat. quod uero mox ait: cum autem\ndescendisset de monte, secutae sunt eum turbae\nmultae, et ecce leprosus ueniens adorabat eum,\npotest intellegi post utrumque sermonem factum fuisse, non\nsolum quem Mattheus, uerum etiam quem Lucas interponit.\nneque enim apparet post descensionem de monte quantum\ntemporis fuerit interpositum, sed hoc solum uoluit significare\nMattheus post illam descensionem multas turbas fuisse cum\ndomino, quando leprosum mundauit, non quantum temporis\ninterfuerit, praesertim cum eundem leprosum Lucas iam in\nciuitate posito domino dicat esse mundatum, quod Mattheus\ndicere non curauit.\nQuamquam etiam illud possit occurrere, in aliqua excelsiore\nparte montis primo cum solis discipulis dominum fuisse, quando\n\n\n\n\n\n\n\n\nex eis illos duodecim elegit, deinde cum eis descendisse, non\nde monte, sed de ipsa montis celsitudine in campestrem\nlocum, id est in aliquam aequalitatem, quae in latere montis\nerat et multas turbas capere poterat, adque ibi stetisse,\ndonec ad eum turbae congregarentur, ac postea cum sedisset,\naccessisse propinquius discipulos eius adque ita illis ceterisque\nturbis praesentibus unum habuisse sermonem, quem\nMattheus Lucasque narrarunt diuerso narrandi modo, sed\neadem ueritate rerum et sententiarum, quas ambo dixerunt.\niam enim praemonuimus, quod et nullo praemonente unicuique\nsponte uidendum fuit, si quis praetermittat aliquid quod alius\ndicat, non esse contrarium, nec si alius alio modo aliquid\ndicat, dum eadem rerum sententiarumque ueritas explicetur,\nut quod Mattheus ait cum autem descendisset de\nmonte, simul etiam de illo campestri loco, qui in latere\nmontis esse potuit, intellegatur. deinde Mattheus de leproso\nmundato narrat, quod etiam Marcus et Lucas similiter.\nXX. Post haec Mattheus sequitur et dicit: cum autem\nintroisset Capharnaum, accessit ad illum centurio\nrogans eum et dicens: domine, puer meus iacet in\ndomo paralyticus et male torquetur, et cetera usque\nad eum locum, ubi ait: et sanatus est puer ex hora\n\n\n\n\n\n\nilla. hoc de puero centurionis etiam Lucas commemorat,\nnon sicut iste post leprosum mundatum, quem ille postea\nrecordatus commemorauit, sed post finem illius prolixioris\nsermonis, quod ita coniungit: cum autem implesset\nomnia uerba sua in aures plebis, intrauit Capharnaum.\ncenturionis autem cuiusdam seruus male\nhabens erat moriturus, qui illi erat pretiosus, et\ncetera usque in eum locum, quo sanatus est. hic intellegendum\nest, cum implesset quidem omnia uerba sua in aures\nplebis, intrasse Christum Capharnaum, hoc est, quia non,\nantequam haec uerba terminasset, intrauit, sed non esse expressum,\npost quantum temporis interuallum, cum istos sermones-.\nmones terminasset, intrauerit Capharnaum. ipso quippe interuallo\nleprosus ille mundatus est, quem loco suo Mattheus\ninterponit, iste autem postea recordatur.\nIam ergo uideamus, utrum sibi de hoc seruo centurionis\nMattheus Lucasque consentiant Mattheus enim dicit: accessit\nad eum centurio rogans eum et dicens: puer\nmeus iacet in domo paralyticus. cui uidetur repugnare\nquod ait Lucas: et cum audisset de Iesu, misit ad\neum seniores Iudaeorum rogans eum, ut ueniret\net saluaret seruum eius. at illi cum uenissent ad\nIesum, rogabant eum sollicite dicentes ei: quia\ndignus est, ut hoc illi praestes; diligit enim\n\n\n\n\n\n\ngentem nostram et synagogam ipse aedificauit\nnobis. Iesus autem ibat cum illis. et cum iam non\nlonge esset a domo, misit ad eum centurio amicos\ndicens: domine, noli uexari; non enim dignus sum,\nut sub tectum meum intres, propter quod et me\nipsum non sum dignum arbitratus, ut uenirem ad\nte; sed dic uerbo et sanabitur puer meus. si enim\nhoc ita gestum est, quomodo erit uerum quod Mattheus narrat\naccessit ad eum quidam centurio, cum ipse non accesserit,\nsed amicos miserit, nisi diligenter aduertentes intellegamus\nMattheum non omni modo deseruisse usitatum morem\nloquendi? non solum enim dicere solemus accessisse aliquid,\netiam antequam perueniat illuc quo dicitur accessisse â€” unde\netiam dicimus \\'parum accessit\\' uel \\'multum accessit* eo quo\nappetit peruenire â€”, uerum etiam ipsam peruentionem, cuius\nadipiscendi causa acceditur, dicimus plerumque factam, etsi\neum ad quem peruenit non uideat ille qui peruenit, cum per\namicum peruenit ad aliquem, cuius ei fauor est necessarius.\nquod ita tenuit consuetudo, ut iam etiam uulgo peruentores\nappellentur qui potentium quorumlibet tamquam inaccessibiles\nanimos per conuenientium personarum interpositionem ambitionis\n\n\n\n\n\n\narte pertingunt. si ergo ipsa peruentio usitate dicitur per alios\nfieri, quanto magis accessus per alios fieri potest, qui plerumque\ninfra peruentionem remanet, quando potuerit quisque\nplurimum quidem accedere, sed tamen non potuerit peruenire!\nnon ergo absurde Mattheus etiam quod uulgo possit intellegi\nper alios facto accessu centurionis ad dominum conpendio\ndicere uoluit accessit ad eum centurio.\nYerum tamen non neglegenter intuenda est etiam sancti\neuangelistae altitudo mysticae locutionis, secundum quam\nscriptum eat in psalmo: accedite ad eum et inluminamini.\nproinde quia fidem centurionis,. qua uere acceditur ad\nIesum, ipse ita laudauit, ut diceret non inueni tantam\nfidem in Israhel, ipsum potius accessisse ad Christum\ndicere uoluit prudens euangelista quam illos per quos uerba\nsua miserat. porro autem Lucas ideo totum quemadmodum\ngestum esset aperuit, ut ex hoc intellegere cogeremur, quemadmodum\neum accessisse dixerit alius qui mentiri non potuit.\nsic enim et illa mulier, quae fluxum sanguinis patiebatur,\nquamuis fimbriam uestimenti eius tenuerit, magis tamen tetigit\ndominum quam illae turbae, a quibus premebatur. ut enim\nhaec, quo magis credidit, eo magis tetigit dominum, ita et\ncenturio, quo magis credidit, eo magis accessit ad dominum.\niam cetera in hoc capitulo quae alter dicit et alter\n\n\n\n\n\n\npraetermittit superfluo pertractantur, cum ex illa regula primitus\ncommendata nihil inueniantur habere contrarium.\nXXI. Sequitur Mattheus et dicit: et cum uemsset\nIesus in domum Petri, uidit socrum eius iacentem\net febricitantem. et tetigit manum eius, et dimisit\neam febris, et surrexit et ministrabat eis. hoc\nquando factum sit, id est post quid uel ante quid, non expressit\nMattheus. non enim post quod narratur, post hoc etiam\nfactum necesse est intellegatur. nimirum tamen iste hoc recoluisse\nintellegitur quod prius omiserat. nam id Marcus narrat,\nantequam illud de leproso mundato commemoret, quod post\nsermonem in monte habitum, de quo ipse tacuit, uidetur\ninterposuisse. itaque et Lucas post hoc factum narrat de socru\nPetri, post quod et Marcus, ante sermonem etiam ipse, quem\nprolixum interposuit, qui potest idem uideri quem dicit habitum\nin monte Mattheus. quid autem interest, quis quo loco\nponat siue quod ex ordine inserit siue quod omissum recolit\nsiue quod postea factum ante praeoccupat, dum tamen non\naduersentur eadem uel alia narranti nec sibi nec alteri? quia\nenim nullius in potestate est, quamuis optime fideliterque res\ncognitas quo quisque ordine recordetur â€” quid enim prius\nposteriusue homini ueniat in mentem, non est ut uolumus,\n\n\n\n\n\n\nsed ut datur â€”, satis probabile est quod unusquisque euangelistarum\neo se ordine credidit debuisse narrare, quo uoluisset\ndeus ea ipsa quae narrabat eius recordationi suggerere\nin eis dumtaxat rebus, quarum ordo, siue ille siue ille sit,\nnihil minuit auctoritati ueritatique euangelicae.\nCur autem spiritus sanctus diuidens propria unicuique prout\nuult et ideo mentes quoque sanctorum propter libros in tanto\nauctoritatis culmine conlocandos in recolendo quae scriberent\nsine dubio gubernans et regens alium sic, alium uero sic\nnarrationem suam ordinare permiserit, quisquis pia diligentia\nquaesierit, diuinitus adiutus poterit inuenire. hoc tamen non\nest huius operis munus, quod nunc suscepimus, tantum ut\ndemonstremus euangelistas neque sibi neque inter se repugnare,\nquolibet ordine uel easdem res uel alias factorum dictorumque\nChristi unusquisque eorum potuerit uolueritue narrare. quapropter\nubi ordo temporum non apparet, nihil nostra interesse\ndebet, quem narrandi ordinem quilibet eorum tenuerit, ubi\nautem apparet, si quid mouerit, quod sibi aut alteri repugnare\nuideatur, utique considerandum et enodandum est.\nXXII. Sequitur ergo Mattheus dicens: uespere autem\nfacto optulerunt ei multos demonia habentes\net eiciebat spiritus uerbo et omnes male habentes\ncurauit, ut adimpleretur quod dictum est per\nEsaiam prophetam dicentem: ipse infirmitates\nnostras accepit et aegrotationes portauit. hoc ad\neiusdem diei tempus pertinere satis indicat, cum coniungit\nuespere autem facto. sic et Marcus, cum de ipsa socru\nPetri sanata dixisset et ministrabat eis, hoc idem subiecit:\nuespere autem facto cum occidisset sol,\nafferebant ad eum omnes male habentes et demonia\nhabentes, et erat omnis ciuitas congregata\nad ianuam. et curauit multos qui uexabantur\nuariis languoribus et demonia multa eiciebat\net non sinebat ea loqui, quoniam sciebant eum\net diluculo ualde surgens egressus abiit in\ndesertum locum. uidetur hic ordinem tenuisse Marcus, ut\npost illud quod dictum est uespere autem facto deinde\ndiceret et diluculo ualde surgens. quamuis nec illud\nnecesse sit, ubi dicitur \\'uespere facto\\', eiusdem diei uesperum\naccipere, nec ubi dicitur \\'diluculo\\', eiusdem noctis diluculum,\ntamen utcumque uideri potest hic rerum gestarum ordo seruatus\npropter digestum ordinem temporum. Lucas quoque,\ncum de socru Petri narrasset, non ait ipse \\'uespere autem\n\n\n\n\n\n\nfacto\\', sed tamen quod idem significaret adiunxit dicens:\ncum sol autem occidisset, omnes qui habebant\ninfirmos uariis languoribus ducebant illos ad\neum: at ille singulis manum inponens curabat eos.\nexiebant etiam demonia a multis clamantia et\ndicentia: quia tu es filius dei. et increpans non\nsinebat ea loqui, quia sciebant ipsum esse Christum.\nfacta autem die egressus ibat in desertum\nlocum. et hic uidemus eundem prorsus ordinem temporum\ncustoditum, quem conperimus aput Marcum. Mattheus autem,\nqui uidetur non ordine, quo gestum est, sed quo praetermissum\nrecolit, hoc de socru Petri commemorasse, posteaquam\nnarrauit, quid ipso die facto etiam uespere gestum sit, iam\nnon subiungit diluculum, sed ita narrat: uidens autem\nIesus turbas multas circum se iussit ire trans\nfretum. iam hoc aliud est, non illud quod Marcus et Lucas\ncontexunt, qui post uesperum diluculum ponunt. quod ergo\nhic dictum est uidens autem Iesus turbas multas\ncircum se iussit ire trans fretum, aliud eum recordatum\ninterposuisse debemus accipere, quod die quodam, cum\nuidisset Iesus turbas multas circum se, iussit ire trans fretum.\nDeindequodsubiungit: et accedens unusscriba\nait illi: magister, sequar te, quocumque ieris,\nusque ad illud ubi ait: dimitte mortuos sepelire mortuos\nsuos, hoc similiter narrat et Lucas. sed ille post plura\n\n\n\n\n\n\nnec ipse sane expresso ordine temporum, sed recordantis modo,\nutrum quod prius omisit an quod posterius etiam factum\nquam sunt ea quae sequuntur praeoccupauit, incertum est.\nita enim dicit: factum est autem ambulantibus illis\nin uia, dixit quidam ad illum: sequar te, quocumque\nieris. et respondit ei prorsus eadem quae Mattheus\ncommemorat. quod autem Mattheus dicit tunc istud gestum\nesse, quando iussit, ut irent trans fretum, Lucas uero ambulantibus\nillis in uia, non est contrarium, quia in uia utique\nambulabant, ut uenirent ad fretum. et de illo qui petit primo\nsepelire patrem suum Mattheus et Lucas omnino consentiunt.\nquod enim Mattheus primo eiusdem uerba posuit hoc propter\npatrem suum petentis et deinde domini dicentis sequere me,\nLucas autem primo domini dicentis sequere me et deinde\nillius hoc petentis, ad sententiam nihil interest commemorauit\nLucas et alium dixisse: sequar te, domine, sed primum\npermitte mihi renuntiare his qui domi sunt, de quo\ntacet Mattheus. inde iam Lucas in aliud perrexit, non in illud\nquod ordine temporis sequebatur. post haec autem, inquit,\ndesignauit dominus et alios septuaginta duo.\npost haec quidem manifeste, sed quanto temporis interuallo\npost haec fecerit illud dominus, non apparet. in ipso tamen\n\n\n\n\n\n\ninteruallo fit quod deinceps Mattheus subiungit. nam idem\nMattheus ordinem temporum adhuc tenet ita narrans:\nEt ascendente eo in nauiculam secuti\nsunt eum discipuli eius. et ecce motus magnus\nfactus est in mari, usque ad illud ubi ait: et uenit in\nciuitatem suam. ista duo facta continuatim quae narrat\nMattheus de tranquillato mari, posteaquam uentis imperauit\nIesus a somno excitatus, et de illis qui habebant saeuum\ndemonium ruptisque uinculis agebantur in desertum similiter\nnarrant Marcus et Lucas. uerbis aliis dictae sunt ab alio\nadque alio quaedam sententiae, non tamen aliae, uelut illud\nquod eum dicit dixisse Mattheus: quid timidi estis,\nmodicae fidei? Marcus ita dicit: quid timidi estis?\nnecdum habetis fidem? id est illam perfectam uelut\ngranum sinapis. hoc ergo et ille ait: modicae fidei. Lucas\nautem: ubi est fides uestra? et totum quidem dici potuit:\nquid timidi estis? ubi est fides uestra? modicae\nfidei. unde aliud hic, aliud ille commemorat. et illud quod\nexcitantes eum dixerunt Mattheus sic: domine, salua nos,\nperimus, Marcus: magister, non ad te pertinet, quia\nperimus? Lucas: praeceptor, perimus, una eademque\nsententia est excitantium dominum uolentiumque saluari, nec\nopus est quaerere, quid horum potius Christo dictum sit. siue\nenim aliquid horum trium dixerint, siue alia uerba quae nullus\neuangelistarum commemorauit, tantundem tamen ualentia ad\neandem sententiae ueritatem, quid ad rem interest? quamquam\n\n\n\n\n\n\net hoc fieri potuit, ut pluribus eum simul excitantibus omnia\nhaec, aliud ab alio, dicerentur. item quod sedata tempestate\ndixerunt secundum Mattheum: qualis est hic, quia uenti\net mare oboediunt ei? secundum Marcum: quis putas\nest iste, quia uentus et mare oboediunt ei? secundum\nLucam: quis putas hic est, quia et uentis imperat\net mari et oboediunt ei? quis non uideat unam\nesse sententiam? tantundem enim prorsus ualet quis putas\nest? et qualis est hic? et ubi non est dictum imperat,\nutique consequenter intellegitur, quia imperanti oboeditur.\nQuod uero Mattheus duos dicit fuisse, qui legionem illam\ndemonum patiebantur, quae in porcos ire permissa est, Marcus\nautem et Lucas unum commemorant, intellegas unum eorum\nfuisse personae alicuius clarioris et famosioris, quem regio\nilla maxime dolebat et pro cuius salute plurimum satagebat.\nhoc uolentes significare duo euangelistae solum commemorandum\niudicauerunt, de quo facti huius fama latius praeclariusque\nfraglauerat. nec quod uerba demonum diuerse ab euangelistis\ndicta sunt, habet aliquid scrupuli, cum uel ad unam\nredigi sententiam uel omnia dicta possint intellegi. nec quia\npluraliter aput Mattheum, aput illos autem singulariter loquitur,\ncum et ipsi narrent, quod interrogatus quid uocaretur legionem\n\n\n\n\n\n\nse esse respondit eo quod multa essent demonia, nec quod\nMarcus circa montem fuisse gregem porcorum, Lucas autem\nin monte, quicquam repugnat. grex enim porcorum tam\nmagnus fuit, ut aliquid eius esset in monte, aliquid circa\nmontem. erant enim duo milia porcorum, sicut Marcus expressit.\nHinc ergo sequitur Mattheus adhuc temporum ordinem\nseruans adque ita narrationem contexit: et ascendens in\nnauiculam transfretauit et uenit in ciuitatem\nsuam. et ecce offerebant ei paralyticum iacentem\nin lecto, et cetera usque ad illud quod ait: uidentes\nautem turbae timuerunt et glorificauerunt deum\nqui dedit potestatem talem hominibus. de hoc paralytico\ndixerunt etiam Marcus et Lucas. quod ergo Mattheus\ndicit dominum dixisse: confide, fili, dimittuntur tibi\npeccata tua, Lucas autem non dixit fili, sed homo, ad\nsententiam domini expressius insinuandam ualet, quia homini\ndimittebantur peccata, qui hoc ipso quod homo erat non posset\ndicere \\'non peccaui\\', simul etiam ut ille qui homini dimittebat\nintellegeretur deus. Marcus uero hoc dixit, quod et Mattheus,\nsed non dixit confide. potuit quidem et ita dici \\'confide,\nhomo, dimittuntur tibi peccata, fili ? , aut (confide, fili, dimittuntur\ntibi peccata, homo\\', aut quolibet uerborum ordine\ncongruenti.\nIllud sane potest mouere quod de isto paralytico Mattheus\nita narrat: et ascendens in nauiculam transfretauit\net uenit in ciuitatem suam. et ecce offerebant ei\nparalyticum iacentem in lecto, Marcus autem non hoc\nin eius ciuitate factum dicit, quae utique Nazareth uocatur,\nsed Capharnaum, quod ita narrat: et iterum intrauit\nin Capharnaum post dies, et auditum est quod in\ndomo esset et conuenerunt multi, ita ut non\ncaperet neque ad ianuam, et loquebatur eis uerbum.\net uenerunt ferentes ad eum paralyticum,\nqui a quattuor portabatur. et cum non possent\nofferre eum illi prae turba, nudauerunt tectum ubi\nerat et patefacientes summiserunt grabatum, in\nquo paralyticus iacebat. cum uidisset autem Iesus\nfidem illorum, et cetera, Lucas autem non commemorat,\nquo in loco factum sit, sed ita dicit: et factum est in\nuna dierum et ipse sedebat docens, et erant Pharisaei\nsedentes et legis doctores, qui uenerant ex\nomni castello Galilaeae et Iudaeae et Hierusalem,\net uirtus erat domini ad sanandos eos. et ecce\nuiri portantes in lecto hominem, qui erat paralyticus,\net quaerebant eum inferre et ponere ante eum.\net non inuenientes qua parte illum inferrent prae\nturba ascenderunt supra tectum et per tegulas\n\n\n\n\n\n\nsummiserunt illum cum lecto in medium ante\nIesum. quorum fidem ut uidit, dixit: homo, dimittuntur\ntibi peccata tua, et cetera. remanet igitur quaestio\ninter Marcum et Mattheum, quod Mattheus ita scribit, tamquam\nin ciuitate domini factum sit, Marcus autem in Capharnaum.\nquae difficilius solueretur, si Mattheus etiam Nazareth nominaret.\nnunc uero cum potuerit ipsa Galilaea dici ciuitas Christi,\nquia in Galilaea erat Nazareth, sicut uniuersum regnum in tot\nciuitatibus constitutum dicitur Romana ciuitas, cumque in tot\ngentibus constituta sit ciuitas, de qua scriptum est: gloriosissima\ndicta sunt de te, ciuitas dei, et cum prior\nipse populus dei in tot ciuitatibus habitans etiam una domus\ndictus sit. domus Israhel, quis dubitauerit in ciuitate sua hoc\nfecisse Iesum, cum hoc fecerit in ciuitate Capharnaum, ciuitate\nGalilaeae, quo transfretando redierat de regione Gerasenorum,\nut ueniens in Galilaeam recte diceretur uenisse in ciuitatem\nsuam, in quocumque oppido esset Galilaeae, praesertim quia\net ipsa Capharnaum ita excellebat in Galilaea, ut tamquam\nmetropolis haberetur? quod si prorsus non liceret accipere\nciuitatem Christi uel ipsam Galilaeam, in qua erat Nazareth,\nuel ipsam Capharnaum, quae sicut caput Galilaeae ciuitatibus\neminebat, diceremus Mattheum praetermisisse quae gesta sunt,\n\n\n\n\n\n\n\n\n\n\nposteaquam uenit Iesus in ciuitatem suam, donec ueniret et\nCapharnaum, et hoc adiunxisse de sanato paralytico, sicut in\nmultis ita faciunt praetermittentes media, tamquam hoc continuo\nsequatur quod sine ulla praetermissionis suae significatione\nsubiungunt.\nXXVI. Hinc ergo sequitur Mattheus dicens: et cum\ntransiret inde Iesus, uidit hominem sedentem in\ntelonio, Mattheum nomine, et ait illi: sequere me.\net surgens secutus est eum. hoc Marcus ita narrat\neundem etiam ipse ordinem tenens post illius paralytici sanitatem:\net egressus est, inquit, ad mare omnisque\nturba ueniebat ad eum et docebat eos. ue t cum\npraeteriret, uidit Leuin Alphei sedentem ad telonium\net ait illi: sequere me. et surgens secutus\nest eum. nihil hic repugnat; ipse est enim Mattheus qui et\nLeui. Lucas etiam hoc post eundem paralyticum sanatum ita\nsubiungit: et post haec exiit et uidit publicanum\nnomine Leui sedentem ad telonium et ait illi:\nsequere me. et relictis omnibus surgens secutus\nest eum. hinc autem probabilius uidetur, quod haec\n\n\n\n\n\n\npraetermissa recordando Mattheus commemorat, quia utique ante\nillum sermonem habitum in monte credendum uocatum esse\nMattheum. in eo quippe monte tunc Lucas commemorat omnes\nduodecim ex plurimis discipulis electos, quos et apostolos\nnominauit.\nSequitur itaque Mattheus et dicit: et factum\nest discumbente eo in domo, ecce multi publicani\net peccatores uenientes discumbebant cum Iesu\net discipulis eius, et cetera usque ad illud ubi ait: sed\nuinum nouum in utres nouos mittunt et ambo\nconseruantur. hic Mattheus non expressit, in cuius domo\ndiscumbebat Iesus cum publicanis et peccatoribus. unde posset\nuideri non hoc ex ordine subiunxisse, sed quod alio tempore\nfactum est recordatus interposuisse, nisi Marcus et Lucas, qui\nhoc omnino similiter narrant, manifestarent in domo Leui, hoc\nest Matthei, discubuisse Iesum et dicta illa omnia quae\nsequuntur. ita enim Marcus hoc idem dicit eundem ordinem\nseruans: et factum est, cum accumberet in domo\nillius, multi publicani et peccatores simul discumbebant\ncum Iesu. cum ergo dicit in domo illius,\nexprimit utique illum, de quo superius loquebatur, id est Leui.\nsic et Lucas cum dixisset: ait illi: sequere me, et\nrelictis omnibus surgens secutus est eum, continuo\nsubiecit: et fecit ei Leui conuiuium magnum in\n\n\n\n\n\n\n\n\ndomo sua, et erat turba multa publicanorum et\naliorum qui cum illis erant discumbentes. manifestum\nest itaque, in cuius domo ista gerebantur.\nIam ipsa uerba uideamus, uel quae domino dicta uel quae\nab illo responsa omnes isti tres euangelistae posuerunt. Mattheus:\net uidentes, inquit, Pharisaei dicebant discipulis\neius:quarecumpublicanis et peccatoribus\nmanducat magister uester? totidem paene uerbis hoc\nait et Marcus: quare cum publicanis et peccatoribus\nmanducat et bibit magister uester? praetermissum\nest ergo a Mattheo quod iste addidit bibit. sed\nquid ad rem, cum plena sit sententia insinuans pariter conuiuantes?\nLucas autem aliquanto differentius hoc uidetur commemorasse.\net murmurabant, inquit, Pharisaei et\nscribae eorum dicentes ad discipulos eius: quare\ncum publicanis et peccatoribus manducatis et\nbibitis? non utique magistrum eorum nolens illic intellegi,\nsed simul omnibus, et ipsi et discipulis eius, hoc obiectum\ninsinuans, non tamen ei dictum, sed illis, quod et de ipso et\nde illis acciperetur. nam utique et ipse Lucas ita dicit dominum\nrespondisse: non ueni uocare iustos, sed peccatores\nin paenitentiam. quod non eis respondisset, nisi quod\ndixerant manducatis et bibitis ad ipsum maxime pertineret.\npropterea etiam Mattheus et Marcus de illo discipulis\neius hoc obiectum esse narrarunt, quia, cum et de discipulis\n\n\n\n\n\n\ndicebatur, magistro magis obiciebatur, quem sectando imitabantur.\nuna ergo sententia est, et tanto melius insinuata,\nquanto quibusdam uerbis manente ueritate uariata. item quod\nMattheus refert dominum respondisse: non est opus\nualentibus medicus, sed male habentibus. euntes\nautem discite, quid est: misericordiam uolo et non\nsacrificium. non enim ueni uocare iustos, sed\npeccatores, Marcus quoque et Lucas eisdem paene uerbis\neandem sententiam tenuerunt, nisi quod ambo non interponunt\nillud ex propheta testimonium: misericordiam uolo quam\nsacrificium. Lucas autem cum dixisset: non ueni uocare\niustos, sed peccatores, addidit in paenitentiam, quod\nad explanandam sententiam ualet, ne quisquam peccatores ob\nhoc ipsum quod peccatores sunt diligi arbitretur a Christo,\ncum et illa similitudo de aegrotis bene intimet, quid uelit\ndeus uocando peccatores tamquam medicus aegros, utique ut\nab iniquitate tamquam ab aegritudine salui fiant, quod fit per\npaenitentiam.\nItem quod dicit Mattheus: tunc accesserunt ad eum\ndiscipuli Iohannis dicentes: quare nos et Pharisaei\nieiunamus frequenter? Marcus similiter intulit\ndicens: et erant discipuli Iohannis et Pharisaei\nieiunantes, et ueniunt et dicunt illi: cur discipuli\nIohannis et Pharisaeorum ieiunant? nisi\n\n\n\n\n\n\nquod iste putari potest addidisse Pharisaeos, quod simul\ncum discipulis Iohannis hoc dixerint, cum Mattheus tantum\ndiscipulos Iohannis hoc dixisse perhibeat. sed uerba ipsa,\nquae illos dixisse aput Marcum legitur, magis indicant alios\nhoc dixisse de aliis, id est conuiuas qui aderant uenisse\nad Iesum, quia ieiunabant discipuli Iohannis et Pharisaei,\net hoc ei de illis dixisse, ut quod ait ueniunt non de\nipsis dixerit, de quibus interposuerat: et erant discipuli\nIohannis et Pharisaei ieiunantes, sed cum isti essent\nieiunantes, ueniunt illi quos hoc mouit et dicunt illi: cur\ndiscipuli Iohannis et Pharisaeorum ieiunant, tui\nautem non ieiunant? quod Lucas euidentius expressit ita\nhoc idem intimans, cum dixisset, quid eis responderit dominus\nde uocatione peccatorum tamquam aegrotorum: at illi,\ninquit, dixerunt ad eum: quare discipuli Iohannis\nieiunant frequenter et obsecrationes faciunt, similiter\net Pharisaeorum, tui autem edunt et bibunt?\nergo et hic sicut Marcus alios de aliis hoc dixisse narrauit.\nunde ergo Mattheus: tunc accesserunt ad eum discipuli\nIohannis dicentes: quare nos et Pharisaei\nieiunamus? nisi quia et ipsi aderant et omnes certatim, ut\nquisque poterat, hoc obiecerunt, quorum sententia diuerso\nloquendi modo, sed tamen a ueritate non alieno, a tribus\neuangelistis insinuata est.-\nItem illud de sponsi filiis, quia non ieiunabunt, quamdiu\ncum eis est sponsus, similiter interposuerunt Mattheus et\n\n\n\n\n\n\nMarcus, nisi quod Marcus filios nuptiarum appellauit quos\nille sponsi, quod ad rem nihil interest. filios quippe nuptiarum\nnon tantum sponsi, sed etiam sponsae intellegimus. eadem\nergo est aperta sententia, non altera aduersa. Lucas autem\nnon ait \\'numquid possunt filii sponsi ieiunare?\\' sed ait:\nnumquid potestis filios sponsi, quamdiu cum illis\nest sponsus, facere ieiunare? in quo et ipse ad aliud\nquiddam insinuandum eandem sententiam eleganter aperuit.\nsic enim intellegitur eosdem ipsos qui loquebantur fuisse\nfacturos, ut lugentes ieiunarent filii sponsi, quoniam ipsi\nessent sponsum occisuri. quod autem dixit Mattheus lugere,\nhoc Marcus et Lucas ieiunare, quia et ille postea tunc\nieiunabunt ait, non \\'tunc lugebunt\\'. uerum illo uerbo significauit\nde tali ieiunio dominum locutum, quod pertinet ad\nhumilitatem tribulationis, ut illud alterum, quod pertinet ad\ngaudium mentis in spiritalia suspensae adque ob hoc alienatae\nquodammodo a corporalibus cibis, posterioribus similitudinibus\ndominus significasse intellegitur de panno nouo et uino\nnouo id ostendens, quod animalibus adque carnalibus circa\ncorpus occupatis et ob hoc ueterem adhuc sensum trahentibus\nhoc genus ieiunii non congruat. quas similitudines et alii duo\nsimiliter explicarunt. iam enim satis in promtu est nihil esse\n\n\n\n\n\n\ncontrarium, si quid alius dicit quod alius praetermittit seu\nuerbi seu rei, dum uel ab eadem sententia non recedatur uel\nquae forte alia ponitur aliae non aduersetur.\nXXVIII. Sequitur deinde Mattheus adhuc temporum ordinem\nseruans: haec illo loquente ad eos ecce princeps\nunus accessit et adorabat eum dicens: filia mea\nmodo defuncta est, sed ueni, inpone manum tuam\nsuper eam, et uiuet, et cetera usque ad illud ubi ait: et\nsurrexit puella. et exiit fama haec in uniuersam\nterram illam. dicunt hoc et alii duo, Marcus et Lucas, sed\nab isto ordine iam recedunt. alibi enim hoc recordantur adque\ninserunt, id est eo loco, ubi redit transfretando a regione\nGerasenorum post expulsa adque in porcos dimissa demonia.\nnam hoc Marcus ita coniungit post illud aput Gerasenos\nfactum: et cum transcendisset, inquit. Iesus in naui\nrursus trans fretum, conuenit turba multa ad\nillum, et erat circa mare. et uenit quidam de\narchisynagogis, nomine Iahirus, et uidens eum\nprocidit ad pedes eius, et cetera. ac per hoc intellegendum\nest hoc quidem de archisynagogi filia factum esse, cum\ntranscendisset Iesus in naui rursus trans fretum, sed quanto\npost, non apparet. nisi enim fuisset interuallum, non esset\nquando fieret quod modo narrauit Mattheus in conuiuio domus\n\n\n\n\n\n\nsuae; tamquam de alio quippe narrauit more euangelistarum\nquod de se ac domi suae gestum erat, post quod factum nihil\naliud continuo sequitur quam hoc de archisynagogi filia. sic\nenim ipse contexit, ut ipse transitus aperte indicet hoc consequenter\nnarrari quod et consequenter factum est, quando\nquidem cum superius commemorasset quae de panno nouo et\nde uino nouo Iesus dixerit, continuo subiecit: haec illo\nloquente ad eos ecce princeps unus accessit. ac\nper hoc si haec illo loquente accessit, nihil aliud factorum\ndictorumque eius interpositum est. in narratione autem Marci\npatet locus, ubi interponi alia potuerint, sicut iam ostendimus.\nsimiliter et Lucas, cum post narratum aput Gerasenos miraculum\ntransit ad narrandum de archisynagogi filia, non sic\ntransit, ut renitatur Mattheo, qui post illas de panno et uino\nsimilitudines hoc gestum esse demonstrat dicendo haec illo\nloquente. iste quippe, cum terminasset quod aput Gerasenos\nfactum narrauerat, hoc modo transit in aliud: factum\nest autem, inquit, cum redisset Iesus, excepit\nillum turba: erant enim omnes exspectantes eum.\net ecce uir, cui nomen Iahirus, et ipse princeps\nsynagogae erat et cecidit ad pedes Iesu,\net cetera. sic intellegitur, quod turba quidem illa continuo\n\n\n\n\n\n\nexceperit dominum, quippe quem rediturum exspectabat; quod\nuero adiunxit: et ecce uir, cui nomen erat Iahirus, non\ncontinuo factum accipiendum est, sed prius illud de conuiuio\npublicanorum, sicut narrat Mattheus, cui rei sic coniungit\nhoc, ut non possit aliud factum consequenter intellegi.\nIn hac ergo narratione, quam nunc considerandam suscepimus,\nde illa quidem quae fluxum sanguinis patiebatur omnes\nisti tres euangelistae sine ulla quaestione concordant. neque\nenim interest ad rei ueritatem, quod ab alio aliquid tacitum\nab alio dicitur, nec quod Marcus dicit: quis tetigit uestimenta\nmea? et Lucas: quis me tetigit? alter enim\ndixit usitate, alter proprie, eandem tamen uterque sententiam.\nnam usitatius dicimus \\'conscindis me quam \\'conscindis uestimenta\nmea\\', cum tamen in aperto sit, quid uelimus intellegi.\nAt uero cum Mattheus archisynagogum non morituram uel\nmorientem uel in extremo uitae positam filiam suam narrat\ndomino nuntiasse, sed omnino defunctam, illi autem duo morti\niam proximam, nondum tamen mortuam, usque adeo, ut dicant\nuenisse postea qui mortuam nuntiarent et ob hoc iam non\ndebere uexari magistrum, tamquam sic ueniret, ut manum\ninponendo mori non sineret, non ut qui posset mortuam suscitare,\nconsiderandum est, ne repugnare uideatur, et intellegendum\nbreuitatis causa Mattheum hoc potius dicere uoluisse\n\n\n\n\n\n\nrogatum esse dominum, ut faceret quod eum fecisse manifestum\nest, ut scilicet mortuam suscitaret; adtendit enim non uerba\npatris de filia sua, sed, quod est potissimum, uoluntatem, et\ntalia uerba posuit, qualis uoluntas erat. ita enim desperauerat,\nut potius eam uellet reuiuescere, non credens uiuam posse\ninueniri quam morientem reliquerat. duo itaque posuerunt,\nquid dixerit Iahirus, Mattheus autem, quid uoluerit adque\ncogitauerit. utrumque ergo petitum est a domino, ut uel\nmorientem saluam faceret uel mortuam suscitaret; sed cum\ninstituisset Mattheus totum breuiter dicere, hoc insinuauit\npatrem rogantem dixisse quod et ipsum certum est uoluisse\net Christum fecisse. sane si illi duo uel quisquam eorum\npatrem ipsum commemorasset dixisse quod sui de domo\nuenientes dixerant, ut iam non conuexaretur Iesus, quod puella\nmortua fuisset, repugnarent eius cogitationi uerba. quae posuit\nMattheus. nunc uero et illud suis nuntiantibus et prohibentibus.\nne iam magister ueniret, non legitur, quod ille consenserit. ac\nper hoc et illud quod ei dominus ait: noli timere, crede\ntantum et salua erit, non diffidentem reprehendit. sed\ncredentem robustius confirmauit. talis quippe in illo fides\nerat, qualis et in illo qui ait: credo, domine; adiuua\nincredulitatem meam.\nQuae cum ita sint, per huiusmodi euangelistarum locutiones\nuanas, sed non contrarias rem plane utilissimam discimus et\n\n\n\n\n\n\npernecessariam, nihil in cuiusque uerbis nos debere inspicere\nnisi uoluntatem, cui debent uerba seruire, nec mentiri quemquam,\nsi aliis uerbis dixerit quid ille uoluerit cuius uerba non\ndicit, ne miseri aucupes uocum apicibus quodammodo litterarum\nputent ligandam esse ueritatem, cum utique non in uerbis\ntantum, sed etiam in ceteris omnibus signis animorum non\nsit nisi ipse animus inquirendus.\nQuod autem nonnulli codices habent secundum Mattheum:\nnon enim mortua est mulier, sed dormit, cum eam\nMarcus et Lucas duodecim annorum puellam fuisse testentur.\nintellegas Hebraeo more locutum esse Mattheum. nam et aliis\nscripturarum locis hoc inuenitur non eas tantum quae uirum\npassae fuerant, sed omnino feminas etiam intactas adque\nintegras mulieres appellari, sicut de ipsa Eua scriptum est:\nformauit eam in mulierem, et illud in libro Numerorum\nubi iubentur custodiri mulieres, quae nescierunt cubile masculi,\nid est uirgines, ne interficiantur, qua locutione etiam Paulus\nipsum Christum ait factum ex muliere. hoc enim melius\nintellegimus, quam ut illam duodecim annorum iam nuptam\nuel uirum expertam fuisse credamus.\nXXVIIII. Sequitur Mattheus et dicit: et transeunte inde\nIesu secuti sunt eum duo caeci clamantes et\ndicentes: miserere nostri, fili Dauid, et cetera usque\nad illud ubi ait: Pharisaei autem dicebant: in\n\n\n\n\n\n\nprincipe demoniorum eicit demones. hoc de duobus\ncaecis et muto demonio solus Mattheus ponit. illi enim duo\ncaeci, de quibus et alii narrant, non sunt isti, sed tamen\nsimile factum est, ita ut, si ipse Mattheus non etiam illius\nfacti meminisset, posset putari hoc quod nunc narrat dictum\nfuisse etiam ab aliis duobus. quod commendare memoriae\ndiligenter debemus esse quaedam facta similia, quod probatur,\ncum idem ipse euangelista utrumque commemorat, ut, si\nquando talia singula aput singulos inuenerimus adque in eis\ncontrarium quod solui non possit, occurrat nobis non hoc esse\nfactum, sed aliud simile uel similiter factum.\nSane deinceps non apparet ordo rerum gestarum. nam\npost haec duo facta de caecis et muto demonio ita sequitur:\net circuibat Iesus ciuitates omnes et castella\ndocens in synagogis eorum et praedicans euangelium\nregni et curans omnem languorem et\nomnem infirmitatem. uidens autem turbas misertus\nest eis, quia erant uexati et iacentes sicut\nones non habentes pastorem. tunc dicit discipulis\nsuis: messis quidem multa, operarii autem pauci;\nrogate ergo dominum messis, ut eiciat operarios\nin messem suam. et conuocatis duodecim discipulis\nsuis dedit illis potestatem spirituum inmundorum,\net cetera usque ad illud ubi ait: amen dico\n\n\n\n\n\n\nuobis, non perdet mercedem suam. in hoc toto loco,\nquem nunc commemorauimus, multa monuit discipulos suos,\nsed utrum ex ordine Mattheus subiunxerit, an ei ordo narrandi\nrecordatio sua fuerit, sicut dictum est, non apparet. hunc\nlocum breuiter uidetur perstrinxisse Marcus et eum sic ingressus\nest dicens: et circuibat castella in circuitu\ndocens. et conuocauit duodecim et coepit eos mittere\nbinos, et dabat illis potestatem spirituum inmundorum,\net cetera usque ad illud ubi ait: excutite puluerem\nde pedibus uestris in testimonium illis. sed antequam\nhoc narraret Marcus, prius post resuscitatam filiam archisynagogi\nillud narrauit ubi dominum in patria sua mirabantur,\nunde illi esset tanta sapientia et uirtutes, cum eius cognationem\nnossent, quod Mattheus post admonitionem istam discipulorum\net post alia multa commemorat. itaque incertum\nest, utrum hoc, quod agitur in eius patria, Mattheus omissum\nreuocauerit, an Marcus recordatum anteceperit, quisnam eorum\nordinem rei gestae et quis recordationis suae tenuerit. Lucas\nautem continuo post resurrectionem filiae Iahiri subiungit hunc\nlocum de potestate et admonitione discipulorum. tam breuiter\n\n\n\n\n\n\nsane quam Marcus, neque ipse ita, ut hoc sequi etiam in\nrerum gestarum ordine appareat. in nominibus ergo discipulorum\nLucas, qui eos alio nomine nominat, cum prius eliguntur\nin monte, a Mattheo non discrepat nisi in nomine Iudae Iacobi,\nquem Mattheus Thaddeum appellat, nonnulli autem codices\nhabent Lebdeum. quis autem umquam prohibuerit duobus uel\ntribus nominibus hominem unum uocari?\nSolet item quaeri, quomodo Mattheus et Lucas commemorauerint\ndixisse dominum discipulis, ut nec uirgam ferrent, cum\ndicat Marcus: et praecepit eis, ne quid tollerent in uia\nnisi uirgam tantum, et sequatur etiam ipse: non peram,\nnon panem, neque in zona aes, ut ostendat in eodem loco\nuersari narrationem suam, in quo et illorum qui dixerunt nec\nuirgam ferendam. quod ita soluitur, ut intellegamus sub alia\nsignificatione dictam uirgam, quae secundum Marcum ferenda\nest, et sub alia illam, quae secundum Mattheum et Lucam\nnon est ferenda, sicut sub alia significatione intellegitur\ntemtatio, de qua dictum est: deus neminem temtat, et sub\nalia, de qua dictum est: temtat uos dominus deus uester,\nut sciat, si diligitis eum. illa seductionis est, haec\n\n\n\n\n\n\nprobationis, sicut iudicium aliter accipitur, de quo dictum est: qui\nbene fecerunt, in resurrectionem uitae; qui male fecerunt,\nin resurrectionem iudicii, et aliter, de quo dictum\nest: iudica me, deus, et discerne causam meam de\ngente non sancta. illud enim iudicium damnationis est, hoc\ndiscretionis.\nEt multa alia sunt uerba, quae non habent unam significationem,\nsed diuersis locis congruenter posita diuerso modo\nintelleguntur et aliquando cum expositione dicuntur, ut est\nillud: nolite pueri effici sensibus, sed malitia paruuli\nestote, ut sensibus perfecti sitis. hoc enim breuiter\nclausa sententia dici potuit nolite esse pueri, sed estote pueri\\'.\net illud: si quis putat se sapientem esse in uobis in\nhoc saeculo, stultus fiat, ut sit sapiens. quid enim aliud\ndixit quam non sit sapiens, ut sit sapiens\\'? aliquando autem\nclause ita dicuntur, ut exerceant inquirentem, ut est quod ait\nad Galatas: inuicem onera uestra portate et sic adimplebitis\nlegem Christi. qui enim putat se esse\naliquid, cum nihil sit, se ipsum seducit. opus autem\nsuum probet unusquisque et tunc in semet ipso habebit\ngloriam et non in altero. unusquisque enim\nproprium onus portabit. nisi oneris nomen sub diuersis\nsignificationibus acceperis, procul dubio putabis eundem sibi\n\n\n\n\n\n\nin loquendo esse contrarium â€” et hoc in una sententia tam\nuicine positis uerbis â€”, qui cum paulo ante diceret: alter\nalterius onera portate, postea dixit: unusquisque proprium\nonus portabit. sed alia sunt onera participandae\ninfirmitatis, alia reddendae rationis deo de actibus nostris; illa\ncum fratribus sustentanda communicantur, haec propria ab\nunoquoque portantur. ita et uirga intellegitur spiritaliter, de\nqua dicebat apostolus: in uirga ueniam ad uos? et corporaliter,\nqua utimur siue ad equum siue ad aliquid aliud opus\nfuerit, ut interim omittam et alias huius nominis figuratas\nsignificationes.\nUtrumque ergo accipiendum est a domino apostolis dictum,\net ut nec uirgam ferrent et ut nonnisi uirgam ferrent cum\nenim secundum Mattheum diceret eis: nolite possidere\naurum neque argentum neque pecuniam in zonis\nuestris, non peram in uia neque duas tunicas neque\ncalciamenta neque uirgam, continuo subiecit: dignus\nest enim operarius cibo suo. unde satis ostendit, cur eos\nhaec possidere ac ferre noluerit, non quod necessaria non sint\nsustentationi huius uitae, sed quia sic eos mittebat, ut eis\nhaec deberi demonstraret ab illis ipsis quibus euangelium\ncredentibus adnuntiarent, tamquam stipendia militantibus,\ntamquam fructum uineae plantatoribus, tamquam lac gregis\npastoribus. unde Paulus dicit: quis militat suis stipendiis\numquam? quis plantat uineam et de fructu eius non\n\n\n\n\n\n\n\n\n\n\nedit? quis pascit gregem et de lacte gregis non percipit?\nhinc enim loquebatur de his quae necessaria sunt\npraedicatoribus euangelii. unde paulo post dicit: si nos\nuobis spiritalia seminauimus, magnum est, si uestra\ncarnalia metemus? si alii potestatis uestrae participantur,\nnon multo magis nos? sed non sumus usi\nhac potestate. unde apparet haec non ita praecepisse\ndominum, tamquam euangelistae uiuere aliunde non debeant\nquam eis praebentibus quibus adnuntiant euangelium â€” alicquin\ncontra hoc praeceptum fecit idem apostolus, qui uictum\nde manuum suarum laboribus transigebat, ne cuiquam grauis\nesset â€”, sed potestatem dedisse, in qua scirent sibi ista\ndeberi. cum autem a domino aliquid imperatur, nisi fiat,\ninobaudientiae culpa est. cum autem potestas datur, licet cuique\nnon uti et tamquam de suo iure cedere. haec ergo loquens\ndominus discipulis id agebat, quod ipse apostolus paulo post\napertius ita explicat: nescitis, quoniam qui in templo\n\n\n\n\n\n\noperantur quae de templo sunt edunt? qui altario\ndeseruiunt altario conpartiuntur? sic et dominus\nordinauit his qui euangelium adnuntiant de euangelio\nuiuere. ego autem nullius horum usus sum. cum itaque\ndicit ita dominum ordinasse, se autem usum non esse,\nutique ostendit utendi potestatem datam, non inpositam seruiendi\nnecessitatem.\nHoc ergo ordinans dominus, quod eum ordinasse dicit\napostolus qui euangelium adnuntiant de euangelio uiuere, illa\napostolis loquebatur, ut securi non possiderent neque portarent\nhuic uitae necessaria nec magna nec minima. ideo posuit nec\nuirgam ostendens a fidelibus suis omnia deberi ministris suis\nnulla superflua requirentibus. ac per hoc addendo dignus\nest enim operarius cibo suo prorsus aperuit et inlustrauit,\nunde et quare haec omnia loqueretur. hanc ergo potestatem\nuirgae nomine significauit, cum dixit: ne quid tollerent in\nuia nisi uirgam tantum. potuit enim etiam sic breuiter\ndici \\'nihil necessariorum uobiscum feratis nec uirgam nisi\nuirgam tantum\\', ut illud quod dictum est nec uirgam intellegatur\n\\'ne minimas quidem res\\', quod uero adiunctum est\nnisi uirgam tantum intellegatur, quia per potestatem a\ndomino acceptam, quae uirgae nomine significata est, etiam\nquae non portantur non deerunt. utrumque ergo dominus dixit.\nsed quia non utrumque unus euangelista commemorauit, putatur\nille qui uirgam sub alia significatione positam tollendam dixit\n\n\n\n\n\n\n\n\nei qui rursus uirgam aliud significantem non tollendam dixit\nesse contrarius; sed iam ratione reddita non putetur.\nSic et calciamenta cum dicit Mattheus in uia non esse\nportanda, curam prohibet, qua ideo portanda cogitantur, ne\ndesint. hoc et de duabus tunicis intellegendum est, ne quisquam\neorum praeter eam quam esset indutus aliam portandam\nputaret sollicitus, ne opus esset, cum ex illa potestate posset\naccipere. proinde Marcus dicendo calciari eos sandaliis uel\nsoleis aliquid hoc calciamentum mysticae significationis habere\nadmonet, ut pes neque tectus sit neque nudus ad terram, id\nest nec occultetur euangelium nec terrenis commodis innitatur.\net quod non portari uel haberi duas tunicas, sed expressius\nindui prohibet dicens: et ne induerentur duabus tunicis,\nquid eos monet nisi non dupliciter, sed simpliciter ambulare?\nIta dominum omnia dixisse nullo modo dubitandum est,\npartim proprie, partim figurate, sed euangelistas alia illum,\nalia istum inseruisse scriptis suis, quaedam uero eadem uel\nduos uel tres eorum quoslibet uel omnes quattuor posuisse,\nnec sic tamen omnia esse conscripta quae ab illo seu\ndicta seu facta sunt. quisquis autem putat non potuisse dominum\nin uno sermone quaedam figurate, quaedam proprie\nponere eloquia, cetera eius inspiciat; uidebit, quam hoc temere\nadque inerudite arbitretur. potest enim iste â€” ut unum aliquid\n\n\n\n\n\n\ndicam quod animo interim occurrit â€”, quoniam monet, ut\nnon sciat sinistra quod facit dextra, et ipsas elemosynas et\nquidquid illic aliud praecipit figurate accipiendum putare.\nSane rursns admoneo, quod oportet meminisse lectorem, ne\ntali admonitione saepissime indigeat, aliis adque aliis sermonum\nsuorum locis dominum iam multa iterasse quae alibi\ndixerat, ne forte ipsorum locorum ordo cum ex alio euangelista\nnon conuenerit, alicui eorum hinc putet esse contrarium, cum\nintellegere debeat iterum alibi dici quod iam alibi dictum\nerat, nec tantum de dictis, uerum etiam de factis obseruari\ndebere. nihil enim prohibet hoc idem iterum factum credere.\ncalumniari autem euangelio, dum non credit iterum factum\nquod iterum fieri non potuisse nemo conuincit, sacrilegae\nuanitatis est.\nSequitur Mattheus et dicit: et factum est, cum\nconsummasset Iesus praecipiens duodecim discipulis\nsuis transiit inde, ut doceret et praedicaret in ciuitatatibus\neorum. Iohannes autem, cum audisset in\nuinculis opera Christi, mittens duos de discipulis\nsuis ait illi: tu es qui uenturus es an alium\n\n\n\n\n\n\nexpectamus? et cetera usque ad illud ubi ait: et iustificata\nest sapientia a filiis suis. hunc totum locum de Iohanne\nbaptista, quod miserit ad Iesum et cuiusmodi responsum\nacceperint illi quos misit et quidquid post eorum abscessum\nde Iohanne dominus dixit, interponit et Lucas, non quidem\nipso ordine, sed quis eorum recordationis suae, quis rerum\nipsarum hic ordinem teneat, non apparet.\nXXXII. Sequitur Mattheus et dicit: tunc coepit erprobrare\nciuitatibus, in quibus factae sunt plurimae\nuirtutes eius, quia non egissent paenitentiam, et\ncetera usque ad illud ubi ait: terrae Sodomorum remissius\nerit in die iudicii quam tibi. etiam hoc commemorat\nLucas continuato cuidam sermoni domini etiam haec ex ipsius\nore coniungens. unde magis uidetur ipse hoc ordine illa commemorare,\nquo a domino dicta sunt, Mattheus autem suae\nrecordationis ordinem tenuisse. aut si illud quod idem Mattheus\nait: tunc coepit exprobrare ciuitatibus, sic accipiendum\nputatur, ut punctum ipsum temporis uoluisse credatur exprimere\nin eo quod est tunc, non autem ipsum tempus aliquanto\nlatius quo haec multa gerebantur et dicebantur, quisquis\nhoc credit, credat etiam hoc esse bis dictum. cum enim\net aput unum euangelistam inueniantur quaedam quae bis\ndixerit dominus, sicut aput eundem Lucam de non tollenda\npera in uia et similiter ceteris duobus locis dictum a domino\n\n\n\n\n\n\ninuenitur, quid mirum si et aliquid aliud bis dictum singillatim\na singulis dicitur eodem ordine, quo dictum est, et ideo\ndiuersus ordo apparet in singulis, quia et tunc quando ille et\ntunc quando iste commemorat dictum est?\nSequitur Mattheus: in illo tempore respondens\nIesus dixit: confiteor tibi, pater, domine caeli\net terrae, quia abscondisti haec a sapientibus et\nprudentibus, et cetera usque ad illud ubi ait: iugum\nenim meum suaue est et onus meum leue. huius loci et\nLucas meminit, sed ex parte. non dicit enim ipse: uenite\nad me omnes qui laboratis, et alia quae sequuntur, semel\nautem hoc dictum a domino, sed Lucam non totum quod\ndictum est commemorasse credibile est. Mattheus enim dicit:\nin illo tempore respondens Iesus dixit, posteaquam\neiprobraui ciuitatibus; Lucas autem post illam exprobrationem\n. ciuitatium interponit quaedam, non tamen multa, adque hoc\nita subiungit: in ipsa hora exultauit spiritu sancto et\ndixit. unde etiam si Mattheus non in illo tempore diceret,\nsed in ipsa hora, tam pauca interponit Lucas in medio, ut\netiam eadem hora dictum non absurde uideatur.\nSequitur Mattheus et dicit: in illo tempore\nabut Iesus sabbato per sata, discipuli autem eius\nesurientes coeperunt uellere spicas et manducare, et\ncetera usque ad illud ubi ait: dominus est enim filius\n\n\n\n\n\n\nhominis etiam sabbati. hoc quoque sine ulla repugnantiae\nquaestione commemoratur et a Marco et a Luca, sed illi non\ndicunt in illo tempore. unde fortassis magis Mattheus rei\ngestae hic ordinem tenuit, illi autem recordationis suae, nisi\nlatius accipitur quod dictum est illo tempore, id est quo\nhaec multa et diuersa gerebantur.\nXXXV. Sequitur ergo Mattbeus ita narrans: et cum inde\ntransisset, uenit in synagogam eorum. et ecce homo\nmanum habens aridam, et cetera usque ad illud ubi ait:\net restituta est sanitati sicut altera. de isto sanato,\nqui manum habebat aridam, etiam Marcus et Lucas non tacent.\nposset autem putari eo die factum et de spicis et de isto\nsanato, quoniam sabbatum et hic commemoratur, nisi Lucas\naperuisset alio sabbato factum fuisse de sanitate aridae manus.\nproinde quod ait Mattheus: et cum inde transisset, uenit\nin synagogam eorum, non quidem uenit nisi cum inde\ntransisset, sed post quot dies in synagogam eorum uenerit,\nposteaquam a segete illa transiit, an recta continuoque illuc\nierit, non expressum est. ac per hoc locus datur narrationi\nLucae, qui dicit alio sabbato huius manum sanatam. sed potest\nmouere, quomodo Mattheus dixerit, quod ipsi interrogauerant\n\n\n\n\n\n\ndominum, si licet sabbato curare, uolentes inuenire accusandi\noccasionem, ipse uero illis de oue proposuerit similitudinem\ndicens: quis erit ex uobis homo qui habeat ouem\nunam, et si ceciderit haec sabbatis in foueam, nonne\ntenebit et leuabit eam? quanto melior est homo\noue? itaque licet sabbatis bene facere, cum Marcus et\nLucas illos potius a domino interrogatos esse perhibeant: licet\nsabbato bene facere an male? animam saluam facere\nan perdere? itaque intellegendum est quod illi prius interrogauerint\ndominum, si licet sabbato curare, deinde quod\nintellegens cogitationes eorum aditum accusandi quaerentium\nconstituerit in medio illum quem fuerat sanaturus et interrogauerit\nquae Marcus et Lucas eum interrogasse commemorant,\nac tunc illis tacentibus proposuisse similitudinem de\noue et conclusisse, quod liceat sabbato bene facere,. postremo\ncircumspectis eis cum ira, sicut Marcus dicit, contristatum\nsuper caecitate cordis eorum dixisse homini: extende manum\ntuam.\n\nSequitur Mattheus ita contexens narrationem suam: euntes autem Pharisaei consilium faciebant aduersus\neum, quomodo eum perderent.\nIesus autem\n\n\nsciens recessit inde et secuti sunt eum multi et\ncurauit eos omnes et praecepit eis, ne manifestum\neum facerent, ut adimpleretur quod dictum est per\nEsaiam prophetam dicentem, et cetera usque ad illud\nquod ait: et in nomine eius gentes sperabunt. hoc\nsolus iste commemorat, illi duo in alia perrexerunt. ordinem\nsane rei gestae uidetur Marcus aliquantulum tenuisse, qui\ndicit Iesum cognita maligna aduersum se dispositione Iudaeorum\nsecessisse ad mare cum discipulis suis et ad eum\nturbas confluxisse, sanasse eum plurimos. unde autem coeperit\nin aliud ire, non quod ordine sequeretur, uix apparet, utrum\nubi dicit conuenisse ad eum turbas -potuit enim hoc iam\net alio tempore â€” an ubi dicit: ascendit in montem. quod\net Lucas uidetur commemorare dicens: factum est autem\nin illis -diebus, exiit in montem orare; dicendo enim in\nillis diebus satis ostendit non continuo factum.\nXXXVII. Mattheus ergo sequitur et dicit: tunc oblatus\nest ei demonium habens caecus et mutus et curauit\neum ita ut loqueretur et uideret. hoc non isto ordine.\nsed post alia multa Lucas commemorat et mutum dicit tantum.\nnon etiam caecum. sed non ex eo quod aliquid tacet de alio\ndicere putandus est, ea enim sequentia etiam ipse contexit\nquae Mattheus.\nXXXVIII. Sequitur Mattheus dicens: et stupebant\n\n\n\n\n\n\nomnes turbae et dicebant: numquid hic est filius\nDauid? Pharisaei autem audientes dixerunt: hic\nnon eicit demones nisi in Belzebul principe demoniorum.\nIesus autem sciens cogitationes eorum dixit\neis: omne regnum diuisum contra se desolabitur, et\ncetera usque ad illud ubi ait: ex uerbis tuis iustificaberis\net ex uerbis tuis condemnaberis. Marcus non\nex occasione illius muti subicit dictum de Iesu quod in\nBelzebul eicit demonia, sed post alia quaedam quae solus\ncommemorat hoc quoque subnectit, siue alio loco id recolens\net adiungens, siue aliquid praetermittens et deinde ad hunc\nordinem rediens. Lucas autem paene totidem uerbis hoc dicit\nquod Mattheus, et quod digitum dei appellat spiritum dei, ab\neadem sententia non recedit, quin potius et aliquid docet, ut\nnouerimus, quemadmodum intellegamus ubicumque scripturarum\nlegerimus digitum dei. in aliis autem quae non hic dicunt\nMarcus et Lucas nulla contrauersia est, nec in his quae aliquanto\naliter dicunt, quia eadem sententia est.\nSequiturMattheus et dicit: tunc responderunt\nei quidam de scribis et Pharisaeis dicentes: magister,\nuolumus a te signum uidere, et cetera usque ad illud\n\n\n\n\n\n\nubi ait sic erit et generationi huic pessimae. haec\netiam Lucas narrat eo quidem loco, sed aliquanto dispari\nordine. nam illud quod petierunt signum a domino de caelo\nsupra commemorauit post illud de muto miraculum et non\nibi rettulit, quid eis ad hoc dominus respondisset, sed postea\ncum turbae concurrissent, dicit hoc fuisse responsum eis quos\ndat intellegi superius a se commemoratos, quod de caelo\nsignum quaerebant; et hoc adnectit, posteaquam interposuit\nde muliere, quae dixit domino: beatus uenter, qui te portauit.\nhanc autem mulierem interponit, cum de sermone\ndomini commemorasset, quod spiritus inmundus exiens ab\nhomine redit et inuenit mundatam domum. post mulierem ergo\nillam, cum diceret responsum esse turbis de signo, quod de\ncaelo quaerebant, interposita similitudine Ionae prophetae.\ndeinde continuato sermone ipsius domini, commemorat dictum\nde regina Austri et de Nineuitis. ita aliquid potius commemorauit\nquod Mattheus tacuit quam aliquid praetermisit eorum\nquae hoc loco ille narrauit. quis autem non uideat superfluo\nquaeri, quo illa ordine dominus dixerit, cum et hoc discere\ndebeamus per euangelistarum excellentissimam auctoritatem\nnon esse mendacium, si quisquam non hoc ordine cuiusquam\nsermonem digesserit quo ille a quo processit, cum ipsius\n\n\n\n\n\n\nordinis nihil intersit ad rem, siue ita siue ita sit? et adhuc\nLucas productiorem hunc domini sermonem indicat et in eo\nquaedam commemorat, qualia Mattheus in sermone illo, qui\nest habitus in monte, quae bis dicta intellegimus, et ibi\nscilicet et hic. terminato autem isto sermone in aliud pergit\nLucas, in quo utrum ordinem rerum gestarum seruarit incertum\nest. ita enim conectit: et cum loqueretur, rogauit\neum quidam Pharisaeus, ut pranderet aput se. non\nautem ait (cum haec loqueretur\\', sed cum loqueretur. nam\nsi dixisset (cum haec loqueretur\\', necessario cogeret intellegere\nhoc ordine non tantum a se fuisse narrata, uerum et a domino\ngesta.\nSequitur ergo Mattheus et dicit: adhuc eo loquente\nad turbas ecce mater eius et fratres stabant foris quaerentes\nloqui ei, et cetera usque ad illud ubi ait: quicumque\nenim fecerit uoluntatem patris mei qui in caelis est,\nipse meus et frater et soror et mater est. hoc sine dubio\nconsequenter gestum intellegere debemus. praemisit enim, cum\nad hoc narrandum transiret, adhuc eo loquente ad turbas.\nquid est autem adhuc nisi illud quod loquebatur? non enim\ndixit \\'et eo loquente ad turbas ecce mater eius et fratres).\nsed adhuc eo loquente cum dicit, cogit intellegi \\'haec\n\n\n\n\n\n\nloquente quae superius indicabat. nam et Marcus post illud\nquod de blasphemia spiritus sancti quid dominus dixerit\nrettulit: et ueniunt, inquit, mater eius et fratres praetermissis\nquibusdam, quae in eodem textu sermonis domini et\nMattheus prolixius Marco et Lucas prolixius Mattheo posuerunt.\nLucas autem non huius rei gestae ordinem tenuit, sed\npraeoccupauit hoc et recordatum ante narrauit. denique hoc\nsic interposuit, ut solutum appareat a nexu et superiorum et\nposteriorum. post commemoratas enim quasdam parabolas\ndomini ita hoc de matre et fratribus eius recordatum interposuit:\nuenerunt autem ad illum, inquit, et mater eius\net fratres eius et non poterant adire ad eum prae\nturba â€” non expressit, quando ad eum uenerint â€”, rursus\ncum et hinc transit, ita loquitur: factum est autem, inquit, in\nuna dierum et ipse ascendit in nauiculam et discipuli\neius. et hic utique cum dicit: factum est in una\ndierum, satis indicat non necesse esse, ut haec dies intellegatur,\nin qua hoc gestum est, uel illa, quae continuo sequitur.\nnihil itaque habet repugnantiae cum ceteris duobus quod\nMattheus de matre et fratribus domini narrat, neque in uerbis\ndomini, neque in ipso ordine rerum gestarum.\nXLI. Sequitur Mattheus: in illo die exiens Iesus de\n\n\n\n\n\n\ndomo sedebat secus mare. et congregatae sunt ad\neum turbae multae, ita ut in nauiculam ascendens\nsederet, et omnis turba stabat in litore. et locutus\nest eis multa in parabolis dicens, et cetera usque ad\nillud ubi ait: ideo omnis scriba doctus in regno\ncaelorum similis est homini patrifamilias, qui profert\nde thensauro suo noua et uetera. post illud quod\nnarratum est de matre et fratribus domini hoc continuo gestum\nesse et eum ordinem Mattheum etiam in narrando tenuisse\nea res insinuat, quia, cum illic transiret, ita conexuit, ut\ndiceret: in illo die exiens Iesus de domo sedebat secus\nmare et congregatae sunt ad eum turbae multae. cum\nenim dicit in illo die â€” nisi forte dies more scripturarum\ntempus significet â€”, satis indicat aut hoc consequenter gestum\naut non multa interponi potuisse, maxime quia et Marcus eum\nordinem tenet. Lucas autem post illud quod narrat de matre\net fratribus domini in aliud transit nec eo transitu conexionem\naliquam facit, qua huic ordini repugnare uideatur. omnium\nergo horum quae Mattheus dominum locutum esse narrauit,\nquae cum illo dixerunt Marcus et Lucas, non habent repugnantiae\nquaestionem; quae autem ipse solus dixit multo\nmagis sine contrauersia sunt. nec in ipso ordine, quamuis\naliquanto diuersum alius alium teneat partim gestarum rerum\n\n\n\n\n\n\npartim recordationis suae, uideo quid uel cui quisque aduersetur.\nXLII. Sequitur ergo Mattheus: et factum est, cum\nconsummasset Iesus parabolas istas, transiit inde.\net ueniens in patriam suam docebat eos in synagogis\neorum, et cetera usque ad illud ubi ait: et non fecit\nibi uirtutes multas propter incredulitatem illorum.\na superiore sermone parabolarum sic transit, ut non ostendat\nconsequentis ordinis necessitatem, praesertim quia Marcus ab\nistis parabolis, non in quod iste, sed in aliud tendens, in quod\net Lucas ita conexuit narrationem, ut credibilius ostendatur\nhoc esse potius consequenter gestum, quod ipsi duo continuanter\nadiungunt, de naui scilicet, in qua dormiebat Iesus,\net de illo miraculo expulsorum demoniorum aput Gerasenos.\nquae duo Mattheus iam superius recolens interposuit. nunc\nergo quae in patria sua dominus dixerit uel ei dicta sint\nuideamus utrum cum aliis duobus Marco et Luca concordent.\nnam Iohannes longe in diuersis et dissimilibus narrationis\nsuae locis uel dicta esse domino talia uel eum dixisse commemorat,\nqualia hoc- loco tres ceteri meminerunt.\nEt Marcus quidem eadem prope commemorat hic omnia\nquae Mattheus, nisi quod dominum fabrum et Mariae filium\ndicit a ciuibus suis dictum, non, sicut Mattheus, fabri filium.\n\n\n\n\n\n\nnec mirandum est, cum utrumque dici potuerit; eo enim et\nfabrum credebant quo fabri filium. Lucas autem eandem rem\ngestam latius indicat et plura ibi commemorat; nec longe\npost baptismum et temtationem eius hoc inserit sine dubio\npraeoccupans quod multis rebus interpositis postea gestum\nest. unde quisque possit aduertere, quod huic tam magnae\nquaestioni, quam de consensu euangelistarum enodandam deo\nadiuuante suscepimus, plurimum necessarium est, non nescientes\naliquid eos praetermisisse aut nescientes, quemadmodum\nse ordo rerum gestarum haberet, alium potius ordinem suae\nrecordationis tenuisse. quod hinc euidentissime intellegi potest,\nquia Lucas, antequam aliquid narraret dominum fecisse\nCapharnaum, praeoccupauit hunc locum, quem nunc consideramus,\nubi ciues eius et potentiam uirtutis in eo stupebant\net ignobilitatem generis contemnebant. nam hoc eum dicit\neis dixisse: utique dicetis mihi: medice, cura te ipsum:\nquanta audiuimus facta in Capharnaum, fac et hic\nin patria tua, cum secundum ipsius Lucae narrationem\nnihil adhuc legatur fecisse Capharnaum. quod quia longum\nnon est et facillimum est et pernecessarium, totum inserimus,\nunde ad hoc narrandum et quomodo uenerit. posteaquam\nbaptizatum et temtatum dominum indicauit, ita sequitur:\net consummata omni temtatione diabolus recessit\n\n\n\n\n\n\n\n\n\n\nab eo usque ad tempus. uet regressus est Iesus in\nuirtute spiritus in Galilaeam, et fama exiit per uniuersam\nregionem de illo. et ipse docebat in synagogis\neorum et magnificabatur ab omnibus. et uenit\nNazareth, ubi erat nutritus, et intrauit secundum\nconsuetudinem suam die sabbati in synagogam et\nsurrexit legere. et traditus est illi liber prophetae\nEsaiae. et ut reuoluit librum, inuenit locum, ubi\nscriptum erat: spiritus domini super me, propter\nquod unxit me, euangelizare pauperibus misit me,\npraedicare captiuis remissionem et caecis uisum,\ndimittere confractos in remissionem, praedicare annum\ndomini acceptum et diem retributionis. et cum plicasset\nlibrum, reddidit ministro et sedit. et omnium\noculi in synagoga erant intendentes in eum. coepit\nautem dicere ad illos: quia hodie impleta est haec\nscriptura in auribus uestris. et omnes testimonium\nilli dabant et mirabantur in uerbis gratiae, quae procedebant\nde ore ipsius, et dicebant: nonne hic filius\nIoseph? et ait illis: utique dicetis mihi hanc\nsimilitudinem: medice, cura te ipsum; quanta audiuimus\nfacta in Capharnaum, fac et hic in patria tua,\net cetera, donec peragat totum ipsum narrationis suae locum.\n\n\n\n\n\n\nquid ergo euidentius quam hoc eum scientem praeoccupasse\nnarrandum, cum utique iam magna ab illo in Capharnaum facta\nfuisse et ipse nouerit et ipse commemoret quae se nondum\nnarrasse utique scit? neque enim tantum ab eius baptismo\nprogressus est, ut oblitus putetur nondum se aliquid commemorasse\nde his quae in Capharnaum gesta fuerant; modo\nenim coepit post baptismum aliquid narrare de domino.\nSequitur Mattheus: in illo tempore audiuit\nHerodes tetrarcha famam Iesu et ait pueris suis:\nhic est Iohannes baptista; ipse surrexit a mortuis et\nideo uirtutes inoperantur in eo. Marcus hoc idem et\neodem modo dicit, sed non eodem ordine. nam posteaquam\ndicipulos misit dominus dicens eis, ne quid in uia ferrent\nnisi uirgam tantum, terminato eo sermone, quantum ab illo\ncommemoratum est, etiam hoc subiecit, nulla tamen facta\nnecessitate, qua hoc etiam consequenter gestum esse intellegere\ncogeremur. sicut nec Mattheus. in illo enim tempore\ndixit, non \\'in illo die\\' uel \\'hora\\', nisi quod Marcus, non quod\nHerodes dixerit, sed: dicebant, inquit, quia Iohannes baptista\nresurrexit a mortuis, Mattheus uero de ipso Herode:\nait, inquit, pueris suis. Lucas etiam eum narrandi ordinem,\nquem Marcus, tenens nec ipse sane etiam rerum gestarum\neundem ordinem fuisse credi cogens ita hoc idem commemorat:\n\n\n\n\n\n\n\n\naudiuit autem, inquit, Herodes tetrarcha omnia quae\nfiebant ab eo et haesitabat, eo quod diceretur a\nquibusdam: quia Iohannes surrexit a mortuis, a quibusdam\nuero: quia Helias apparuit, ab aliis autem: quia\npropheta unus de antiquis surrexit. et ait Herodes:\nIohannem ego decollaui, quis est autem iste de quo\naudio ego talia? et quaerebat uidere eum. in his uerbis\nLucas quoque Marco adtestatur, ad hoc dumtaxat quod alii\ndixerint, non Herodes, Iohannem a mortuis resurrexisse. sed\nquia haesitantem commemorauit Herodem uerbaque eius ita\npostea posuit dicentis: Iohannem ego decollaui, quis est\nautem iste de quo audio ego talia? intellegendum est\naut post hanc haesitationem confirmasse in animo suo quod\nab aliis dicebatur, cum ait pueris suis, sicut Mattheus narrat:\net ait pueris suis: hic est Iohannes baptista; ipse\nsurrexit a mortuis et ideo uirtutes inoperantur in eo,\naut ita pronuntianda sunt haec uerba, ut haesitantem adhuc\nindicent. si enim diceret numquidnam hic est?\\' aut \\'numquid\nforte hic est Iohannes baptista?\\' non opus esset admonere\naliquid de pronuntiatione, qua dubitans adque haesitans\nintellegatur. nunc quia illa uerba desunt, utroque modo pronuntiari\npotest, ut aut confirmatum eum ex aliorum uerbis.\ncredentem dixisse accipiamus, aut adhuc, sicut Lucas commemorat,\nhaesitantem, praesertim quia et Marcus, qui superius\n\n\n\n\n\n\ndixerat ab aliis fuisse dictum quod Iohannes a mortuis resurrexerit,\nin extremo tamen ipsum Herodem dixisse non tacet:\nquem ego decollaui Iohannem, hic a mortuis resurrexit.\nquae item uerba duobus modis pronuntiari possunt, ut\naut confirmantis aut dubitantis intellegantur. cum autem Lucas,\nposteaquam hoc commemorauit, in aliud transeat, duo isti,\nMattheus et Marcus, ex hac occasione narrant, quemadmodum\nsit ab Herode Iohannes occisus.\nSequitur ergo Mattheus et dicit: Herodes enim\ntenuit Iohannem et alligauit eum et posuit in carcere\npropter Herodiadem, uxorem fratris sui, et cetera usque\nad eum locum, ubi ait: et accedentes discipuli eius\ntulerunt corpus eius et sepelierunt illud et uenientes\nnuntiauerunt Iesu. Marcus hoc similiter narrat. Lucas\nautem non eodem ordine id recordatur, sed circa ipsum baptismum.\nquo dominus baptizatus est. unde hoc praeoccupasse\nintellegitur et ipse ex occasione, ut ibi narraret quod multo\npost factum est. cum enim commemorasset Iohannis uerba de\ndomino, quod uentilabrum in manu eius et mundabit\naream suam, frumentum recondet in horreum suum,\npaleas autem conburet igni inextinguibili, continuo\nsubiecit quod non continuo factum esse Iohannes euangelista\napertissime exponit, cum commemorat, posteaquam baptizatus\n\n\n\n\n\n\nest Iesus, isse illum in Galilaeam, quando fecit de aqua\nuinum, et inde post paucorum dierum in Capharnaum habitationem\nredisse ad Iudaeam terram et ibi baptizasse multos\ncirca Iordanen, antequam missus esset Iohannes in carcerem.\nquis autem non putet qui minus in his litteris eruditus est,\ntamquam post illa uerba de uentilabro et de area mundata\ncontinuo sit a Iohanne offensus Herodes et eum in carcerem\nmiserit? non autem hoc ordine ista narrata quo gesta sunt\net alibi iam probauimus et hoc ipso loco non quilibet alius\nsed idem Lucas hoc probat. si enim post uerba illa continuo\nIohannes in carcerem missus est, quomodo post ipsam commemorationem\nIohannis in carcerem missi baptizatus est Iesus\nsecundum ipsius Lucae narrationem? proinde manifestum est\nex occasione recordatum praeoccupasse et ante multa, quae,\npriusquam Iohanni hoc fieret, gesta narraturus erat, hoc praeoccupatum\nin sua narratione praemisisse. sed nec illi duo\nMattheus et Marcus eo rerum ordine de Iohanne in carcerem\nmisso in sua narratione posuerunt, quo factum apparet etiam\nin eorum scriptis. nam et ipsi dixerunt tradito Iohanne dominum\nisse in Galilaeam, et post multa quae fecit in Galilaea\nueniunt ad Herodis admonitionem uel haesitationem, quod\nIohannes, quem decollauit, a mortuis resurrexit, et ex hac\noccasione narrant omnia quae de Iohanne contigerunt incluso\net occiso.\nSequitur ergo Mattheus, cum dixisset nuntiatum esse\nChristo, quod Iohannes occisus est, et ita narrationem contexit:\nquod cum audisset, inquit, Iesus, secessit inde in\nnauicula in locum desertum seorsum. et cum audissent\nturbae, secutae sunt eum pedestres de ciuitatibus.\net exiens uidit turbam multam et misertus est eius\net curauit languidos eorum. hoc continuo post Iohannis\npassionem factum esse commemorat. unde post haec facta\nsunt illa quae primo narrata sunt, quibus motus Herodes dixit:\nIohannem ego decollaui. illa enim posteriora debent intellegi,\nquae ad Herodem pertulit fama, ut moueretur et\nhaesitaret, quisnam iste esse posset, de quo audiret talia, cum\nIohannem ipse occidisset. Marcus autem, posteaquam passionem\nIohannis narrauit, commemorat discipulos missos redisse\nad legum et renuntiasse illi omnia quae egerant et docuerant\net dominum eis â€” quod ipse solus commemorat â€” dixisse,\nut requiescerent pusillum in deserto, et ascendisse cum eis\nin nauem et isse, et turbas hoc uidentes praeuenisse eos illuc,\nquarum misertum dominum docuisse multa, et hora iam\nprogrediente factum esse, ut de quinque panibus et duobus\npiscibus omnes qui aderant pascerentur. quod miraculum omnes\nquattuor euangelistae commemorauerunt. Lucas etiam, qui iam\nlonge supra de Iohannis passione narrauerat, ex occasione qua\ndiximus nunc, posteaquam commemorauit illam Herodis\n\n\n\n\n\n\nhaesitationem de domino quisnam esset, hoc continuo subiungit\nquod Marcus, id est redisse ad illum apostolos et narrasse\nilli quaecumque illi fecerant et adsumtis eis recessisse in\nlocum desertum, adque eo secutas turbas et locutum esse de\nregno dei et eos qui cura indigebant sanasse. adque inde\netiam ipse die declinante commemorat miraculum de quinque\npanibus factum.\nAt uero Iohannes, qui multum ab eis tribus euangelistis eo\ndistat, quia magis in sermonibus, quos dominus habuit, inmoratur\nquam in factis, quae mirabiliter fecit. posteaquam\ncommemorauit eum relicta Iudaea abisse iterum in Galilaeam.\nquod tunc intellegitur factum, cum et alii euangelistae dicunt\neum Iohanne tradito isse in Galilaeam, posteaquam ergo id\ncommemorauit Iohannes, in transitu eius per Samariam multa\nquae locutus est ex occasione illius Samaritanae, quam inuenit\nad puteum, contexit narrationi suae, et post duos dies dicit\neum inde exisse in Galilaeam, deinde uenisse in Canan Galilaeae,\nubi fecerat de aqua uinum, et sanasse filium reguli\ncuiusdam. alia uero quae illum in Galilaea fecisse adque\ndixisse alii dixerunt Iohannes tacet; sed sane, quod illi\n\n\n\n\n\n\ntacuerunt, dicit ascendisse eum in die festo Hierosolymis et fecisse\nibi miraculum illud de homine, qui triginta octo annos habebat\nin infirmitate nec habebat hominem, a quo in piscinam\ndeponeretur, in qua uariis ualetudinibus affecti sanabantur,\net ex hac occasione multa eum locutum fuisse commemorat.\npost haec eum dicit abisse trans mare Galilaeae, quod est\nTiberiadis, et secutam multitudinem magnam, deinde abisse\nin montem et ibi sedisse cum discipulis suis proximo pascha\ndie festo Iudaeorum, tunc leuatis oculis et uisa multitudine\nmaxima pauisse eam de panibus quinque et duobus piscibus,\nquod et ceteri euangelistae dicunt. ac per hoc praetermisisse\nillum quae illi narrando ad huius miraculi commemorationem\nuenerunt certum est; uerum tamen tamquam ex alia narrationis\nuia, cum et illi tacuissent quae iste dixisset, ad hoc miraculum\nde panibus quinque occurrerunt sibi et illi tres qui paene\npariter ambulabant et iste qui sermonum domini alta consectans\nper alia quae illi tacuerunt circumuolauit quodammodo\net eis ad miraculum de quinque panibus pariter commemorandum\nnon multo post ab eis rursus in altiora reuolaturus\noccurrit.\nXLVI. Sequitur ergo Mattheus et ad ipsum de quinque\npanibus factum narrationem suam ex ordine ita perducit:\nuespere autem facto accesserunt ad eum discipuli\neius dicentes: desertus est locus et hora iam praeteriit;\ndimitte turbas. ut euntes in castella emant\nsibi escas. Iesus autem dixit eis: non habent necesse\nire, date illis uos manducare, et cetera usque ad illud\nubi ait: manducantium autem fuit numerus quinque\nmilia uirorum exceptis mulieribus et paruulis. hoc\nergo miraculum, quod omnes quattuor euangelistae commemorant\net putantur inter se aliquid discrepare, considerandum\nadque tractandum est, ut ex hoc etiam ad cetera similia\nregulae locutionum discantur, quibus tam diuersis eadem\ntamen sententia retinetur et eadem rerum ueritas custoditur.\net inchoanda quidem est consideratio non a Mattheo secundum\nordinem euangelistarum, sed a Iohanne potius, a quo ita expressa\nest ista narratio, ut etiam nomina discipulorum diceret,\ncum quibus de hac re locutus est dominus. ita enim dicit:\ncum subleuasset ergo Iesus oculos et uidisset quia\nmultitudo maxima uenit ad eum, dicit ad Philippum:\nunde ememus panes, ut manducent hi? hoc autem\ndicebat temtans eum; ipse enim sciebat, quid esset\nfacturus. respondit ei Philippus: ducentorum denariorum\npanes non sufficiunt eis, ut unusquisque modicum\n\n\n\n\n\n\nquid accipiat. dicit ei unus ex discipulis eius, Andreas\nfrater Simonis Petri: est puer unus hic, qui habet\nquinque panes hordiacios et duos pisces; sed haec\nquid sunt inter tantos? dixit ergo Iesus: facite\nhomines discumbere. erat autem faenum multum in\nloco. discubuerunt ergo uiri numero quasi quinque\nmilia. accepit ergo panes Iesus, et cum gratias\negisset, distribuit discumbentibus. similiter et ex\npiscibus quantum uolebant. ut autem impleti sunt,\ndixit discipulis suis: colligite quae superauerunt\nfragmenta, ne pereant. collegerunt ergo et impleuerunt\nduodecim cophinos fragmentorum ex quinque\npanibus hordiaciis, quae superfuerunt his qui manducauerunt\nt.\nNon hic quaeritur quod iste dixit. cuiusmodi essent panes;\nhordiacios enim fuisse non tacuit, quod ceteri tacuerunt. neque\nhoc quaeritur quod iste non dixit, fuisse ibi etiam praeter\nquinque milia uirorum mulieres et paruulos, quod dicit Mattheus.\net omnino iam certum esse debet et regulariter teneri\nin talibus quaestionibus neminem moueri oportere, cum ab\nalio dicitur quod ab alio praetermittitur. sed quaeritur,\n\n\n\n\n\n\nquomodo ea quae dixerunt uera sint omnia, ne narrationem alterius\nnarrans aliud alter excludat. si enim dominus secundum\nnarrationem Iohannis prospectis turbis quaesiuit a Philippo\ntemtans eum, unde illis escae dari possent, potest mouere,\nquomodo sit uerum, quod alii narrauerunt, prius dixisse\ndomino discipulos, ut dimitteret turbas, quo possent sibi\nalimenta emere de proximis locis, quibus ille respondit\nsecundum Mattheum: non habent necesse ire, date eis\nuos manducare. cui etiam Marcus Lucasque consentiunt\ntantum hoc praetermittentes quod ait: non habent necesse\nire. intellegitur ergo post haec uerba dominum inspexisse\nmultitudinem et dixisse Philippo quod Iohannes commemorat,\nisti autem praetermiserunt. deinde quod Philippus aput\nIohannem respondit, hoc Marcus a discipulis responsum esse\ncommemorat uolens intellegi hoc ex ore ceterorum Philippum\nrespondisse, quamquam et pluralem numerum pro singulari\nusitatissime ponere potuerunt. quid ergo ait Philippus?\nducentorum denariorum panes non sufficiunt eis, ut\nunusquisque modicum quid accipiat, hoc est dicere quod\nait Marcus: euntes ememus ducentis denariis panes\net dabimus eis manducare. quod autem commemorat idem\nMarcus dixisse dominum: quot panes habetis? praetermiserunt\nceteri. quod autem Andreas aput Iohannem de quinque\npanibus et duobus piscibus suggessit. hoc ceteri pluralem\nnumerum pro singulari ponentes ex discipulorum persona\nrettulerunt. et Lucas quidem responsionem Philippi et\n\n\n\n\n\n\nresponsionem Andreae in unam sententiam constrinxit. quod enim\nait: non sunt nobis plus quam quinque panes et duo\npisces, Andreae rettulit responsionem; quod uero adiunxit:\nnisi forte nos eamus et emamus in omnem hanc turbam\nescas, uidetur ad responsionem Philippi pertinere, nisi quod\nde ducentis denariis tacuit. quamquam et in ipsius Andreae\nsententia potest hoc intellegi; cum enim dixisset: est puer\nunus hic, qui habet quinque hordiacios et duos\npisces. adiunxit etiam ipse: sed haec quid sunt inter\ntantos? hoc est dicere: nisi forte nos eamus et emamus\nin omnem hanc turbam escas.\nEx qua uniuersa uarietate uerborum, rerum autem sententiarumque\nconcordia satis apparet salubriter nos doceri nihil\nquaerendum in uerbis nisi loquentium uoluntatem, cui demonstrandae\ninuigilare debent omnes ueridici narratores, cum de\nhomine uel de angelo uel de deo aliquid narrant; horum enim\nuoluntas uerbis promi potest, ne de ipsa inter se aliquid\ndiscrepent.\nSane praetermittere non oportet hoc loco intentum et ad\ncetera quae talia forte occurrerint facere lectorem, quia Lucas\ndixit quinquagenos iussos esse discumbere, Marcus uero et\nquinquagenos et centenos. quod hic ideo non mouet, quia unus\npartem dixit, alter totum. qui enim etiam de centenis rettulit,\nhoc rettulit quod ille praetermisit; nihil itaque contrarium\n\n\n\n\n\n\nest. uerum tamen si alius de quinquagenis tantum commemoraret,\nalius tantum de centenis, ualde uideretur esse contrarium;\nnec facile dinosceretur utrumque dictum esse, unum\nautem ab altero, alterum ab altero esse commemoratum: et\ntamen adtentius consideratum inueniri debuisse quis non fateatur?\nhoc ideo dixi, quia existunt saepe aliqua eiusmodi, quae parum\nintendentibus et temere iudicantibus contraria uideantur et\nnon sint.\nXLVII. Sequitur Mattheus et dicit: et dimissa turba\nascendit in montem solus orare. uespere autem facto\nsolus erat ibi. nauicula autem in medio mari iactabatur\nfluctibus. erat enim contrarius uentus. quarta\nautem uigilia noctis uenit ad eos ambulans supra\nmare. et uidentes eum supra mare ambulantem\nturbati sunt dicentes: quia phantasma est, et cetera\nusque ad illud ubi ait: uenerunt et adorauerunt eum\ndicentes: uere filius dei es. Marcus quoque hoc idem post\nnarratum de panibus quinque miraculum ita sequitur: et\ncum sero esset, erat nauis in medio mari et ipse solus\nin terra. et uidens eos laborantes in remigando, erat\nenim uentus contrarius eis, et cetera. similiter, nisi quod\nde Petro ambulante super aquas nihil dixit. hoc autem ne\nmoueat praecauendum est quod Marcus dixit de domino, cum\n\n\n\n\n\n\nambularet super aquas: et uolebat praeterire eos. quomodo\nenim hoc intellegere potuerunt, nisi quia in diuersum ibat eos\nuolen tamquam alienos praeterire, a quibus ita non agnoscebatur,\nut phantasma putaretur? quod ad mysticam signi.\nficationem referri quis usque adeo tardus est, ut nolit aduertere?\nsed tamen turbatis et exclamantibus subuenit dicens: fidite,\nego sum, nolite timere. quomodo ergo eos uolebat praeterire\nquos pauentes ita confirmat, nisi quia illa uoluntas praetereundi\nad eliciendum illum clamorem ualebat, cui subueniri oportebat!\nIohannes etiam adhuc cum istis aliquantum inmoratur. nam\npost narratum de quinque panibus miraculum ipse quoque hoc\nde laborante nauicula et de ambulatione domini super aquas\nnon tacet ita contexens: Iesus ergo cum cognouisset,\nquia uenturi essent, ut raperent eum et facerent eum\nregem, fugit iterum in montem ipse solus. ut autem\nsero factum est, descenderunt discipuli eius ad mare.\net cum ascendissent nauem, uenerunt trans mare in\nCapharnaum. et tenebrae iam factae erant et non\nuenerat ad eos Iesus. mare autem uento magno flante\neisurgebat, et cetera. nihil hic contrarium uideri potest, nisi\n\n\n\n\n\n\nquod Mattheus dimissis turbis eum dicit ascendisse in montem,\nut illic solus oraret, Iohannes autem in monte fuisse, cum\neasdem turbas de quinque panibus pauit. sed cum et ipse\nIohannes dicat post illud miraculum fugisse eum in montem,\nne a turbis teneretur, quae eum uolebant regem facere, utique\nmanifestum est, quod de monte in planiora descenderant,\nquando illi panes turbis ministrati sunt. et ideo non est contrarium,\nquod ascendit rursus in montem, sicut et Mattheus\net Iohannes dicunt, nisi quod Mattheus dixit: ascendit,\nIohannes autem: fugit, quod esset contrarium, si fugiens non\nascenderet. nec illud repugnat quod Mattheus dixit: ascendit\nin montem solus orare, Iohannes autem: cum cognouisset.\ninquit, quia uenturi essent, ut facerent eum regem,\nfugit iterum in montem ipse solus. neque enim causae\norandi contraria est causa fugiendi, quando quidem et hinc dominus transfigurans in se corpus humilitatis nostrae, ut\nconforme faceret corpori gloriae suae, id quoque doceat hanc\nesse nobis magnam causam orandi, quando est causa fugiendi.\nnec illud aduersum est, quod Mattheus prius eum dixit iussisse\ndiscipulos ascendere in nauiculam et praecedere eum trans\nfretum, donec dimitteret turbas, ac deinde dimissis turbis\n\n\n\n\n\n\nascendisse in montem solum orare, Iohannes uero prius eum\ncommemorat fugisse solum in montem ac deinde: ut autem\nsero factum est, inquit. descenderunt discipuli eius\nad mare, et cam ascendissent nauem, et cetera. quis\nenim non uideat hoc recapitulando Iohannem postea dixisse\nfactum a discipulis quod iam Iesus iusserat, antequam fugisset\nin montem, sicut solet in sermone ad aliquid praetermissum\nrediri quodammodo? sed quia ipse reditus maxime in breuitate\nac puncto temporis factus non commemoratur, putant plerumque\nqui audiunt hoc etiam postea factum esse quod postea\ndicitur. sic etiam quos dixerat ascendisse nauem et uenisse\ntrans mare in Capharnaum dicit ad eos in mari laborantes\nuenisse dominum ambulantem super aquas, quod utique prius\nin ipsa nauigatione factum est, qua ueniebant Capharnaum.\nLucas autem post narratum de quinque panibus miraculum\npergit in aliud et ab ordine isto digreditur. neque enim aliquid\nde nauicula illa commemorat et de uia domini super aquas.\nsed cum dixisset: et manducauerunt omnes et saturati\nsunt et sublatum est quod superfuit illis fragmentorum\ncophini duodecim, deinde subiunxit: et factum est, cum\nsolus esset orans, erant cum illo et discipuli et interrogauit\neos dicens: quem me dicunt esse turbae? iam\ndeinceps aliud narrans, non quod illi tres, qui dominum\n\n\n\n\n\n\n\n\n\n\nambulantem super aquas uenisse ad nauigantes discipulos\nrettulerunt. nec ideo putari debet in illo monte, quo eum\ndixit Mattheus ascendisse, ut solus oraret, dixisse discipulis:\nquem me dicunt turbae? â€” Lucas enim uidetur in hoc\ncongruere Mattheo, quia dixit: cum solus esset orans, cum\nille dixisset: ascendit in montem solus orare â€” sed\nomnino alibi, cum solus oraret et essent cum illo discipuli,\nhoc interrogauit. solum quippe Lucas fuisse dixit, non sine\ndiscipulis, sicut Mattheus et Iohannes, quando ab illo discesserunt,\nut praecederent eum trans mare. iste namque\napertissime adiunxit: erant cum illo et discipuli. proinde\nsolum dixit sine turbis, quae cum illo non habitabant.\nXLVIII. Sequitur Mattheus dicens: et cum transfretassent,\nuenerunt in terram Gennesar. et cum\ncognouissent eum uiri loci illius, miserunt in uniuersam\nregionem illam et obtulerunt ei omnes male\nhabentes, et rogabant eum, ut uel fimbriam uestimenti\neius tangerent. et quicumque tetigerunt salui\nfacti sunt. tunc accesserunt ad eum ab Hierosolymis\nscribae et Pharisaei dicentes: quare discipuli tui\ntransgrediuntur traditionem seniorum? non enim\nlauant manus suas, cum panem manducant. et cetera\nusque ad illud ubi ait: non lotis autem manibus\n\n\n\n\n\n\nmanducare non coinquinat hominem. haec et Marcus commemorat\nsine aliqua repugnantiae quaestione; quidquid enim\ndiuerso modo ab alio dicitur ab eadem sententia non recedit.\nIohannes autem ab illa nauicula, ad quam dominus ambulans\nsupra mare uenit, posteaquam exierunt in terram, more suo\nin sermonem domini intentus eum ex occasione panis multa\npraecipueque diuina locutum esse commemorat, postque ipsum\nsermonem rursus in aliud adque aliud eius narratio sublimiter\nfertur. nec tamen in eo quod ab istis digreditur aliquid ordini\nistorum illius in alia transitus aduersatur. quid enim prohibet\nintellegere et illos esse sanatos a domino, de quibus narrat\nMattheus et Marcus, et illis qui eum secuti sunt trans mare\nhaec eum locutum esse quae praedicat Iohannes, quando\nquidem Capharnaum, quo dicuntur secundum Iohannem transfretasse,\niuxta stagnum est Gennesar, ad quam terram secundum\nMattheum dicuntur exisse?\nSequitur itaque Mattheus post illum sermonem\ndomini, UDI de non lotis manibus cum Pharisaeis egit, adque\nita conserit narrationem, ordinem, quantum ipse transitus\nindicat, rerum etiam quae consecutae sunt seruans: et\negressus, inquit, inde Iesus secessit in partes Tyri et\n\n\n\n\n\n\n\n\nSidonis. et ecce mulier Chananaea a finibus illis\negressa clamauit dicens ei: miserere mei, domine, fili\nDauid, filia mea male a demonio uexatur. qui non\nrespondit ei uerbum, et cetera usque ad illud ubi ait:\no mulier, magna est fides tua; fiat tibi sicut uis.\net sanata est filia eius ex illa hora. hoc de muliere\nChananaea etiam Marcus commemorat eundem rerum gestarum\nordinem seruans nec afferens aliquam repugnantiae quaestionem.\nnisi quod in domo dicit fuisse dominum cum ad illum uenit\neadem mulier pro filia sua rogans. Mattheus autem posset\nquidem facile intellegi de domo tacuisse, eandem tamen rem\ncommemorasse, sed quoniam dicit discipulos domino ita\nsuggessisse: dimitte illam, quia clamat post nos, nihil\nuidetur aliud significare quam post ambulantem dominum\nmulierem illam deprecatorias uoces emisisse. quomodo ergo\nin domo, nisi quia intellegendum est dixisse quidem Marcum\nquod intrauerit, ubi erat Iesus, cum eum praedixisset fuisse\nin domo? sed quia Mattheus ait: non respondit ei uerbum,\ndedit agnoscere, quod ambo tacuerunt in eo, silentio egressum\nfuisse legum de domo illa. adque ita cetera contexuntur, quae\niam in nullo discordant. quod enim Marcus commemorat ei\ndominum respondisse de pane filiorum non mittendo canibus,\nillis interpositis dictum est quae Mattheus dicta non tacuit,\n\n\n\n\n\n\nid est quia discipuli rogauerunt eum pro illa et quia respondit\nnon se esse missum nisi ad oues quae perierunt domus\nlsrahel et quia illa uenit, id est consecuta est, et adorauit\neum dicens: adiuua me, tunc deinde dictum est quod euangelistae\nambo commemorant.\nSequitur Mattheus ita narrans: et cum transisset\ninde Iesus, uenit secus mare Galilaeae et ascendens\nin montem sedebat ibi. et accesserunt ad eum turbae\nmultae habentes secum mutos, caecos, clodos, debiles\net alios multos et proiecerunt eos ad pedes eius. et\ncurauit eos, ita ut turbae mirarentur uidentes mutos\nloquentes, claudos ambulantes, caecos uidentes, et\nmagnificabant deum Israhel. Iesus autem conuocatis\ndiscipulis suis dixit: misereor turbae, quia triduum\niam perseuerant mecum et non habent quod manducent,\net cetera usque ad illud ubi ait: erant autem qui\nmanducauerunt quattuor milia hominum extra paruulos\net mulieres. hoc aliud miraculum de septem panibus et\npaucis piscibus etiam Marcus commemorat eodem paene etiam\nordine, nisi quia interponit quod nullus alius dicit de surdo,\ncui dominus aures aperuit spuens in digitos et dicens: effeta,\nquod est adaperire.\nHoc sane non ab re fuerit admonere in hoc miraculo de\nseptem panibus quod duo euangelistae Mattheus Marcusque\nposuerunt, quia si aliquis eorum id dixisset, qui de illis\nquinque panibus non dixisset. contrarius ceteris putaretur. quis\nenim non existimaret unum idemque factum esse, non autem\nintegre et ueraciter siue ab illo siue ab aliis siue ab omnibus\nfuisse narratum, sed aut illum pro quinque panibus septem, dum\nfalleretur, commemorasse aut illos pro septem quinque aut\nutrosque mentitos uel obliuione deceptos? hoc et de duodecim\ncophinis et de septem sportis opinaretur quasi contrarium,\nhoc de quinque milibus et quattuor milibus eorum qui pascerentur.\nsed quia illi qui miraculum de septem panibus\nnarrauerunt nec illud de quinque tacuerunt, neminem mouet\net utrumque factum omnes intellegunt. hoc ideo diximus, ut\nsicubi simile inuenitur factum a domino, quod in aliquo alteri\neuangelistae ita repugnare uideatur, ut omnino solui non\npossit, nihil aliud intellegatur quam utrumque factum esse\net aliud ab alio commemoratum, sicut de centenis et quinquagenis\ndiscumbentibus commendauimus, quia, si non etiam\nillud utrumque aput unum inueniremus, contraria singulos\ndixisse putaremus.\nLI. Sequitur Mattheus et dicit: et dimissa turba\nascendit in nauiculam et uenit in fines Magedan, et\ncetera usque ad illud ubi ait: generatio mala et adultera\n\n\n\n\n\n\nsignum quaerit et signum non dabitur ei nisi signum\nIonae. hoc iam et alibi dixit idem Mattheus. unde etiam\nadque etiam retinendum est saepius dominum eadem dixisse,\nut quod existente contrario solui non potuerit bis dictum\nintellegatur. hunc sane ordinem etiam Marcus tenens post\nillud de septem panibus miraculum hoc idem subicit quod\nMattheus, nisi quod Dalmanutha, quod in quibusdam codicibus\nlegitur, non dixit Mattheus, sed Magedan. non autem dubitandum\nest eundem locum esse sub utroque nomine. nam\nplerique codices non habent etiam secundum Marcum nisi\nMagedan. nec illud moueat, quod Marcus non dicit responsum\nesse quaerentibus signum de caelo, idem quod Mattheus de\nIona, sed ait dominum respondisse: signum non dabitur\nei. intellegendum est enim quale petebant, hoc est de caelo,\npraetermisit autem dicere de Iona, quod Mattheus commemorauit.\nSequitur Mattheus: (et relictis illis abiit. et cum\nuenissent discipuli eius trans fretum, obliti sunt\npanes accipere. qui dixit illis: intuemini et cauete a\nfermento Pharisaeorum et Sadducaeorum, et cetera\nusque ad illud ubi ait: tunc intellexerunt, quia non\ndixerit cauendum a fermento panum, sed a doctrina\nPharisaeorum et Sadducaeorum. haec eadem etiam Marcus\net eodem ordine digerit. *\nSequitur Mattheus: uenit autem Iesus in partes\n\n\n\n\n\n\nCaesareae Philippi et interrogabat discipulos suos\ndicens: quem me dicunt homines esse filium hominis?\nat illi dixerunt: alii Iohannem baptistam, alii autem\nHeliam, alii uero Hieremiam aut unum ex prophetis,\net cetera usque ad illud ubi ait: et quodcumque solueris\nsuper terram, erit solutum in caelis. hoc eodem paene\nordine Marcus narrat, sed interposuit primo de caeco inluminato,\nquod solus ipse commemorat, de illo qui dixit domino:\nuideo homines sicut arbores ambulantes. Lucas autem\npost miraculum illud de quinque panibus hoc recordatur adque\ninserit, cuius recordationis ordo, sicut supra iam ostendimus.\nnihil repugnat ordini istorum. sed potest illud mouere quod\nLucas dominum interrogasse discipulos suos, quem illum\ndicerent homines, tunc dixit, cum esset solus orans et adessent\netiam ipsi, porro autem Marcus in uia dicit illos hoc ab eodem\ninterrogatos. sed eum mouet qui numquam orauit in uia.\nIam etiam dixisse me recolo, ne quis arbitretur quod hic\nPetrus nomen accepit, ubi ait illi: tu es Petrus et super\nhanc petram aedificabo ecclesiam meam. non enim\naccepit hoc nomen, nisi ubi Iohannes commemorat ei dictum\n\n\n\n\n\n\nesse: tu uocaberis Cephas, quod interpretatur Petrus.\nunde nec illo loco, ubi Marcus duodecim discipulos nominatim\ncommemorans dixit appellatos Iacobum et Iohannem filios\ntonitrui. arbitrandum est nomen accepisse Petrum, quia dixit\nillic quod inposuerit ei nomen, ut uocaretur Petrus; hoc enim\nrecolendo dixit, non quod tunc factum sit.\nSequitur Mattheus et dicit: tunc praecepit disci-\n\nsuis suis. ut nemini dicerent, quia ipse esset Iesus\nChristus. exinde coepit Iesus ostendere discipulis\nsuis, quia oporteret eum ire Hierosolyma et multa.\npati a senioribus et scribis, et cetera usque ad illud ubi\nait: non sapis ea quae dei sunt, sed ea quae hominum.\nhaec eodem ordine subnectunt Marcus et Lucas; sed\nLucas de Petro, quod passioni Christi contradixerit. tacet.\nSequitur Mattheus: tunc esus dixit discipulis\nsuis: si quis uult post me uenire. abneget semet ipsum\net tollat crucem suam et sequatur me, et cetera usque\nad illud ubi ait: et tunc reddet unicuique secundum\nopus eius. hoc et Marcus subiungit eundem ordinem seruans;\nsed ipse non dicit de filio hominis uenturo cum angelis suis,\nut reddat unicuique secundum opus suum. commemorat tamen\n\n\n\n\n\n\netiam illud dixisse dominum: qui enim me confusus\nfuerit et mea uerba in generatione ista adultera et\npeccatrice, et filius hominis confundetur eum, cum\nuenerit in gloria sua cum angelis sanctis. quod intellegi\npotest ad eandem sententiam pertinere, qua dixit Mattheus,\nut reddat unicuique secundum opus suum. Lucas quoque\neadem eodemque ordine adnectit non multum diuerso uerborum\nmodo. eadem tamen sententiarum ueritate simillimus.\nLVI. Sequitur Mattheus: amen dico uobis. sunt\nquidam de hic stantibus, qui non gustabunt mortem.\ndonec uideant filium hominis uenientem in regno suo.\net post dies sex assumsit Iesus Petrum et Iacobum\net Iohannem fratrem eius, et duxit illos in montem\nexcelsum seorsum, et cetera usque ad illud ubi ait:\nnemini dixeritis uisionem, nisi filius hominis a mortuis\nresurgat. haec uisio domini in monte coram tribus discipulis,\nPetro. Iacobo et Iohanne, ubi etiam de caelo illi testimonium\npaternae uocis perhibitum est, a tribus euangelistis eodem\nordine commemoratur et ad easdem omnino sententias; sed\ncetera secundum ea genera locutionum diuersa sine ulla\nsententiarum diuersitate, quae multis locis superius demonstrauimus,\nuideri a legentibus possunt.\nQuod autem Marcus post sex dies factum dicit, sicut\nMattheus, Lucas autem post octo, non contemnendi sunt, si\nquos mouet, sed ratione reddita instruendi. dies enim quando\nenuntiamus dicentes \\'post tot dies\\\\ aliquando non adnumeramus\neum, in quo loquimur, et eum, quo res ipsa futura est,\nquam praenuntiamus uel pollicemur, sed medios, post quos\nre uera plenos adque integros illud futurum est. hoc fecit\nMattheus et Marcus. excepto eo die, quo haec loquebatur\nIesus, et illo, quo exhibuit memoratam in monte uisionem.\nmedios dies intuentes dixerunt post sex dies, quod ille\nadnumeratis finalibus, id est primo adque ultimo, dixit post\nocto dies, eo loquendi modo, quo pars pro toto commemoratur.\nItem quod Lucas ait de Moyse et Helia: et factum est,\ndum discederent ab illo, ait Petrus ad Iesum: praeceptor,\nbonum est nos hic esse, et cetera, non debet\nputari contrarium ei quod Mattheus Marcusque ita coniunxerunt\nPetrum hoc suggessisse, quasi adhuc Moyses et Helias\ncum domino loquerentur. non enim expresserunt, quod tunc.\nsed tacuerunt potius, quod iste addidit, illis discedentibus hoc\nPetrum de tribus tabernaculis faciendis domino suggessisse.\naddidit etiam Lucas intrantibus illis in nubem factam esse\nuocem de nube. quod illi non dixerunt, sed nec contra dixerunt.\nLVII. Sequitur Mattheus: et interrogauerunt eum\ndiscipuli dicentes: quid ergo scribae dicunt quod\nHeliam oportet primum uenire? lla t ille respondens\nait eis: Helias quidem uenturus est et restituet\nomnia: dico autem uobis quia Helias iam uenit, et\nnon cognouerunt eum, sed fecerunt in eo quaecumque\nuoluerunt. sic et filius hominis passurus est ab eis.\ntunc intellexerunt discipuli, quia de Iohanne baptista\ndixisset eis. hoc idem Marcus etiam hunc ordinem\nseruans commemorauit et in nonnulla diuersitate uerborum.\nnusquam tamen ab eiusdem sententiae ueritate discessit; sed\nipse non addidit intellexisse discipulos, quod Iohannem dominus\nsignificasset dicendo, quod Helias iam uenerit.\nLVIII. Sequitur Mattheus et dicit: uet cum uenisset ad\nturbam. accessit ad eum homo genibus prouolutis\nante eum dicens: domine, miserere filii mei, quia\nlunaticus est et male patitur, et cetera usque ad illud\nubi ait: hoc autem genus non eicitur nisi per orationem\net ieiunium. hoc et Marcus et Lucas eodem etiam\nordine memorant sine ulla repugnantiae quaestione.\nLVIIII. Sequitur Mattheus dicens: conuersantibus\nautem eis in Galilaea dixit illis Iesus: filius hominis\n\n\n\n\n\n\ntradendus est in manibus hominum. et occident eum.\net tertio die resurget. et contristati sunt uehementer.\nhoc eodem ordine Marcus Lucasque commemorant.\n\nSequitur Mattheus: et cum uenissent Capharnaum.\naccesserunt qui didragma accipiebant ad Petrum et\ndixerunt ei: magister uester non soluet didragma\nait: etiam, et cetera usque ad illud ubi ait: inuenies\nstaterem, illum sumens da eis pro me et te. hoc solus\niste commemorat, quo interposito eundem ordinem sequitur,\nin quo cum eo etiam Marcus et Lucas pariter ambulant.\nSequitur ergo idem Mattheus et dicit: in illa hora\naccesserunt discipuli ad legum dicentes: quis putas\nmaior est in regno caelorum? et aduocans Iesus paruulum\nstatuit eum in medio eorum et dixit: amen dico\nuobis, nisi conuersi fueritis et efficiamini sicut paruuli,\nnon intrabitis in regnum caelorum, usque ad illud ubi\nait: sic et pater meus caelestis faciet uobis, si non\nremiseritis unusquisque fratri suo de cordibus uestris.\nex isto aliquanto prolixiore domini sermone non omnia, sed\nquaedam Marcus eundem sequens ordinem posuit, quaedam\netiam ipse quae Mattheus non dicit inseruit. totus autem\n\n\n\n\n\n\nsermo, quousque eum considerandum suscepimus, a Petro solo\ninterpellatur quaerente, quotiens fratri debeat ignosci. talia\nenim dominus loquebatur, ut satis eluceat etiam hoc quod\nPetrus interrogauit eique responsum est ad eundem pertinere\nsermonem. Lucas autem nisi illud de paruulo, quem constituit\nante discipulos imitandum, cum de sua magnitudine cogitarent,\nnihil hoc ordine seruato commemorat. si qua enim alia similiter\ndixit quae et in isto sermone sunt posita, alibi et ex\naliis occasionibus dicta recoluit, sicut Iohannes de remissione\npeccatorum, quod tenebuntur, si cui tenuerint, et dimittentur,\nsi cui dimiserint, post resurrectionem a domino dictum commemorat,\ncum Mattheus in hoc sermone dominum hoc dixisse\nmeminerit quod et Petro antea dictum fuisse idem ipse\ntestatur. eadem itaque saepe ac pluribus locis Iesum dixisse.\nnecubi moueamur, si ordo dictorum quibusdam repugnare\nputabitur, sicut iam totiens commendauimus, meminisse\ndebemus, ne hoc semper admonere necesse sit.\nLXII. Sequitur Mattheus ita narrans: et factum est.\ncum consummasset Iesus sermones istos, migrauit a\nGalilaea et uenit in fines Iudaeae trans Iordanen.\net secutae sunt eum turbae multae, et curauit eos\nibi. et accesserunt ad eum Pharisaei temtantes eum\net dicentes: si licet homini dimittere uxorem suam\nquacumque ex causa? et cetera usque ad illud ubi ait:\nqui potest capere capiat. hoc et Marcus commemorat\n\n\n\n\n\n\neundem ordinem tenens. sane uidendum est, ne repugnare\nuideatur quod idem Marcus a domino dicit interrogatos\nPharisaeos, quid eis Moyses praeceperit, adque ita illos interroganti\nrespondisse de permisso sibi libello repudii, cum\nMattheus dixerit uerbis domini, quibus ostenderat ex lege\ndeum coniunxisse masculum et feminam et propterea non eos\ndebere ab homine separari, rettulisse responsionem: quid\nergo Moyses mandauit dari libellum repudii et\ndimittere? quibus iterum ait: quoniam Moyses ad duritiam\ncordis uestri permisit uobis dimittere uxores\nuestras: ab initio autem non sic fuit. nam et Marcus\nhanc domini responsionem non tacet, sed posteaquam ei\nresponderunt interroganti de libello repudii.\nIn quo ordine uel modo uerborum hoc intellegere debemus\nad rei ueritatem nihil interesse, utrum domino separationem\nprohibenti et sententiam suam de lege firmanti ipsi intulerint\nquaestionem de libello repudii per eundem Moysen sibi permisso,\nper quem et illud scriptum est quod deus coniunxerit\nmasculum et feminam, an hoc idem illi de praecepto Moysi\neos interroganti responderint. nam et uoluntas eius ita se\nhabebat, ut non eis redderet rationem, cur illud Moyses\npermiserit, nisi prius ipsi hoc commemorassent, quae uoluntas\neius ea quam Marcus posuit interrogatione significata est, et\nillorum uoluntas ipsa erat, ut de auctoritate Moysi, quoniam\nmandauit dari libellum repudii, tamquam concluderent eum\nseparationem sine dubio uetaturum: hoc enim dicturi etiam\n\n\n\n\n\n\ntemtantes accesserant. quae uoluntas eorum sic expressa est\nper Mattheum, ut non eos esse commemoraret interrogatos.\nsed ultro intulisse de mandato Moysi, quo uelut conuincerent\ndominum separationem coniugum prohibentem. cum ergo\nuoluntas loquentium, cui debent uerba seruire. ab euangelista\nutroque monstrata sit, nihil interest, quam diuersus inter\nambos fuerit narrandi modus, dum ab eadem ueritate neuter\nabscederet.\nPotest etiam hoc intellegi, quod, sicut dicit Marcus, prius\neos de uxore dimittenda interrogantes dominus uicissim interrogarit,\nquid eis praeceperit Moyses, qui cum respondissent\nMoysen permisisse libellum repudii scribere et dimittere.\nrespondit eis de ipsa lege per Moysen data, quomodo deus\ninstituerit coniugium masculi et feminae, dicens ea quae ponit\nMattheus, id est: non legistis, quia qui fecit ab initio\nmasculum et feminam fecit eos? et cetera, quibus auditis\nilli id quod ei primo interroganti responderant repetiuerunt\ndicentes: quid ergo Moyses mandauit dari libellum\nrepudii et dimittere? tunc Iesum causam ostendisse duritiae\ncordis ipsorum, quam Marcus breuitatis causa prius ponit.\ntamquam illi priori, quam Mattheus intermisit, eorum responsioni\nredditam, nihil deperire iudicans ueritati, quocumque loco\n\n\n\n\n\n\neisdem ipsis uerbis quae bis dixerant redderetur, quoniam\nipsis uerbis eam reddiderat dominus.\nSequitur Mattheus: tunc oblati sunt ei paruuli,\nut manus eis inponeret et oraret. discipuli autem\nincrepabant eis, et cetera usque ad illud ubi ait: multi\nsunt enim uocati, pauci autem electi. hunc cum Mattheo\nMarcus ordinem tenuit, sed de conductis operariis ad uineam\nsolus Mattheus interponit. Lucas autem cum commemorasset\nillud quod eis dixit quaerentibus inter se, quisnam maior\nesset, adiunxit de illo quem uiderunt eicientem demonia, cum\neum non sequeretur; inde iam digreditur ab istis duobus,\nubi ait eum firmasse faciem suam, ut iret in Hierusalem, ac\npost multa interposita occurrit eis rursus ad commemorandum\nistum diuitem, cui dicitur: uende omnia quae habes, quem\nnunc isti commemorant ex ordine, quo pariter eunt. nam ibi\netiam Lucas de istis paruulis, antequam diuitis faciat mentionem,\nquemadmodum et isti, non praetermittit. de illo ergo\ndiuite, qui quaerit, quid boni faciat, ut uitam aeternam\nconsequatur, potest uideri distare aliquid, quod secundum\nMattheum dicitur: quid- me interrogas de bono? secundum\nillos autem: quid me dicis bonum? nam quid me interrogas\nde bono? ad illud magis referri potest quod ait ille\n\n\n\n\n\n\n\n\n\n\nquaerens: quid boni faciam? ibi enim et bonum nominauit\net interrogatio est, magister autem bone nondum est interrogatio.\ncommodissime ergo intellegitur utrumque dictum: quid\nme dicis bonum et interrogas me de bono?5\nLXIIII. Sequitur Mattheus et dicit: et ascendens Iesus\nHierosolyma adsumsit duodecim discipulos secreto\net ait illis: ecce ascendimus Hierosolyma, et filius\nhominis tradetur principibus sacerdotum et scribis,\net condemnabunt eum morte et tradent eum gentibus\nad deludendum et flagellandum et crucifigendum, et\ntertia die resurget. tunc accessit ad eum mater\nfiliorum Zebedaei cum filiis suis adorans et petens\naliquid ab eo, et cetera usque ad illud ubi ait: sicut\nfilius hominis non uenit ministrari, sed ministrare\net dare animam suam redemtionem pro multis. hunc\ncum illo ordinem etiam Marcus tenet filios Zebedaei perhibens\ndixisse quod ab eis, non per eos ipsos, sed per matrem\ndictum esse Mattheus expressit, cum illa eorum uoluntatem\nattulisset ad dominum. unde magis ipsos quam illam dixisse\nquod dictum est Marcus breuiter intimauit. denique et dominus\net secundum Mattheum et secundum Marcum ipsis potius\nquam matri respondit. Lucas autem, posteaquam ex eodem\n\n\n\n\n\n\nordine commemorauit quae de passione et resurrectione sua\nduodecim discipulis praedixerit, praetermittit ea quae isti\ncommemorant, post quae interposita occurrerunt ei ad Hierichum.\nquod autem dixerunt Mattheus et Marcus de principibus\ngentium, qui dominantur subiectis, non ita futurum inter\nillos, sed eum qui erit maior etiam seruum aliorum futurum,\ndicit tale aliquid et Lucas, sed non eo loco, et ordo ipse\nindicat iterum esse eandem sententiam a domino dictam.\nSequitur Mattheus: et egredientibus eis ab\nHiericho secuta est turba multa. et ecce duo caeci\nsedentes secus uiam audierunt, quia Iesus transiret,\net clamauerunt dicentes: domine, miserere nostri, fili\nDauid, et cetera usque ad illud ubi ait: et confestim\nuiderunt et secuti sunt eum. hoc et Marcus commemorat,\nsed de uno caeco factum. quae ita soluitur quaestio, ut illa\nsoluta est de duobus, qui legionem demonum patiebantur in\nregione Gerasenorum. nam duorum etiam caecorum, quos\nmodo interposuit, unum fuisse notissimum et in illa ciuitate\nfamosissimum ex hoc etiam satis apparet, quod et nomen eius\net patris eius Marcus commemorauit, quod in tot superius\nsanatis a domino non facile occurrit, nisi cum Iahirum\n\n\n\n\n\n\n\n\narchisynagogum etiam nomine expressit. cuius filiam resuscitauit\nIesus. in quo etiam magis iste sensus appareat, quia et ille\narchisynagogus utique in loco illo nobilis fuit. procul dubio\nitaque Bartimeus iste Timei filius ex aliqua magna felicitate\ndeiectus notissimae et famosissimae miseriae fuit, quod non.\nsolum caecus, uerum etiam mendicus sedebat. hinc est ergo\nquod ipsum solum uoluit commemorare Marcus, cuius inluminatio\ntam claram famam huic miraculo conparauit, quam erat\nillius nota calamitas.\nLucas uero quamuis omnino eodem modo factum tamen in\nalio caeco intellegendus est par commemorare miraculum et\neiusdem miraculi parem modum. ille quippe hoc factum dicit.\ncum adpropinquaret Hiericho, at isti, cum egrederetur ab\nHiericho. sed nomen ciuitatis et facti similitudo putari suadet\nsemel esse factum, sed euangelistas in hoc sibi aduersari,\nquod alius dicat, cum adpropinquaret Hiericho, alii, cum\negrederetur ab Hiericho, non sane hoc persuadet nisi eis\nqui procliuius credi uolunt mentiri euangelium quam duo\nsimilia similiterque miracula fecisse Iesum. quid autem sit\ncredibilius aut quid potius uerum, et omnis fidelis filius euangelii\nfacillime uidet et omnis contentiosus, saltem cum admonitus\nfuerit, uel tacendo uel, etiamsi tacere noluerit, cogitando\nsibi ipse respondet.\nLXVI. Sequitur Mattheus et dicit: xet cum\n\n\n\n\n\n\nadpropinquasset Hierosolymis et uenissent Bethfage ad montem\noliueti, tunc Iesus misit duos discipulos dicens eis:\nite in castellum, quod contra uos est, et statim inuenietis\nasinam alligatam et pullum cum ea, et cetera\nusque ad eum locum, ubi ait: benedictus qui uenit in\nnomine domini, osanna in altissimis. hoc etiam Marcus\nnarrat eodem ordine custodito. Lucas autem in Hiericho\ninmoratur quaedam commemorans quae isti praetermiserunt\nde Zaccheo principe publicanorum et quaedam in parabolis\ndicta. post haec et ipse occurrit eis ad huius pulli commemorationem,\nin quo sedit Iesus. nec moueat quod Mattheus et\nasinam dicit et pullum, ceteri autem de asina tacent. immo\netiam recordanda est illa regula, quam de quinquagenis et\ncentenis discumbentibus, cum quinque panibus turbae pascerentur,\nsupra insinuauimus. qua insinuata non deberet hoc\niam permouere lectorem, nec si Mattheus ita de pullo tacuisset,\nquemadmodum illi de asina tacuerunt, ut maxime contrarium\nputaretur, quod unus asinam dixit, alii pullum asinae; quanto\nminus moueri oportet, quia unus ita commemorauit asinam,\nde qua ceteri tacuerunt, ut tamen pullum non taceret, de quo\nilli dixerunt! ubi ergo utrumque factum potest intellegi, nulla\nrepugnantia est, nec si alius aliud et aliud alius commemoret,\nquanto minus, ut alius unum, alius utrumque!\nIohannes quoque, cum taceat, quemadmodum dominus discipulos\nsuos ad haec animalia sibi adducenda miserit, interponit\ntamen breuiter hoc de pullo cum testimonio etiam\nprophetae, quod Mattheus adhibet. in quo etiam testimonio\nprophetico aliquantum diuersa euangelistarum locutio ab ea\nquidem sententia non recedit; sed potest mouere, quod hoc\nMattheus sic adhibet, ut asinam dicat commemorasse prophetam.\nnon autem ita se habet uel quod Iohannes interponit uel\ncodices ecclesiastici interpretationis usitatae. cuius rei causa\nilla mihi uidetur, quod Mattheus Hebraea lingua perhibetur\neuangelium conscripsisse. manifestum est autem interpretationem\nillam, quae dicitur Septuaginta, in nonnullis se aliter habere,\nquam inueniunt in Hebraeo qui eam linguam nouerunt et qui\ninterpretati sunt singuli eosdem libros Hebraeos. huius item\ndistantiae causa si quaeratur, cur tanta auctoritas interpretationis\nSeptuaginta multis in locis distet ab ea ueritate quae\nin Hebraeis codicibus inuenitur, nihil occurrere probabilius\nexistimo quam illos Septuaginta eo spiritu interpretatos, quo\net illa quae interpretabantur dicta fuerant, quod ex ipsa eorum\nmirabili quae praedicatur consensione firmatum est. ergo et\nipsi nonnulla in eloquio uariando et ab eadem uoluntate dei,\ncuius illa dicta erant et cui uerba seruire debebant, non\nrecedendo nihil aliud demonstrare uoluerunt quam hoc ipsum\nquod nunc in euangelistarum quattuor concordi quadam\ndiuersitate miramur, qua nobis ostenditur non esse mendacium,\nsi quisquam ita diuerso modo aliquid narret, ut ab eius\nuoluntate, cui consonandum et consentiendum est, non recedat.\n\n\n\n\n\n\nquod nosse et moribus utile est propter cauenda et iudicanda\nmendacia et ipsi fidei, ne putemus quasi consecratis sonis ita\nmuniri ueritatem, tamquam deus nobis quemadmodum ipsam\nrem, sic uerba, quae propter illam sunt dicenda, commendet,\ncum potius ita res, quae discenda est, sermonibus, per quos discenda\nest, praeferatur, ut istos omnino quaerere non deberemus,\nsi eam sine his nosse possemus, sicut illam nouit deus\net in ipso angeli eius.\nSequitur Mattheus et dicit: et cum intrasset\nHierosolyma, commota est uniuersa ciuitas dicens:\nquis est hic? populi autem dicebant: hic est Iesus\npropheta a Nazareth Galilaeae. et intrauit Iesus in\ntemplum dei et eiciebat omnes uendentes et ementes\nin templo, et cetera usque ad eum locum, ubi ait: uos\nautem fecistis illam speluncam latronum. hoc de turbis\nuendentium eiectis e templo omnes commemorant, sed Iohannes\nlonge diuerso ordine. nam post testimonium baptistae Iohannis\nde Iesu, cum eum commemorasset isse in Galilaeam, quando\naquam conuertit in uinum, inde post commemorationem\npaucorum in Capharnaum dierum dicit eum ascendisse in\nHierosolymam, cum esset pascha Iudaeorum, et facto flagello\n\n\n\n\n\n\nde resticulis expulisse de templo uendentes. unde manifestum\nest non semel, sed iterum hoc esse a domino factum, sed\nillud primum commemoratum a Iohanne, hoc ultimum a\nceteris tribus.\nLXVIII. Sequitur Mattheus: wet accesserunt ad eum\ncaeci et claudi in templo et sanauit eos. uidentes\nautem principes sacerdotum et scribae mirabilia quae\nfecit et pueros clamantes in templo et dicentes:\nosanna filio Dauid, indignati sunt et dixerunt ei:\naudis, quid isti dicant? Iesus autem dicit eis: utique.\nnumquam legistis, quia ex ore infantium et lactantium\nperfecisti laudem? et relictis illis abiit foras extra\nciuitatem in Bethaniam ibique mansit. mane autem\nreuertens in ciuitatem esuriuit; et uidens fici arborem\nunam secus uiam uenit ad eam et nihil inuenit\nin ea nisi folia tantum, et ait illi: numquam ex te\nfructus nascatur in sempiternum; et arefacta est continuo\nficulnea. et uidentes discipuli mirati sunt\ndicentes: quomodo continuo aruit? respondens autem\nIesus ait eis: amen dico uobis, si habueritis fidem\net non haesitaueritis, non solum de ficulnea facietis.\nsed et si monti huic dixeritis: tolle te et iacta te in .\nmare, fiet, et omnia, quaecumque petieritis in oratione\ncredentes, accipietis.\nHoc et Marcus consequenter dicit, sed non eundem ordinem\ntenet. primo enim quod eum in templum Mattheus dixit\nintrasse et eiecisse uendentes et ementes, non commemorat\nMarcus, sed circumspectis omnibus. cum iam uespera esset,\nexisse dicit in Bethaniam cum duodecim, et alia die cum\nexirent a Bethania esurisse et arbori fici dixisse quod et\nMattheus commemorat. et subiungit idem Marcus, quod\nuenerit Hierosolyma, et cum introisset in templum, eiecit\nuendentes et ementes. quasi altero die, non primo factum\nesset. sed quia Mattheus ita conectit: et relictis illis abiit\nforas extra ciuitatem in Bethaniam, unde mane reuertentem\nin ciuitatem arbori maledixisse commemorat, probabilius\ncreditur ipse potius tenuisse ordinem temporis de uendentibus\net ementibus eiectis de templo. cum enim dicit: et relictis\nillis abiit foras, quibus relictis intellegi poterit, nisi cum\nquibus superius loquebatur indignantibus, quod pueri clamarent:\nosanna filio Dauid? praetermisit ergo Marcus quod primo\ndie factum est, cum intrauit in templum, et recordatum\ninterposuit, cum dixisset, quod non inuenerit aliquid in ficulnea\npraeter folia, quod secundo die factum est, sicut ambo testantur.\nmiratos autem esse discipulos, quod arbor aruerit, et eis\ndominum respondisse de fide et de monte in mare transferendo,\nnon ipso secundo die, quo dixit arbori: iam non amplius in\naeternum quisquam ex te fructum manducet, sed tertio\ndie dicit. ipso quippe die secundo commemorauit idem Marcus\n\n\n\n\n\n\nde templo eiectos uendentes, quod primo die factum praetermiserat.\nipso ergo secundo die dicit facta uespera egressum\nde ciuitate, et cum mane transiret, uidisse discipulos ficum\naridam factam a radicibus et recordatum Petrum dixisse ei:\nrabbi, ecce ficus, cui maledixisti, aruit, tunc eum de\npotentia fidei respondisse, Mattheus autem, tamquam secundo\ndie hoc totum factum sit, id est et dictum arbori: numquam\nex te fructus nascatur in sempiternum, et arefactam\nesse continuo, et uidentibus hoc discipulis adque mirantibus\nillud de uirtute fidei fuisse responsum. unde intellegitur\nMarcum quidem secundo die commemorasse quod primo die\nfactum praetermiserat, de templo scilicet eiectos uendentes et\nementes, Mattheus uero cum commemorasset quod altero die\nfactum est de arbore maledicta, quando mane reuertebatur a\nBethania in ciuitatem. praetermisit ea quae Marcus commemorauit,\nuenisse illum in ciuitatem et uespere exisse et mane.\ncum transirent. discipulos arborem aridam fuisse miratos; et\nei quod secundo die gestum erat, quo arbor maledicta est,\nadiunxit illud quod tertio die gestum est, eius ariditatem\nmiratos esse discipulos et de potentia fidei a domino audisse,\nsic ea coniungens, ut nisi ex Marci narratione cogamur intendere,\nubi et quid Mattheus praetermiserit, non possit agnosci.\ncum ergo dixisset Mattheus: et relictis illis abiit foras\nextra ciuitatem in Bethaniam ibique mansit. mane\nautem reuertens in ciuitatem esuriuit; et uidens\nfici arborem unam secus uiam uenit ad eam et nihil\ninuenit nisi folia tantum, et ait illi: numquam abs te\n\n\n\n\n\n\nfructus nascatur in sempiternum; et arefacta est\ncontinuo ficulnea, praetermissis ceteris ad eundem diem\npertinentibus adiunxit statim: et uidentes discipuli mirati\nsunt dicentes: quomodo continuo aruit? quod alio die\nuiderunt alio die mirati sunt. intellegitur autem non tunc\naruisse, quando uiderunt, sed continuo quod maledicta est.\nneque enim arescentem, sed penitus arefactam uiderunt ac sic\neam continuo in uerbo domini aruisse intellexerunt.\nLXVIIII. Sequitur Mattheus et dicit: et cum uenisset in\ntemplum, accesserunt ad eum docentem principes\nsacerdotum et seniores populi dicentes: in qua potestate\nhaec facis et quis tibi dedit hanc potestatem?\nrespondens Iesus dixit illis: interrogo uos et ego\nunum sermonem; quem si dixeritis mihi, et ego uobis\ndicam, in qua potestate haec faciam. baptismus\nIohannis unde erat? et cetera usque ad illud ubi ait:\nnec ego dico uobis! in qua potestate haec facio..hoc\ntotum et alii duo Marcus et Lucas totidem paene uerbis\nexplicauerunt. nec in ordine inter se uidentur aliquid discrepare\nnisi, unde superius locutus sum, quod praetermissis\nquibusdam Mattheus ad alterum diem pertinentibus ita contexit\nnarrationem, ut, nisi aduertatur, possit putari ipsum in secundo\ndie adhuc uersari, Marcum autem in tertio. Lucas uero non\nquasi ex ordine dies persequens hoc subiunxit, sed cum commemorasset\neiectos de templo ementes et uendentes, praeter- >\n\n\n\n\n\n\nmisit quod exibat in Bethaniam et regrediebatur in ciuitatem\net quod de ficulnea factum est et quod mirantibus discipulis\nde fidei uirtute responsum est, adque his praetermissis intulit\ndicens: et erat docens cottidie in templo. principes\nautem sacerdotum et scribae et principes plebis\nquaerebant illum perdere et non inueniebant, quid\nfacerent illi. omnis enim populus suspensus erat\naudiens illum. et factum est in una dierum, docente\nillo populum in templo et euangelizante conuenerunt\nprincipes sacerdotum et scribae cum senioribus et\naiunt dicentes ad illum: dio nobis, in qua potestate\nhaec facis? et cetera quae etiam duo illi commemorant. unde\napparet nihil eis etiam ipso ordine repugnare, quando id quod\ndicit factum in una dierum ea dies intellegitur, in qua id\ngestum illi etiam rettulerunt.\nLXX. Sequitur Mattheus: quid autem uobis uidetur?\nhomo habebat duos filios et accedens ad primum dixit\nilli: uade hodie operare in uinea mea. ille autem\nrespondens ait: nolo; postea autem paenitentia motus\nabiit. accedens autem ad alterum dixit similiter. at\nille respondens ait: eo, domine; et non iit, et cetera\nusque ad illud ubi ait: et qui ceciderit super lapidem\nistum confringetur; super quem uero ceciderit, conteret\neum. Marcus et Lucas non commemorant de duobus istis\nfiliis, quibus imperatum est, ut irent adque operarentur hi\n\n\n\n\n\n\nuinea, sed quod post hoc narrat Mattheus de uinea, quae\nlocata est agricolis, qui persecuti sunt seruos missos ad se\net postea dilectum filium occiderunt et eiecerunt extra uineam,\netiam illi ambo non tacent eodem ordine custodito, id est\nposteaquam de baptismo Iohannis interrogati Iudaei se nescire\ndixerunt et respondit eis: nec ego dico uobis, in qua\npotestate haec facio.\nNullius hic ergo repugnantiae quaestio nascitur, nisi quod\nMattheus, cum dixisset quod dominus interrogauerit Iudaeos:\ncum uenerit dominus uineae, quid faciet agricolis\nillis? illos respondisse subiungit adque dixisse: malos\nmale perdet et uineam locabit aliis agricolis, qui\nreddent ei fructum temporibus suis. quod Marcus non\nab ipsis responsum esse commemorat, sed dominum hoc consequenter\nlocutum post interrogationem suam ipsum sibi\nquodammodo respondisse. ita enim dicit: quid ergo faciet\ndominus uineae? ueniet et perdet colonos et dabit\nuineam aliis. sed facile potest intellegi uel illorum uocem\nita subiunctam, ut non interponeretur \\'illi dixerunt\\' aut \\'illi\nresponderunt\\', sed tamen intellegeretur aut ideo responsionem\nistam domino potius adtributam, quia, cum uerum dixerunt,\netiam de illis hoc ipse respondit qui ueritas est.\nSed illud magis mouet, quod Lucas non solum eos hoc\nrespondisse non dicit haec etiam uerba ipse quoque sicut\nMarcus domino adtribuens, uerum etiam contrariam rettulisse\n\n\n\n\n\n\nresponsionem dicentes: absit. ita enim narrat: quid ergo\nfaciet illis dominus uineae? ueniet et perdet colonos\nistos et dabit uineam aliis. quo audito dixerunt illi:\nabsit. ille autem aspiciens eos ait: quid est ergo hoc\nquod scriptum est: lapidem, quem reprobauerunt\naedificantes, hic factus est in caput anguli? quomodo\nergo secundum Mattheum illi quibus haec loquebatur dixerunt:\nmalos male perdet et uineam locabit aliis agricolis,\nqui reddant ei fructum temporibus suis, cum secundum\nLucam talibus uerbis contradixerint dicentes: absit? et reuera\nquod secutus dominus ait de lapide reprobato ab aedificantibus\net facto in capite anguli, ita inlatum est, ut hoc testimonio\nconuincerentur illi parabolae contradicentes. nam et ipse\nMattheus hoc sic commemorat dictum tamquam contradicentibus,\ncum ait: numquam legistis in scripturis: lapidem.\nquem reprobauerunt aedificantes, hic factus est in\ncaput anguli? quid est enim numquam legistis, nisi quia\nhoc responderant quod esset contrarium? hoc et Marcus\nsignificat, qui haec ipsa uerba ita refert: nec scripturam\nhanc legistis: lapidem quem reprobauerunt aedificantes,\nhic factus est in caput anguli? quae sententia\nsecundum Lucam magis apparet loco suo dicta post illorum\ncontradictionem, qua dixerunt: absit. tantundem enim ualet,\nsicut hoc etiam ipse ponit: quid est ergo hoc quod\nscriptum est: lapidem, quem reprobauerunt\n\n\n\n\n\n\naedificantes, hic factus est in caput anguli? hanc enim\nsententiae uoluntatem intimat siue numquam legistis siue\nnec hoc legistis siue quid est ergo hoc quod scriptum\nest?\nRestat ergo, ut intellegamus in plebe, quae audiebat,\nquosdam respondisse quod Mattheus commemorat dicens:\naiunt illi: malos male perdet et uineam suam locabit\naliis agricolis, quosdam uero illud quod Lucas non tacuit,\nid est absit. his ergo qui illud domino responderant illi alii\nresponderunt absit, sed illorum responsio quibus isti rettulerunt\nabsit, propterea domino tributa est et a Marco et a\nLuca, quia, sicut dixi, per eos ueritas ipsa locuta est, siue\nper nescientes, si mali erant, sicut per Caifan. qui nesciens.\nquid dixerit, cum esset pontifex., prophetauit, siue per scientes\nac iam intellegentes adque credentes. ibi enim erat etiam illa\nmultitudo, per quam iam erat impleta prophetia, cum uenienti\nmagna celebritate occurrentes acclamarent: benedictus qui\nuenit in nomine domini.\nNec moueat, quod idem Mattheus principes sacerdotum et\nseniores populi dixit accessisse ad dominum et quaesiuisse, in\nqua potestate haec faceret et quis ei dederit hanc potestatem,\nquando eos de baptismo Iohannis uicissim interrogauit, unde\nesset, de caelo an ex hominibus; quibus respondentibus, quod\nnescirent, ait: nec ego uobis dico, in qua potestate haec\nfacio. inde enim secutus est contextim loquendo et ait: quid\n\n\n\n\n\n\nautem uobis uidetur? homo habebat duos filios, et\ncetera sine ulla cuiusquam rei uel personae interpositione\nsecundum Mattheum sermo contexitur usque ad hoc quod de\nlocata agricolis uinea commemoratur. potest enim putari omnia\neum principibus sacerdotum et senioribus populi locutum\nfuisse, a quibus fuerat de sua potestate interrogatus. qui\nutique si temtantes et inimici quaesierant, non in eis possunt\nintellegi qui crediderant adque illud clarum ex propheta\ntestimonium domino perhibuerant, qui etiam modo respondere\npotuissent non nescientes, sed credentes: malos male perdet\net uineam locabit aliis agricolis. hoc omnino mouere\nnon debet, ut ideo putemus non fuisse credentes in illa\nmultitudine, quae tunc domini parabolas audiebat. tacuit namque\nidem Mattheus breuitatis causa quod Lucas non tacet, parabolam\nistam scilicet non ad eos solos dictam qui de potestate\ninterrogauerant, sed ad plebem. sic enim ait: coepit autem\ndicere ad plebem parabolam hanc: homo plantauit\nuineam, et cetera. in hac ergo plebe intellegei\\\\dum est etiam\nillos esse potuisse qui sic eum audirent, quomodo cui\ndixerant: benedictus qui uenit in nomine domini, et\nipsos uel ex ipsis fuisse qui responderunt: malos male\nperdet et uineam locabit aliis agricolis. quorum responsionem\nnon solum propterea domino tribuerunt Marcus et\nLucas, quod hoc ipse dixisset, quia ueritas est, quae etiam\nper malos adque nescientes saepe loquitur occulto quodam\ninstinctu mentem hominis mouens non sanctitatis illius merito,\n\n\n\n\n\n\nsed iure propriae potestatis, uerum etiam quia tales esse\npotuerunt, ut non frustra in ipso corpore domini. iam sicut\nmembra deputarentur, ut merito eorum uox illi tribueretur\ncuius membra erant, quia iam baptizauerat plures quam\nIohannes et habebat turbas discipulorum, sicut ipsi euangelistae\nsaepe testantur, et unde erant etiam illi quingenti fratres,\nquibus eum apostolus Paulus post resurrectionem praesentatum\nesse commemorat, praesertim quia et secundum eundem\nMattheum non ita dictum est: aiunt illi: malos male\nperdet, ut in eo quod positum est illi pluralis numerus\naccipiendus sit, tamquam eorum fuerit ista responsio qui eum\nde sua potestate dolose interrogauerant, sed aiunt illi dictum\nest, id est illi ipsi domino, singulari pronomine, non plurali,\nquod in codicibus Graecis sine ullo scrupulo ambiguitatis\napparet.\nEst quidam sermo domini aput euangelistam Iohannem, ubi\nhoc quod dico facilius possit intellegi. dicebat ergo, inquit,\nIesus ad eos qui crediderunt ei Iudaeos: si uos manseritis\nin sermone meo, uere discipuli mei eritis, et\ncognoscetis ueritatem, et ueritas liberabit uos. et\nresponderunt ei: semen Abrahae sumus et nemini\nseruiuimus umquam. quomodo tu dicis: liberi eritis?\nrespondit eis Iesus: amen amen dico uobis. quia\nomnis qui facit peccatum seruus est peccati; seruus\nautem non manet in domo in aeternum. filius autem\nmanet in aeternum; si ergo filius uos liberauerit,\nuere liberi eritis. scio, quia filii Abrahae estis,\n\n\n\n\n\n\n\n\n\n\nsed quaeritis me interficere, quia sermo meus non\ncapit in uobis. non utique illis diceret: quaeritis me interficere,\nqui in eum iam crediderant, quibus dixerat: si uos\nmanseritis in sermone meo, uere discipuli mei eritis;\nsed quia hoc ad eos dixerat, qui iam in eum crediderant, ea\nuero multitudo praesens erat, quae plures habebat inimicos,\netiam non exprimente euangelista, qui essent qui responderunt.\nex hoc ipso, quod responderunt et quod deinde ab illo audire\nmeruerunt, satis apparet, quae uerba quibus sint tribuenda\npersonis. sicut ergo in hac multitudine secundum Iohannem\nerant qui iam crediderant in legum, erant etiam qui eum\noccidere quaerebant, sic in illa, de qua nunc loquimur, erant\nqui dolose dominum interrogauerant, in qua potestate illa\nfaceret, erant etiam qui non dolose, sed fideliter adclamauerant:\nbenedictus qui uenit in nomine domini. ac per hoc erant\nqui dicerent: perdet illos et uineam suam locabit aliis.\nquae uox recte etiam ipsius domini fuisse intellegitur siue\npropter ueritatem siue propter membrorum eius cum suo\ncapite unitatem. erant etiam qui talia respondentibus dicerent:\nabsit, quia intellegebant in se ipsos esse parabolam dictam.\nLXXI. Sequitur Mattheus: et cum audissent principes\nsacerdotum et Pharisaei parabolas eius, cognouerunt\nquod de ipsis diceret et quaerentes eum tenere\ntimuerunt turbas, quoniam sicut prophetam eum\n\n\n\n\n\n\nhabebant. et respondens Iesus dixit iterum in parabolis\neis dicens: simile factum est regnum caelorum\nhomini regi, qui fecit nuptias filio suo et misit\nseruos suos uocare inuitatos ad nuptias, et nolebant\nuenire, et cetera usque ad illud ubi ait: multi enim sunt\nuocati, pauci uero electi. parabolam istam de inuitatis ad\nnuptias solus Mattheus narrat. simile quiddam etiam Lucas\ncommemorat; sed non est hoc, sicut et ordo ipse indicat,\nquamuis et illud nonnullam similitudinem gerat. quod uero\npost illam parabolam de uinea et occiso filio patris familias\nsubnectit Mattheus, cognouisse Iudaeos, quod in eos totum\ndictum fuerit, et insidias coepisse moliri, hoc etiam Marcus\nLucasque testantur eundem ordinem retinentes; sed inde ipsi\npergunt in aliud ex hoc subiungentes quod et Mattheus post\nistam quam solus interposuit de nuptiis parabolam ex ordine\ninseruit.\nSequitur ergo Mattheus: tunc abeuntes Pharisaei\nconsilium inierunt, ut caperent eum in sermone.\net mittunt ei discipulos suos cum Herodianis dicentes:\nmagister, scimus, quia uerax es et uiam dei in\nueritate doces, et non est tibi cura de aliquo; non\nenim respicis personam hominum: dic ergo nobis,\nquid tibi uidetur, licet censum dari Caesari\nan non? et cetera usque ad illud ubi ait: et audientes\nturbae mirabantur in doctrina eius. haec duo domini\nresponsa, unum de nummo propter tributum reddendum\nCaesari, alterum de resurrectione propter illam mulierem, quae\n\n\n\n\n\n\n\n\nseptem sibimet succedentibus fratribus nupserat, Marcus et\nLucas similiter narrant nec in ordine aliquid discrepant. post\nparabolam quippe illam de conductoribus uineae et de Iudaeis,\nin quos dicta est, insidias praeparantibus, quae omnes tres\ncommemorauerunt, praetermittunt hi duo Marcus et Lucas\nparabolam de inuitatis ad nuptias, quam solus Mattheus interposuit,\net cum illo iam sequuntur narrantes haec duo, de\ntributo Caesaris et de muliere septem singillatim uirorum,\neodem prorsus ordine sine aliqua repugnantiae quaestione.\nLXXIII. Sequitur ergo Mattheus et dicit: Pharisaei\nautem audientes, quod silentium inposuisset Sadducaeis,\nconuenerunt in unum, et interrogauit eum unus\nex eis legis doctor temtans eum: magister, quod est\nmandatum magnum in lege? ait illi Iesus: diliges\ndominum deum tuum ex toto corde tuo et in tota\nanima tua et in tota mente tua. hoc est maximum\net primum mandatum. secundum autem simile est\nhuic: diliges proximum tuum sicut te ipsum. in his\nduobus mandatis uniuersa lex pendet et prophetae.\nhoc et Marcus commemorat eundem ordinem seruans. nec\nmoueat, quod Mattheus dicit temtantem fuisse illum, a quo\ndominus interrogatus est, Marcus autem hoc tacet et in fine\nita concludit, quod ei dominus sapienter respondenti dixerit:\nnon longe es a regno dei. fieri enim potest, ut, quamuis\ntemtans accesserit, domini tamen responsione correctus sit.\n\n\n\n\n\n\naut certe ipsam temtationem non accipiamus malam tamquam\ndecipere uolentis inimicum, sed cautam potius tamquam experiri\namplius uolentis ignotum. neque enim frustra scriptum\nest: qui facile credit leuis corde minorabitur.\nLucas autem non hoc ordine, sed longe alibi tale aliquid\ninterponit. utrum autem hoc recordetur, an alius ille sit, cum\nquo similiter de duobus istis praeceptis dominus egerit, prorsus\nincertum est. hinc autem etiam recte uidetur alius esse, non\nsolum propter ordinis multam differentiam, sed quia etiam\nipse dicitur respondisse domino interroganti et in sua responsione\ncommemorasse duo ista praecepta; et cum ei dixisset\ndominus: hoc fac, et uiues, ut illud faceret quod magnum\nesse in lege ipse responderat, secutus euangelista ait: ille\nautem uolens se iustificare dixit: et quis est mihi\nproximus? tunc dominus nan-auit de illo qui descendebat ab\nHierusalem in Hierichum et incidit in latrones. unde quia et\ntemtans praedictus est et duo praecepta ipse respondit et post\nadmonitionem domini dicentis: hoc fac, et uiues, non bonus\ncommendatur, cum dicitur de eo: ille autem uolens se\niustificare, iste autem quem pari ordine Mattheus Marcusque\ncommemorant tam bene commendatus est, ut ei diceret dominus:\nnon longe es a regno dei, probabilius creditur hunc\nalium esse, non illum.\nSequitur Mattheus: congregatis autem Pharisaeis\ninterrogauit eos Iesus dicens: quid uobis uidetur\nde Christo? cuius filius est? dicunt ei: Dauid. ait illis:\nquomodo ergo Dauid in spiritu uocat eum dominum\n\n\n\n\n\n\ndicens: dixit dominus domino meo, sede a dextris\nmeis, donec ponam inimicos tuos scabellum pedum\ntuorum? si ergo Dauid uocat eum dominum, quomodo\nfilius eius est? et nemo poterat respondere\nei uerbum, neque ausus fuit quisquam ex illa die\neum amplius interrogare. hoc consequenter et eodem\nordine Marcus quoque commemorat. Lucas etiam tantum modo\nde illo tacet qui interrogauit dominum, quod esset mandatum\nprimum in lege; hoc autem praetermisso eundem etiam ipse\nordinem seruat, et hoc de Christo, quomodo sit filius Dauid,\nquaesisse a Iudaeis dominum pariter narrat. nec interest ad\nsententiam, quod secundum Mattheum, cum interrogasset Iesus,\nquid eis uideatur de Christo, cuius esset filius, illi responderunt:\nDauid, tum demum intulit, quomodo eum Dauid diceret\ndominum; secundum illos autem duos, Marcum et Lucam,\nnec interrogati esse nec respondisse inueniuntur. intellegere\nenim debemus post eorum responsionem sententiam ipsius\ndomini a duobus euangelistis insinuatam, quomodo ab illo\ndicta sit, his audientibus quos uolebat suo magisterio utiliter\ninformare et ab scribarum alienare doctrina, qui de Christo\nillud solum sapiebant, quod secundum carnem factus erat ex\nsemine Dauid, non eum autem intellegebant deum, propter\nquod erat dominus ipsius Dauid. ideo tamquam de illis errantibus\ndominus ad istos sermonem faciens quos uolebat ab\nillorum errore liberari secundum hos duos euangelistas commemoratur,\nut quod illis dictum est: quomodo dicitis, sicut\n\n\n\n\n\n\nMattheus narrat, sic accipiatur, non tamquam ad illos, sed\ntamquam de illis ad eos potius dictum sit, quos uolebat\ninstruere.\nSequitur Mattheus ita narrationis ordinem tenens:\ntunc Iesus locutus est ad turbas et discipulos suos\ndicens: super cathedram Moysi sederunt scribae et\nPharisaei; omnia. ergo quaecumque dixerint uobis\nseruate et facite; secundum opera uero eorum nolite\nfacere. dicunt enim et non faciunt, et cetera usque ad\nillud ubi ait: non me uidebitis amodo, donec dicatis:\nbenedictus qui uenit in nomine domini. similem sermonem\nhabuisse dominum aduersus Pharisaeos et scribas legisque\ndoctores Lucas quoque commemorat, sed in domo cuiusdam\nPharisaei, qui eum uocauerat ad conuiuium. quod ut narraret,\ndigressus erat a Mattheo circa illum locum, ubi ambo commemorauerant\nquod dictum est a domino de signo Ionae trium\ndierum et noctium et de regina Austri et de Nineuitis et de\nspiritu inmundo, qui redit et inuenit mundatam domum. post\nquem sermonem dicit Mattheus: adhuc eo loquente ad\nturbas ecce mater eius et fratres stabant foris quaerentes\nloqui ei. Lucas autem in eo sermone domini commemoratis\netiam quibusdam quae Mattheus dixisse dominum\npraetermisit ab ordine, quem cum Mattheo tenuerat, ita\ndigreditur: cum loqueretur, inquit, rogauit illum\n\n\n\n\n\n\nquidam Pharisaeus, ut pranderet aput se, et ingressus\nrecubuit. Pharisaeus autem coepit intra se reputans\ndicere, quare non baptizatus esset ante prandium. et\nait dominus ad illum: nunc uos Pharisaei quod de\nforis est calicis et catini mundatis. adque hinc iam\ncetera in eosdem Pharisaeos et scribas et legis doctores talia\ndicit qualia Mattheus hoc loco, quem nunc considerandum\nsuscepimus. quamquam ergo ita ista Mattheus commemoret,\nut, quamuis domum illius Pharisaei non nominet, non tamen\nlocum exprimat, ubi dicta sint, quo repugnet aliquid illi\ndomui, tamen quia iam uenerat dominus in Hierusalem a Galilaea\net post eius aduentum ita superiora usque ad hunc sermonem\ncontexuntur. ut probabiliter accipiantur in Hierusalem gesta,\nLucas autem illud narrat, cum adhuc dominus iter ageret in\nHierusalem, uidentur mihi similes duo esse sermones, quorum\nille alterum. alterum iste narrauit.\nSane considerandum est, quomodo hic dictum sit: non me\nuidebitis amodo, donec dicatis: benedictus qui uenit\nin nomine domini, cum secundum eundem Mattheum iam\nhoc dixerint. et Lucas enim dicit hoc esse responsum a domino\nillis qui eum monuerant, ut iret inde, quoniam uellet eum\nHerodes occidere. ibi etiam aduersus ipsam Hierusalem ea\nprorsus uerba ab illo esse dicta commemorat, quae hic Mattheus.\nsic enim narratur secundum Lucam: in ipsa die\n\n\n\n\n\n\naccesserunt quidam Pharisaeorum dicentes illi: exi\net uade hinc, quia Herodes uult te occidere. et ait\nillis: ite, dicite uulpi illi: ecce eicio demonia et\nsanitates perficio hodie et cras, et tertia consummor.\nuerum tamen oportet me hodie et cras et sequenti\nambulare, quia non capit prophetam perire extra\nHierusalem. Hierusalem Hierusalem, quae occidis\nprophetas et lapidas eos qui mittuntur ad te, quotiens\nuolui congregare filios tuos quemadmodum au.is\nnidum suum sub pinnis, et noluisti! ecce relinquetur\nuobis domus uestra. dico autem uobis, quia\nnon uidebitis me, donec ueniat, cum dicetis: benedictus\nqui uenit in nomine domini. narrationi quidem\nhuic Lucae non uidetur aduersari, quod turbae dixerunt domino\nuenienti ad Hierusalem: benedictus qui uenit in nomine\ndomini; secundum quippe Lucae ordinem nondum illuc\nuenerat et nondum dictum erat. sed quia non dicit, quod inde\ntunc abscesserit, ut non ueniret nisi eo tempore, quo iam\nillud diceretur â€” perseuerat quippe in itinere suo, donec\nueniat Hierusalem â€” adque illud quod ait:ecce eicio demonia\net sanitates perficio hodie et cras et tertia consummor,\nmystice ab illo et figurate dicta intelleguntur â€” neque\n\n\n\n\n\n\nenim eo die passus est, qui est ab hoc die tertius, cum continuo\ndicat: oportet me hodie et cras et sequenti ambulare\nâ€”, cogit profecto etiam illud mystice intellegi quod\nait: non uidebitis me, donec ueniat, cum dicetis:\nbenedictus qui uenit in nomine domini, de illo suo\naduentu, quo in claritate uenturus est, hoc significans, ut illud\nquod ait: eicio demonia et sanitates perficio hodie et\ncras et tertia consummor, referatur ad corpus eius, quod\nest ecclesia. expelluntur enim demonia, cum relictis paternis\nsuperstitionibus credunt in eum gentes, et perficiuntur sanitates,\ncum secundum eius praecepta uiuitur, posteaquam fuerit\ndiabolo et huic saeculo renuntiatum, usque in finem resurrectionis,\nqua tamquam tertia consummabitur, hoc est ad\nplenitudinem angelicam per corporis etiam inmortalitatem\nperficietur ecclesia. quapropter ordo iste Matthei nequaquam\nputandus est in aliud aliquid esse digressus; sed Lucas magis\nintellegendus est uel praeoccupasse quae gesta sunt in Hierusalem\net recordando interposuisse, antequam eius narratio\ndominum perduceret Hierusalem, aut eidem ciuitati iam\npropinquantem talia respondisse monentibus ut caueret Herodem,\nqualia Mattheus eum dicit etiam turbis locutum, cum iam\nperuenisset in Hierusalem adque illa omnia peracta essent\nquae supra narrata sunt.\nLXXVI. Sequitur Mattheus et dicit: et egressus Iesus\nde templo ibat. et accesserunt discipuli eius, ut\nostenderent ei aedificationes templi. ipse autem\nrespondens dixit illis: uidetis haec omnia? amen dico\n\n\n\n\n\n\nuobis, non relinquetur hic lapis super lapidem, qui\nnon destruatur. Marcus etiam commemorat hoc eodem\npaene ordine post Â£ t aliquantam digressionem ad hoc factam, ut\ncommemoraret de uidua, quae misit duo minuta in gazophylacio,\nquod cum eo Lucas solus commemorat. nam etiam secundum\nMarcum, posteaquam illud dominus egit cum Iudaeis, quomodo\nacciperent Christum filium Dauid, ea narrantur quae dicit de\ncauendis Pharisaeis et ypocrisi eorum. quem locum Mattheus\nlatissime persecutus est et plura ibi dicta narrauit. adque\nideo post eundem locum, quem breuiter perstrinxit Marcus et\ncopiose digessit Mattheus, nihil amplius Marcus intulit, sicut\ndixi, quam de illa uidua pauperrima et uberrima ac deinde\nsubiunxit ea quibus Mattheo iterum cohaereret dicens de\ntempli futura euersione., Lucas quoque post illud de Christo,\nquomodo esset filius Dauid, pauca de cauenda ypocrisi.\nPharisaeorum commemorat. inde sicut Marcus pergit ad uiduam,\nquae duo minuta in gazophylacium misit. deinde subiungit\nde templi futura euersione quod Mattheus et Marcus.\nSequitur Mattheus dicens: sedente autem eo\nsuper montem oliueti accesserunt ad eum discipuli\n\n\n\n\n\n\nsecreto dicentes: dic nobis, quando haec erunt et\nquod signum aduentus tui et consummationis saeculi?\net respondens Iesus dixit eis: uidete, ne quis uos\nseducat. multi enim uenient in nomine meo dicentes:\nego sum Christus, et multos seducent, et cetera usque\nad illud ubi ait: et ibunt hi in supplicium aeternum.\niusti autem in uitam aeternam. nunc iam istum prolixum\nsermonem domini secundum tres euangelistas Mattheum.\nMarcum et Lucam consideremus. eundem quippe tenentes\nordinem pariter ista contexunt. dicunt quidem hic aliqua etiam\nsinguli propria, in quibus nulla est repugnantiae metuenda\nsuspicio; de his autem quae, pariter dicunt necubi sibimet\naduersari putentur, uidendum est. neque enim dici potest, si\naliquid tale occurrerit, aliud esse adque alibi a domino similiter\ndictum, quando eodem loco rerum ac temporum omnium\ntrium uersatur narratio. sane quod earundem sententiarum a\ndomino dictarum non eundem omnes ordinem seruant, nihil\nad rem pertinet uel intellegendam uel insinuandam, dum ea\nquae ab illo dicta referuntur non sibimet aduersentur.\nQuod ergo Mattheus ait: et praedicabitur hoc euangelium\nregni in uniuerso orbe in testimonium omnibus\ngentibus, et tunc ueniet consummatio, etiam Marcus\neodem ordine ita commemorat: in omnes gentes primum\noportet praedicari euangelium. non dixit: et tunc ueniet\nconsummatio, sed hoc significat quod ait primum, id est\net in omnes gentes primum oportet praedicari euangelium,\nquia illi de fine interrogauerant. cum ergo dicit\n\n\n\n\n\n\nprimum in omnes gentes oportet praedicari euangelium,\nsignificat utique primum \\'antequam ueniat consummatio.\\'\nItem quod Mattheus ait: cum ergo uideritis abominationem\ndesolationis, quae dicta est a Danihele\npropheta, stantem in loco sancto, qui legit intellegat,\nhoc Marcus ita dicit: cum autem uideritis abominationem\ndesolationis stantem ubi non debet qui legit\nintellegat. in qua mutatione uerbi exposuit eandem sententiam;\nideo quippe ubi non debet, quia in loco sancto non\ndebet. Lucas autem non ait: cum uideritis abominationem\ndesolationis stantem in loco sancto, aut: ubi non\ndebet, sed ait: cum autem uideritis circumdari ab exercitu\nHierusalem, tunc scitote, quia adpropinquauit\ndesolatio eius. tunc ergo erit abominatio desolationis in\nloco sancto.\nQuod autem ait Mattheus: tunc qui in Iudaea sunt\nfugiant in montes, et qui in tecto, non descendat\ntollere aliquid de domo sua, et qui in agro, non\nreuertatur tollere tunicam suam, totidem paene uerbis\nhoc etiam Marcus commemorat. Lucas autem: tunc qui in\nIudaea sunt, inquit, fugiant in montes. hoc sicut illi duo,\ncetera uero aliter. sequitur enim et dicit: qui in medio eius,\ndiscedant, et qui in regionibus, non intrent in eam,\nquia dies ultionis hi sunt, ut impleantur omnia quae\n\n\n\n\n\n\nscripta sunt. satis diuersum uidetur quod illi dixerunt: et\nqui super tectum, non descendat tollere aliquid de\ndomo, et quod iste dicit: et qui in medio eius, discedant,\nnisi forte quia perturbatio magna erit tam magno instante\npericulo, illi quos inclusisset obsidio, quod significat dicendo:\nqui in medio eius, in tecto erunt adtoniti et uolentes uidere.\nquid inpendeat uel qua euadendum sit. sed quomodo ait:\ndiscedant, quando supra dixit: cum autem uideritis\ncircumdari ab exercitu Hierusalem? nam illud quod\nsequitur: qui in regionibus, non intrent in eam, uidetur\nad congruam pertinere admonitionem, et potest obseruari, ut\nqui extra sunt non in eam intrent, qui autem in medio sunt.\nquomodo discedant ab exercitu iam ciuitate circumdata? an\nhoc est esse in medio eius, quando iam ita periculum\nurguebit, ut temporaliter ad praesentem uitam tuendam non\npossit euadi, et quoniam tunc parata debet esse anima ac\nlibera nec carnalibus desideriis occupata et oppressa, hoc significat\nquod ab aliis duobus dictum est in tecto uel super\ntectum, ut quod iste ait discedant, id est non iam huius\nuitae desiderio capiantur, sed in aliam uitam migrare parati\nsint, hoc illi duo dixerint: non descendat tollere aliquid\nde domo, id est nullo affectu inclinetur in carnem tamquam\naliquid inde commodi percepturus, et quod iste ait: qui in\ns\n\n\n\n\n\n\nregionibus, non intrent in eam, id est qui iam bono cordis\nproposito extra illam facti sunt non eam rursus carnali cupiditate\ndesiderent, hoc illi dixerint: et qui in agro est non reuertatur\nretro tollere uestimentum suum, tamquam iterum\ninuolui curis, quibus erat exutus?\nQuod uero ait Mattheus: IOorate autem, ut non fiat\nfuga uestra hieme uel sabbato, hinc Marcus partem dixit,\npartem tacuit: orate uero, inquit, ut hieme non fiant.\nLucas hoc non dixit, sed tamen dixit aliquid solus, quo mihi\nuideatur hanc ipsam, quae ab istis obscure posita est,\ninlustrasse sententiam. ait enim: attendite autem uobis,\nne forte grauentur corda uestra in crapula et ebrietate\net curis huius uitae, et superueniat in uos\nrepentina dies illa. tamquam laqueus enim superueniet\nin omnes qui sedent super faciem orbis terrae.\nuigilate itaque in omni tempore orantes, ut digni\nhabeamini fugere ista omnia quae futura sunt. haec\nintellegitur fuga, quam Mattheus commemorat, quae non debet\nfieri hieme uel sabbato. ad hiemem autem pertinent curae\nhuius uitae, quas Lucas aperte posuit, ad sabbatum uero\ncrapula et ebrietas. curae quippe tristes sunt uelut hiems,\ncrapula uero et ebrietas carnali laetitia luxuriaque cor submergit\nadque obruit, quod malum sabbati nomine propterea\nsignificatum est, quia haec erat iam, sicuti et nunc est, Iudaeorum\npessima consuetudo illo die deliciis afluere, dum\n\n\n\n\n\n\nspiritale sabbatum ignorant; aut si aliquid aliud in illis\nsecundum Mattheum et Marcum uerbis intellegendum est,\naliquid aliud etiam Lucas dixerit, dum tamen nulla repugnantiae\nquaestio moueatur. neque enim nunc euangelia exponenda\nsuscepimus, sed a falsitatis uel fallaciae calumniis defendenda.\nalia uero quae in hoc sermone Mattheus posuit communia\ncum Marco nihil habent quaestionis, quae autem cum Luca,\nnon in hoc sermone Lucas ea posuit, cuius huic ordo concordat,\nsed alibi talia uel recordatur adque inserit praeoccupando,\nut prius commemoret quae post a domino dicta sunt,\nuel bis a domino dicta facit intellegi, et nunc secundum\nMattheum et tunc secundum ipsum.\nLXXVIII. Sequitur Mattheus: xet factum est, cum consummasset\nIesus sermones hos omnes, dixit discipulis\nsuis: scitis quia post biduum pascha fiet et filius\nhominis tradetur, ut crucifigatur. huic adtestantur alii\nduo Marcus et Lucas ab eodem ordine non recedentes. neque\nhoc tamquam a domino dictum insinuant; hoc enim intimare\npraetermiserunt. ex sua tamen persona et Marcus dicit: erat\nautem pascha et azyma post biduum, et Lucas: adpropinquabat\nautem dies festus azymorum qui dicitur\npascha. sic ergo adpropinquabat, ut esset post biduum, sicut\nalii duo apertius consonant. Iohannes uero tribus quidem locis\ncommemorauit eiusdem diei festi propinquitatem, cum alia\nquaedam duobus superioribus locis narraret, tertio autem loco\napparet eius narratio circa ipsa uersari tempora, ubi hoc etiam\nilli tres intimant, id est inpendentis iam dominicae passionis.\nSed hoc uideri potest parum diligenter intuentibus esse\ncontrarium, quod Mattheus et Marcus posteaquam dixerunt\npascha post biduum futurum, deinde commemorauerunt, quod\nerat Iesus in Bethania, ubi de unguento illo pretioso dicitur,\nIohannes autem ante sex dies paschae dicit Iesum uenisse in\nBethaniam de unguento eadem narraturus. quomodo ergo\nsecundum illos duos post biduum futurum erat pascha, cum\nposteaquam id dixerunt inueniantur cum Iohanne in Bethania\nillud de unguento quod ipse narrantes, tunc autem ipse dicat\npost sex dies futurum pascha? sed qui ita mouentur non\nintellegunt Mattheum et Marcum illud quod in Bethania de\nunguento factum erat recapitulando posuisse non post illam\nde biduo praedicationem suam, sed ante iam factum, cum\nadhuc sex dies essent ad pascha. non enim quisquam eorum,\ncum dixisset post biduum futurum pascha. sic adiunxit de\nillo facto in Bethania, ut diceret \\'post haec cum esset\nBethaniae\\', sed Mattheus quidem: cum autem esset, inquit,\nIesus in Bethania, Marcus autem: cum esset Bethaniae.\nquod utique intellegitur et antequam illa dicerentur quae\nante biduum paschae dicta sunt. sicut ergo ex Iohannis\nnarratione colligitur, ante sex dies paschae uenit in Bethaniam,\nibi factum est illud conuiuium, ubi de unguento pretioso fit\ncommemoratio, inde uenit Hierosolymam sedens super asellum.\ndeinde postea geruntur ea quae narrant post hunc aduentum\neius Hierosolymis gesta. ex illo ergo die, quo uenit in Bethaniam\nadque illud de unguento factum est, usque ad diem, quo ista\nomnia gesta adque dicta sunt, intellegimus etiam euangelistis\nnon commemorantibus consumtum fuisse quadriduum, ut\n\n\n\n\n\n\n\n\n\n\noccurreret dies, quem ante biduum paschae duo definierunt.\nLucas autem cum ait: adpropinquabat dies festus azymorum,\nnon expressit biduum, sed hanc propinquitatem, quam\ncommemorauit, in ipso interuallo bidui debemus accipere.\nIohannesuero cum dicit: proximum erat pascha Iudaeorum,\nnon hoc biduum uult intellegi, sed sex dies ante pascha.\nproinde, cum quaedam post hoc dictum commemorasset, tunc\niam uolens ostendere quam proximum fuisse pascha dixisset:\nIesus ergo ante sex dies, inquit, paschae uenit in\nBethaniam, ubi fuerat Lazarus mortuus, quem suscitauit\nIesus. fecerunt autem ei cenam ibi. hoc est\nillud quod commemorant recapitulantes Mattheus et Marcus,\ncum iam dixissent post biduum futurum pascha. recapitulando\nergo ad illum diem redeunt in Bethania, qui erat ante sex\ndies paschae, et narrant quod Iohannes de cena et unguento,\nunde uenturus erat Hierosolymam et peractis illic quae narrata\nsunt peruenturus ad diem, qui erat ante biduum paschae.\nunde isti digressi sunt, ut recapitulando commemorarent quod\nante in Bethania de unguento gestum est, cuius rei peracta\nnarratione illuc iterum redeunt, unde digressi fuerant, id est\nut iam sermo domini narretur, quem habuit ante biduum\npaschae. nam si tollamus de medio quod gestum in Bethania\ndigredientes ab ordine recolendo et recapitulando narrarunt\net ipsum ordinem contexamus, ita sermo dirigitur secundum\nMattheum dicente domino: scitis, quia post biduum\npascha fiet et filius hominis tradetur, ut crucifigatur.\n\n\n\n\n\n\ntunc congregati sunt principes sacerdotum et seniores\npopuli in atrium principis sacerdotum, qui dicebatur\nCaifas, et consilium fecerunt, ut Iesum dolo tenerent\net occiderent. dicebant autem: non in die festo, ne\nforte tumultus fieret in populo. tunc abiit unus de\nduodecim, qui dicitur ludas Scarioth, ad principes\nsacerdotum, et cetera. inter illud enim quod dictum est: ne\ntumultus fieret in populo, et illud quod dictum est: tunc\nabiit unus de duodecim, qui dicitur ludas, interpositum\nest illud de Bethania quod recapitulando dixerunt, quo nos\npraetermisso contexuimus narrationem, ut insinuaremus non\nrepugnare ordinem temporum. secundum Marcum autem eodem\nBethaniae conuiuio, quod recapitulando et ipse interposuit, similiter\npraetermisso ita se ordo narrationis tenet: erat autem\npascha et azyma post biduum, et quaerebant summi\nsacerdotes et scribae, quomodo eum dolo tenerent et\nocciderent. dicebant enim: non in die festo, ne forte\ntumultus fieret populi. et ludas Scarioth, unus ex\nduodecim, abiit ad summos sacerdotes, ut proderet\neum, et cetera. etiam hic inter illud quod dictum est: ne\nforte tumultus fieret populi, et illud quod adiunximus: et\nludas Scariothes unus ex duodecim, positum est illud de\nBethania quod recapitulando dixerunt. Lucas sane ipsam rem\ngestam in Bethania praetermisit. haec diximus propter sex\n\n\n\n\n\n\n\n\ndies ante pascha, quod dixit Iohannes, cum in Bethania rem\ngestam narraret, et biduum ante pascha, quod Mattheus\nMarcusque dixerunt, cum post hoc a se dictum illud ipsum\nin Bethania, quod Iohannes, commemorarent.\nLXXVIIII. Sequitur Mattheus ab eo loco, ubi finem feceramus\nconsiderandae narrationis, et dicit: tunc congregati sunt\nprincipes sacerdotum et seniores populi in atrium\nprincipis sacerdotum, qui dicebatur Caifas, et consilium\nfecerunt, ut Iesum dolo tenerent et occiderent.\ndicebant autem: non in die festo, ne forte tumultus\nfieret in populo. cum autem esset Iesus in Bethania\nin domo Simonis leprosi, accessit ad eum mulier\nhabens alabastrum unguenti pretiosi et effudit super\ncaput ipsius recumbentis, et cetera usque ad illud ubi\nait: dicetur et quod haec fecit in memoriam eius.\nnunc iam de muliere adque unguento pretioso quod in Bethania\ngestum est consideremus. Lucas enim quamuis simile factum\ncommemoret nomenque conueniat eius, aput quem conuiuabatur\ndominus â€” nam et ipsum Simonem dicit â€”, tamen,\nquia non est contra naturam uel contra morem hominum, ut,\nsi potest unus homo habere nomina duo, multo magis possint\net unum nomen habere homines duo, potius credibile est\nalium fuisse illum Simonem, non leprosum, in cuius domo\n\n\n\n\n\n\nhoc in Bethania gerebatur. nam nec Lucas in Bethania rem\ngestam dicit, quam narrat, et quamuis non commemoret ciuitatem\naut castellum, ubi factum sit, tamen non uidetur in\neodem loco uersari eius narratio. nihil itaque aliud intellegendum\narbitror nisi non quidem aliam fuisse tunc mulierem,\nquae peccatrix accessit ad pedes Iesu et osculata est et lauit\nlacrimis et tersit capillis et unxit unguento, cui dominus adhibita\nsimilitudine de duobus debitoribus ait dimissa esse\npeccata multa, quoniam dilexit multum, sed eandem Mariam\nbis hoc fecisse, semel scilicet, quod Lucas narrauit, cum primo\naccedens cum illa humilitate et lacrimis meruit peccatorum\nremissionem. nam hoc et Iohannes, quamuis non sicut Lucas\nquemadmodum factum esset narrauerit, tamen ipsam Mariam\ncommendans commemorauit, cum iam de Lazaro resuscitando\ncoepisset loqui, antequam ueniret in Bethaniam. quod ita ibi\nnarrat: erat autem quidam, inquit, languens Lazarus\na Bethania de castello Mariae et Marthae sororis\neius. Maria autem erat, quae unxit dominum unguento\net extersit pedes eius capillis suis, cuius\nfrater Lazarus infirmabatur. hoc dicens Iohannes adtestatur\nLucae, qui hoc in domo Pharisaei cuiusdam Simonis\nfactum esse narrauit â€” iam itaque hoc Maria fecerat â€”, quod\nautem in Bethania rursus fecit, aliud est, quod ad Lucae\nnarrationem non pertinet, sed pariter narratur a tribus, Iohanne\nscilicet, Mattheo et Marco.\nInter istos igitur tres, Mattheum, Marcum et Iohannem,\nquemadmodum hoc conueniat adtendamus, de quibus non est\ndubium, quod eandem rem narrent gestam in Bethania, ubi\netiam discipuli, quod omnes tres commemorant, murmurauerunt\naduersus mulierem tamquam de perditione pretiosissimi\nunguenti. quod ergo Mattheus et Marcus caput domini unguento\nillo perfusum dicunt, Iohannes autem pedes, regula\nilla ostenditur non esse contrarium, quam demonstrauimus,\ncum de quinque panibus pasceret turbas. ibi enim, quia non\ndefuit qui et quinquagenos et centenos discubuisse commemoraret,\ncum alius quinquagenos dixerit, non potuit uideri contrarium,\npotuisset autem, si alius centenos tantum posuisset,\nsicut alius quinquagenos, et tamen debuit inueniri utrumque\nfactum esse. quo exemplo informari nos oportuit, sicut illic\nadmonui, etiam ubi singula euangelistae commemorant, utrumque\nfactum intellegere. proinde et hic non solum caput, sed\net pedes domini accipiamus perfudisse mulierem. nisi forte,\nquoniam Marcus fracto alabastro perfusum caput commemorat,\ntam quisque absurdus et calumniosus est, ut aliquid in uase\nfracto neget remanere potuisse, unde etiam pedes perfunderet.\nsed cum iste contenderit sic esse fractum, ut nihil ibi residui\nfieret, nitens aduersus ueritatem euangelii, quanto melius et\n\n\n\n\n\n\nreligiosius contendet alius non esse ita fractum, ut totum\neffunderet, nitens pro ueritate euangelii! ille autem calumniator\nsi tam pertinaciter caecus est, ut euangelistarum concordiam\nde alabastro fracto frangere conetur, prius accipiat perfusos\npedes, antequam illud fractum esset, ut in integro remaneret,\nunde etiam caput perfunderetur, ubi fractura illa totum\n, effunderet. a capite quippe nobis ordinate consuli agnoscimus,\nsed ordinate etiam nos a pedibus ad caput ascendimus.\nCetera facti huius nullam mihi uidentur habere quaestionemquod\nenim alii dicunt discipulos murmurasse de unguenti\neffusione pretiosi. fohannes autem ludam commemorat et ideo,\nquia fur erat, manifestum puto esse discipulorum nomine\neundem ludam significatum locutione illa, quam de Philippo\nin quinque panibus insinuauimus, plurali numero pro singulari\nusurpato. potest etiam intellegi, quod et alii discipuli aut\nsenserint hoc aut dixerint aut eis Iuda dicente persuasum sit\nadque omnium uoluntatem Mattheus et Marcus etiam uerbis\nexpresserint, sed ludas propterea dixerit, quia fur erat, ceteri\nuero propter pauperum curam, Iohannem autem de solo illo\nid commemorare uoluisse, cuius ex hac occasione furandi\nconsuetudinem credidit intimandam.\nSequitur Mattheus: tunc abiit unus de\n\n\n\n\n\n\nduodecim, qui dicitur ludas Scarioth, ad principes sacerdotum\net ait illis: quid uultis mihi dare et ego uobis\neum tradam? at illi constituerunt ei triginta argenteos,\nusque ad illud ubi ait: et fecerunt discipuli sicut\nconstituit illis Iesus et parauerunt pascha. nihil in hoc\ncapitulo contrarium putari potest Marco et Lucae, qui hoc\nidem similiter narrant. quod enim dicit Mattheus: ite in\nciuitatem ad quendam et dicite ei: magister dicit:\ntempus meum prope est, aput te facio pascha cum\ndiscipulis meis, eum significat quem Marcus et Lucas\ndicunt patrem familias uel dominum domus, in qua eis cenaculum\ndemonstratum est, ubi pararent pascha.. quod ergo\ninterposuit Mattheus ad quendam tamquam ex persona sua\nstudio breuitatis illum conpendio uoluit insinuare. si enim\ndiceret dixisse dominum (ite in ciuitatem et dicite ei: magister\ndicit: tempus meum prope est, aput te facio pascha\\', tamquam\nciuitati dicendum esset, acciperetur. ac per hoc non ex domini,\ncuius mandatum narrabat, sed ex sua persona interposuit ad\nquendam iussisse dominum ut irent, ne haberet necesse totum\ndicere, cum hoc illi ad insinuandam iubentis sententiam sufficere\nuideretur. nam neminem sic loqui, ut dicat cite ad quendam\\\\\nquis nesciat? si enim diceret cite ad quemcumque\\' aut \\'quemlibet\\',\nposset esse integra locutio, sed non esset certus homo.\nad quem mitterentur, cum eum certum ostendant quamuis\ntacito eius nomine Marcus et Lucas. sciebat quippe dominus.\nad quem mitteret. et ut eum etiam illi quos mittebat inuenire\n\n\n\n\n\n\npossent, praemonuit, quod indicium sequerentur, de homine\ngestante aquae laguenam uel amphoram, ut eum secuti ad\ndomum, quam uolebat, uenirent. cum itaque non hic posset\ndici dici ad quemlibet\\', quod integritas quidem locutionis admittit,\nsed hoc loco rei huius, quae insinuabatur, ueritas non\nadmittit, quanto minus hic dici potuit cite ad quendam-, quod\nomnino numquam recta locutione dici potest! sed plane discipulos\na domino non ad quemlibet, sed ad quendam hominem,\nid est ad certum aliquem missos esse manifestum est. quod\nnobis ex persona sua recte potuit euangelista narrare, ut\ndiceret \\'misit eos ad quendam, ut dicerent ei: aput te facio\npascha). potuit etiam sic \\'misit eos ad quendam dicens: ite,\ndicite ei: aput te facio pascha\\'. ac per hoc cum uerba domini\nposuisset dicentis: ite in ciuitatem, interposuit ipse: ad\nquendam, non quia hoc dominus dixerit. sed ut ipse nobis\ninsinuaret tacito nomine fuisse quendam in ciuitate, ad quem\ndomini discipuli mittebantur, ut praepararent pascha. ac sic\npost hanc ex persona sua interpositionem duorum uerborum\nsequitur ordinem uerborum domini dicentis: et dicite ei:\nmagister dicit. iam enim si quaeras: cui? recte respondetur:\nilli cuidam homini, ad quem misisse insinuauit euangelista,\ncum ex persona sua interposuisset: ad quendam. minus\nquidem usitata locutio, sed tamen sic intellecta integerrima\nest; aut si habet aliquid proprietatis Hebraea lingua, qua\nperhibetur scripsisse Mattheus, ut etiam totum ex persona\ndomini dictum locutionis integritate non careat, uiderint qui\n\n\n\n\n\n\nnouerunt. sane ita posset etiam Latine dici, si diceretur ite\nin ciuitatem ad quendam, quem uobis demonstrauerit homo,\nqui uobis occurrerit laguenam aquae portans\\'. hoc modo\niubenti sine ambiguitate posset optemperari, uelut etiam, si\ndiceret <ite in ciuitatem ad quendam qui manet illo aut illo\nloco, in tali uel tali domo\\' cum expressione loci et designatione\ndomus posset intellegi, posset fieri. his autem adque\nhuiusmodi ceteris tacitis indiciis qui dicit ite ad quendam et\ndicite ei* ideo non potest audiri, quia certum aliquem uult\nintellegi, cum dicit (ad quendam\\' et non exprimit, quomodo\ndinoscatur. quod si ex persona dictum euangelistae illud interpositum\nacceperimus, erit quidem necessitate breuitatis subobscura\nlocutio, sed tamen integra. quod uero Marcus laguenam\ndicit, quam Lucas amphoram, ille uasis genus, ille modum\nsignificauit, uterque ueritatem sententiae custodiuit.\nSequitur Mattheus: uespere autem facto discumbebat\ncum duodecim discipulis et edentibus illis dixit:\namen dico uobis. quia unus uestrum me traditurus\nest. et contristati ualde, coeperunt singuli dicere:\nnumquid ego sum, domine? et cetera usque ad illud ubi\nait: respondens autem ludas, qui tradidit eum, dixit:\nnumquid ego sum, rabbi? ait illi: tu dixisti. in his\n\n\n\n\n\n\nquae consideranda nunc proposuimus nihil adferunt quaestionis\netiam ceteri euangelistae, qui talia commemorant.\nIam quoniam omnium quattuor narratio in eo uersatur loco,\nin quo necesse est eos usque in finem pariter ambulare nec\nmultum digredi ab inuicem, sicubi forte alius aliud commemorat\nquod alius praetermittit, uidetur mihi expeditius nos demonstrare\nposse omnium euangelistarum conuenientiam, si ab hoc iam\nloco omnium omnia contexamus et in unam narrationem\nfaciemque digeramus. sic ergo arbitror commodius faciliusque\nid quod suscepimus explicari, ut adgrediamur narrationem\nomnia commemorantes cum eorum adtestatione euangelistarum,\nqui ex his omnibus quisque quod potuit aut quod uoluit\ncommemorauit, ut tamen ab omnibus haec omnia dicerentur,\nquae demonstrandum est in nullo sibi esse contraria.\nHinc igitur incipiamus secundum Mattheum: 2Â®cenantibus\neis accepit Iesus panem et benedixit ac fregit\ndeditque discipulis suis et ait: accipite et comedite,\nhoc est corpus meum. hoc et Marcus Lucasque commemorant.\nquod enim Lucas de calice bis commemorauit, prius,\nantequam panem daret, deinde, posteaquam panem dedit, illud\nquod superius dixit praeoccupauit, ut solet, illud uero quod\n\n\n\n\n\n\nordine suo posuit non commemorauerat superius; utrumque\nautem coniunctum hanc sententiam facit, quae et illorum est.\nIohannes autem de corpore et sanguine domini hoc loco nihil\ndixit, sed plane alibi multo uberius hinc dominum locutum\nesse testatur. nunc uero cum dominum a cena surrexisse et\npedes discipulorum lauisse commemorasset reddita etiam\nratione, cur eis hoc fecerit, in qua dominus adhuc clause\nsignificauerat per testimonium scripturae ab eo se tradi qui\nmanducaret eius panem, uenit ad hunc locum, quem tres ceteri\npariter insinuant: cum haec dixisset, inquit, Iesus,\nturbatus est spiritu et protestatus est et dixit: amen,\namen dico uobis, quia unus ex uobis tradet me.\naspiciebant ergo, sicut idem ipse Iohannes subnectit, ad\ninuicem discipuli haesitantes, de quo diceret. et\ncontristati, sicut Mattheus et Marcus dicunt. coeperunt\nei singillatim dicere: numquid ego? at ipse respondens\nait, sicut Mattheus sequitur, qui intingit mecum\nmanum in parapside, hic me tradet. et sequitur idem\nMattheus ita subnectens: filius quidem hominis uadit,\nsicut scriptum est de illo: uae autem homini illi, per\nquem filius hominis tradetur! bonum erat ei, si natus\nnon fuisset homo ille. in his et Marcus hoc etiam ordine\nconsonat. deinde Mattheus subiungit: respondens autem\n\n\n\n\n\n\nludas, qui tradidit eum, dixit: numquid ego sum,\nrabbi? ait illi: tu dixisti. etiam hic non expressum est,\nutrum ipse esset. potest enim adhuc intellegi tamquam \\'non\nego dixi\\', potuit etiam hoc sic dici a Iuda et a domino responderi,\nut non omnes aduerterent.\nDeinde sequitur Mattheus et inserit mjsterium corporis et\nsanguinis a domino discipulis datum sicut et Marcus et Lucas.\nsed cum tradidisset calicem, rursus de traditore suo locutus\nest, quod Lucas persequitur dicens: uerum tamen ecce\nmanus tradentis me mecum est in mensa. et quidem\nfilius hominis secundum quod definitum est uadit,\nuerum tamen uae illi homini, per quem tradetur! hic\niam intellegendum est illud consequi, quod Iohannes narrat,\nisti autem praetermiserunt, sicut Iohannes quaedam praetermisit\nquae illi dixerunt. cum ergo post traditum calicem dixisset\ndominus quod a Luca positum est: uerum tamen ecce\nmanus tradentis me mecum est in mensa, et cetera, coniungitur\nillud secundum Iohannem: erat ergo recumbens\nunus ex discipulis eius in sinu Iesu, quem diligebat\nIesus: innuit ergo huic Simon Petrus et dicit ei:\nquis est de quo dicit? itaque cum recubuisset ille\nsupra pectus Iesu, dicit ei: domine, quis est? respondit\nIesus: ille cui ego intinctum panem porrexero. et\ncum intinxisset panem, dedit Iudae Simonis Scarioth.\net post buccellam tunc introiuit in illum satanas.\nHic uidendum est, ne non solum Lucae, qui iam dixerat\nintrasse satanan in cor Iudae, quando pactus est tunc cum\nIudaeis, ut eum accepta pecunia traderet, sed etiam sibi ipsi\nIohannes repugnare uideatur, quia iam dixerat superius, antequam\nistam buccellam acciperet: et cena facta, cum di abolus\ninmisisset in cor, ut traderet eum ludas. quomodo enim\nintrat in cor, nisi inmittendo iniquas persuasiones cogitationibus\niniquorum? sed nunc intellegere debemus a diabolo\nludam plenius esse possessum, sicut contra in bono illi qui\niam acceperant spiritum sanctum, quando eis post resurrectionem\ninsuflauit dicens: accipite spiritum sanctum, postea\neum, cum desuper missus esset die pentecostes, utique plenius\nacceperunt. post buccellam ergo tunc introiit in eum satanas.\net, sicut contextim Iohannes ipse commemorat: dicit ei\nIesus: quod facis, fac citius. hoc autem nemo sciuit\ndiscumbentium ad quid dixerit ei. quidam enim\nputabant, quia loculos habebat ludas, quia dicit ei\nIesus: eme ea quae opus sunt nobis ad diem festum,\naut egenis ut aliquid daret. cum ergo accepisset\nille buccellam, exiit continuo. erat autem nox. cum\nergo dixisset, dicit Iesus: nunc clarificatus est filius\n\n\n\n\n\n\nhominis et deus clarificatus est in eo. et deus clarificabit\neum in semet ipso et continuo clarificabit eum.\nII. Filioli, adhuc modicum uobiscum sum. quaeritis\nme, et. sicut dixi ludaeis, quo ego uado, non potestis\nuenire, et uobis dico modo. mandatum nouum do\nuobis, ut diligatis inuicem, sicut dilexi uos, et uos\ndiligatis inuicem. in hoc cognoscent omnes, quia mei\ndiscipuli estis, si dilectionem habueritis ad inuicem.\ndicit ei Simon Petrus: domine, quo uadis? respondit\nIesus: quo ego uado, non potes me modo sequi;\nsequeris autem postea. dicit ei Petrus: quare non\npossum sequi te modo? animam meam pro te ponam.\nrespondit Iesus: animam tuam pro me ponis? amen,\namen dico tibi, non cantabit gallus, donec me ter\nneges. hoc de praedicta negatione sua Petro non solus\nIohannes, ex cuius euangelio modo ista interposui, sed et\nceteri tres commemorant. non sane omnes ex una eademque\noccasione sermonis ad eam commemorandam ueniunt. nam\nMattheus et Marcus pari prorsus ordine et eodem narrationis\nsuae loco eam subnectunt ambo, posteaquam dominus egressus\nest ex illa domo, ubi manducauerant pascha, Lucas uero et\nIohannes, antequam inde esset egressus. sed facile possemus\n\n\n\n\n\n\nintellegere aut illos duos eam recapitulando posuisse aut istos\npraeoccupando, nisi magis moueret, quod tam diuersa non\ntantum uerba sed etiam sententias domini praemittunt, quibus\npermotus Petrus illam praesumtionem proferret uel cum domino\nuel pro domino moriendi, ut magis cogant intellegi ter eum\nexpressisse praesumtionem suam diuersis locis sermonis Christi\net ter illi a domino responsum, quod eum esset ante galli\ncantum ter negaturus.\nNeque enim incredibile est aliquantum disiunctis interuallis\ntemporis Petrum commotum esse ad praesumendum sicut ad\nnegandum uel ei dominum aliquid ter similiter respondisse,\nquando quidem etiam contextim nullis aliis interpositis rebus\naut uerbis post resurrectionem ter illum interrogat, utrum\neum amet, et ei ter hoc idem respondenti etiam ipse mandatum\nde pascendis ouibus suis unum idemque ter praecipit.\nhoc autem esse credibilius, quod ter ostenderit praesumtionem\nsuam Petrus et de trina sua negatione ter a domino audierit,\nex ipsis euangelistarum uerbis, quae a domino dicta diuerse\nac diuersa commemorant, sic probatur. ecce meminerimus\nquod nunc interposui ex euangelio Iohannis. hoc certe dixerat:\nfilioli, adhuc modicum uobiscum sum. quaeritis me,\net, sicut dixi Iudaeis, quo ego uado, non potestis\nuenire, et uobis dico modo. mandatum nouum do\nuobis, ut diligatis inuicem, sicut dilexi uos, et uos\ndiligatis inuicem. in hoc cognoscent omnes, quia\n\n\n\n\n\n\n\n\n\n\nmei discipuli estis, si dilectionem habueritis ad\ninuicem. dicit ei Simon Petrus: domine, quo uadis?\nnempe hic manifestum est ex illis uerbis motum esse Petrum,\nut diceret: domine, quo uadis? quia dicentem audierat:\nquo ego uado, non potestis uenire. respondit Iesus eidem\nPetro: quo ego uado, non potes me modo sequi; sequeris\nautem postea. tunc ille: quare non possum, inquit,\nsequi te modo? animam meam pro te ponam. huic\npraesumtioni respondit dominus futuram eius negationem.\nLucas autem cum commemorasset dixisse dominum: Simon,\necce satanas expetiuit uos, ut cribraret sicut triticum:\nego autem rogaui pro te, ut non deficiat fides tua,\net tu aliquando conuersus confirma fratres tuos, tunc\nsubiecit Petrum respondisse: domine, tecum paratus sum\net in carcerem et in mortem ire. et ille dixit: dico\ntibi, Petre, non cantabit hodie gallus, donec ter neges\nnosse me. quam hoc aliud sit, aliud illud unde Petrus ad\npraesumendum permotus sit, quis non uideat? at uero Mattheus:\net ymno dicto, inquit, exierunt in montem oliueti.\ntunc dicit illis Iesus: omnes uos scandalum patiemini\nin me in ista nocte. scriptum est enim: percutiam\n\n\n\n\n\n\npastorem et dispargentur oues gregis. postquam\nautem resurrexero, praecedam uos in Galilaeam. sic\nprorsus et Marcus. quid habent etiam haec uerba uel sententiae\nsimile illis, uel quibus secundum Iohannem uel quibus secundum\nLucam Petrus rettulit praesumtionem suam? et hic ergo\nita sequitur: respondens autem Petrus ait illi: etsi\nomnes scandalizati fuerint in te, ego numquam scandalizabor.\nait illi Iesus: amen dico tibi, quia in hac\nnocte, antequam gallus cantet, ter me negabis. ait\nilli Petrus: etiamsi oportuerit me mori tecum, non\nte negabo. similiter et omnes discipuli dixerunt.\nHaec paene ipsis uerbis etiam Marcus commemorat, nisi\nquod non generaliter, sed distinctius, quemadmodum futurum\nesset, expressit dictum a domino: amen dico tibi, quia tu\nhodie in nocte hac, priusquam bis gallus uocem\ndederit, ter me es negaturus. cum itaque omnes dicant\npraedixisse dominum, quod eum Petrus esset negaturus, antequam\ngallus cantaret, non autem omnes dicant, quotiens gallus\ncantaret, Marcus hoc solus narrauit expressius. unde nonnullis\nuidetur non congruere ceteris, quia parum adtendunt et maxime\neorum obnubilatur intentio, cum aduersus euangelium animo\ninduuntur hostili. tota enim Petri negatio trina negatio est.\nin eadem namque permansit trepidatione animi propositoque\nmendacii, donec admonitus, quid ei praedictum sit, amaro\nfletu et cordis dolore sanaretur. haec autem tota, id est trina\nnegatio, si post primum galli cantum inciperet, falsum dixisse\n\n\n\n\n\n\n\n\nuiderentur tres, quorum Mattheus dixit: amen dico tibi,\nquia hac nocte, antequam gallus cantet, ter me negabis,\nLucas autem: dico tibi, Petre, non cantabit hodie gallus,\ndonec ter neges nosse me. Iohannes autem: amen amen\ndico tibi, non cantabit gallus, donec me ter neges diuersis enim uerbis et uerborum ordine eandem explicauerunt\nsententiam dixisse dominum, quod, antequam gallus cantaret,\neum Petrus esset negaturus. rursus si totam trinam negationem\nante peregisset, quam cantare gallus inciperet, superfluo\ndixisse Marcus deprehenderetur ex persona domini: amen\ndico tibi, quia tu hodie in nocte hac, priusquam\ngallus bis uocem dederit, ter me negaturus es. quid\nenim adtinebat dicere priusquam bis, quando, si ante primum\ngalli cantum tota illa trina negatio conpleretur, simul et ante\nsecundum et ante tertium et ante omnes galli cantus eiusdem\nnoctis conpleta inueniretur, quae ante ipsum primum\nconpleta probaretur? sed quia ante primum galli cantum\ncoepta est illa trina negatio, adtenderunt illi tres, non quando\neam conpleturus esset Petrus, sed quanta futura esset et\nquando coeptura, id est quia trina et quia ante galli cantum,\nquamquam in animo eius et ante primum galli cantum tota\n\\'possit intellegi. quamuis enim uerbis negantis ante primum\ncoepta, ante secundum autem galli cantum peracta sit tota\n\n\n\n\n\n\nilla trina negatio, tamen affectione animi et timore Petri ante\nprimum tota concepta est. nec interest, quantis morarum\ninteruallis trina uoce enuntiata sit, cum cor eius etiam ante\nprimum galli cantum tota possederit, tam magna scilicet\nformidine inbibita, ut posset dominum non solum semel, sed\niterum et tertio interrogatus negare, ut rectius diligentiusque\nadtendentibus, quomodo iam mulierem moechatus est in corde\nsuo qui eam uiderit ad concupiscendum. sic Petrus quandocumque\nuerbis ederet timorem, quem tam uehementem animo\nconceperat, ut perdurare posset usque ad tertiam domini\nnegationem, tota trina negatio ei tempori deputanda est,\nquando eum trinae negationi sufficiens timor inuasit. ex quo\netiam si post primum galli cantum inciperent pulsato interrogationibus\npectore uerba illa negationis erumpere, nec sic\nabsurde adque mendaciter ante galli cantum ter negasse diceretur,\nquando ante galli cantum tantus timor obsederat mentem,\nqui eam posset usque ad tertiam negationem perducere. multo\nminus igitur mouere debet, quia trina negatio etiam trinis\nnegantis uocibus ante galli cantum coepta, etsi non ante\nprimum galli cantum peracta est. tamquam si alicui diceretur\n\n\n\n\n\n\nhac nocte, antequam gallus cantet, ad me scribes epistulam,\nin qua mihi ter conuiciaberis, non utique, si eam ante omnem\ngalli cantum scribere inciperet et post primum galli cantum\nfiniret, ideo dicendum erat falsum fuisse praedictum. Marcus\nergo de ipsarum uocum interuallis planius elocutus est, qui\ndixit ex persona domini: priusquam bis gallus uocem\ndederit, ter me es negaturus. ita gestum esse apparebit,\ncum ad eundem locum narrationis euangelicae uenerimus, ut\netiam illic ostendatur euangelistas sibi congruere.\nSi autem quaeruntur ipsa omnino uerba, quae Petro dominus\ndixerit, neque inueniri possunt et superfluo quaeruntur, cum\nsententia eius, propter quam cognoscendam uerba proferuntur,\netiam in diuersis euangelistarum uerbis possit esse notissima.\nsiue ergo diuersis sermonum domini locis commotus Petrus\nsingillatim ter enuntiauerit praesumtionem suam et ter ei\ndominus suam negationem praedixerit, sicut probabilius indagatur,\nsiue aliquo narrandi ordine possint omnium euangelistarum\ncommemorationes in unum redigi, quibus demonstretur\nsemel dominum praedixisse Petro praesumenti, quod eum\nnegaturus esset, nulla hic euangelistarum repugnantia deprehendi\npoterit, sicut nulla est.\nIII. Nunc ergo quantum possumus ipsum ex omnibus\nordinem iam sequamur. cum itaque secundum Iohannem hoc\nPetro praedictum esset, sequitur idem Iohannes et conserit\n\n\n\n\n\n\ndomini sermonem dicentis: non turbetur cor uestrum.\ncreditis in deum, et in me credite. in domo patris\nmei mansiones multae sunt, et cetera sermonis eius praeclara\nmaximeque sublimia diu narrat, donec contextim ueniat\nad illum locum, ubi ait dominus: pater iuste, et mundus\nte non cognouit, ego autem te cognoui, et hi cognouerunt,\nquia tu me misisti, et notum eis feci nomen\ntuum et notum faciam, ut dilectio, qua dilexisti me,\nin ipsis sit et ego in ipsis. cum autem facta esset\ncontentio inter eos, quis eorum uideretur esse maior,\nsicut Lucas commemorat, dixit eis: reges gentium dominantur\neorum, et qui potestatem habent super eos\nbenefici uocantur. uos autem non sic, sed qui maior\nest in uobis fiat sicut iunior et qui praecessor est\nsicut ministrator. nam quis maior est, qui recumbit\nan qui ministrat? nonne qui recumbit? ego autem in\nmedio uestrum sum sicut qui ministrat. uos autem\nestis qui permansistis mecum in temtationibus meis.\net ego dispono uobis, sicut disposuit mihi pater\nmeus regnum, ut edatis et bibatis super mensam\nmeam in regno, et sedeatis super thronos iudicantes\nduodecim tribus Israhel. ait autem dominus Simoni,\nsicut Lucas ipse subiungit: ecce satanas expetiuit uos, ut\n\n\n\n\n\n\ncribraret sicut triticum; ego autem rogaui pro te.\nut non deficiat fides tua, et tu aliquando conuersus\nconfirma fratres tuos. qui dixit ei: domine, tecum\nparatus sum et in carcerem et in mortem ire. 34 et ille\ndixit: dico tibi, Petre, non cantabit hodie gallus, donec\nter. abneges nosse me. et dixit eis: quando misi uos\nsine sacculo et pera et calciamentis, numquid aliquid\ndefuit uobis? at illi dixerunt: nihil. dixit ergo eis:\nsed nunc qui habet sacculum tollat, similiter et peram.\net qui non habet uendat tunicam suam et emat gladium.\ndico enim uobis, quoniam adhuc hoc quod scriptum\nest oportet impleri in me: et quod cum iniustis deputatus\nest. etenim ea quae sunt de me finem habent.\nat illi dixerunt: domine, ecce gladii duo hic. at ille\ndixit eis: satis est. et ymno dicto, sicut Mattheus\nMarcusque commemorant, exierunt in montem oliueti.\ntunc dicit illis Iesus: omnes uos scandalum patiemini\nin me in ista nocte. scriptum est enim: percutiam\npastorem et dispargentur oues gregis. postquam\nautem resurrexero, praecedam uos in Galilaeam\nrespondens autem Petrus ait illi: etsi omnes scandalizati\nfuerint in te, ego numquam scandalizabor.\nait illi Iesus: amen dico tibi, quia in hac nocte,\nantequam gallus cantet, ter me negabis. ait illi\nPetrus: etiamsi oportuerit me mori tecum, non te\nnegabo. similiter et omnes discipuli dixerunt. haec\nsecundum Mattheum inseruimus; sed et Marci paene ipsa et\n\n\n\n\n\n\ntotidem uerba sunt, nisi quia distat illud quod de galli cantu\niam supra enodauimus.\nContexit ergo narrationem Mattheus et dicit: tunc\nuenit Iesus cum illis in uillam, quae dicitur Gethsamani.\nhoc dicit et Marcus, hoc et Lucas non expresse nominato\npraedio, cum ait: et egressus ibat secundum consuetudinem\nin montem oliuarum. secuti sunt autem\nillum et discipuli. et cum peruenisset ad locum dixit\nillis: orate, ne intretis in temtationem. iste locus\nest, cuius nomen illi dixerunt Gethsamani. ibi fuisse intellegimus\nhortum, quem commemorat Iohannes ita narrans: haec\ncum dixisset Iesus, egressus est cum discipulis suis .\ntrans torrentem Cedron, ubi erat hortus, in quem\nintroiuit ipse et discipuli eius. deinde secundum Mattheum\ndixit discipulis: sedete hic, donec uadam illuc et\norem. et adsumto Petro et duobus filiis Zebedaei\ncoepit contristari et maestus esse. tunc ait illis:\ntristis est anima mea usque ad mortem; sustinete\nhic et uigilate mecum. et progressus pusillum procidit\nin faciem suam orans et dicens: mi pater, si\npossibile est, transeat a me calix iste; uerum tamen\nnon sicut ego uolo, sed sicut tu. et uenit ad discipulos\net inuenit eos dormientes, et dicit Petro: sic\n\n\n\n\n\n\nnon potuistis una hora uigilare mecum? uigilate et\norate, ut non intretis in temtationem. spiritus quidem\npromtus est, caro autem infirma. iterum secundo\nabiit et orauit dicens: pater mi, si non potest hic\ncalix transire, nisi bibam illum, fiat uoluntas tua. et\nuenit iterum et inuenit eos dormientes; erant enim\noculi eorum grauati. et relictis illis iterum abiit et\norauit tertio eundem sermonem dicens. tunc uenit\nad discipulos suos et dicit illis: dormite iam et\nrequiescite; ecce adpropinquauit hora et filius hominis\ntradetur in manus peccatorum. surgite, eamus; ecce\nadpropinquauit qui me tradet.\nHaec etiam Marcus eoque prorsus modo adque ordine\nconserit aliquanto breuius quasdam constringens sententias et\naliquid magis aperiens. nam uidetur hic sermo secundum\nMattheum tamquam sibi ipsi contrarius, quod post tertiam\norationem uenit ad discipulos suos et dicit illis: dormite\niam et requiescite; ecce adpropinquauit hora et\nfilius hominis tradetur in manus peccatorum. surgite,\neamus; ecce adpropinquauit qui me tradet. quomodo\nenim supra dormite iam et requiescite, cum conectat:\necce adpropinquauit hora, et ideo dicat: surgite, eamus?\nqua uelut repugnantia commoti qui legunt conantur ita pronuntiare\nquod dictum est: dormite iam et requiescite,\n\n\n\n\ntamquam ab exprobrante, non a permittente sit dictum. quod\nrecte fieret, si esset necesse. cum uero Marcus ita hoc\ncommemorauerit, ut, cum dixisset: dormite iam et requiescite,\nadiungeret sufficit et deinde inferret uenit hora, ecce\ntradetur filius hominis, utique intellegitur post illud quod\neis dictum est: dormite et requiescite, siluisse dominum\naliquantum, ut hoc fieret quod permiserat, et tunc intulisse:\necce adpropinquauit hora. ideo post illa uerba secundum\nMarcum positum est sufficit, id est (quod requieuistis iam\nsufficit). sed quia commemorata non est ipsa interpositio silentii\ndomini, propterea coartat intellectum, ut in illis uerbis alia\npronuntiatio requiratur.\nLucas autem praemisit, quotiens orauerit; dixit sane, quod\nisti tacuerunt, et orantem ab angelo confortatum et prolixius\norantis sudorem fuisse sanguineum et guttas decurrentes in\nterram. cum ergo dicit: et cum surrexisset ab oratione\netuenisset ad discipulos suos, non expressit quota oratione;\nnihilo tamen illis duobus repugnat. Iohannes uero, posteaquam\nin hortum ingressum dicit cum discipulis suis, non comme*\nmorat, quid illic egerit, donec eius traditor cum Iudaeis ad\neum conprehendendum ueniret\nTres igitur isti eandem rem ita narrauerunt, sicut etiam\nunus homo ter posset cum aliquanta uarietate, nulla tamen\n\n\n\n\n\n\naduersitate. Lucas autem, quantum ab eis progressus, id est\nauulsus fuerit, ut oraret, manifestius aperuit dicens: quantum\niactus est lapidis. porro autem Marcus primo ex uerbis\nsuis idem narrauit rogasse dominum: ut, si fieri posset.\ntransiret ab eo illa hora, id est passionis, quam calicis\nnomine mox significauit. deinde uerba ipsa domini sic enuntiauit:\nabba pater, omnia tibi possibilia sunt, transfer\ncalicem hunc a me. quibus uerbis si adiungas quod illi duo\ndixerunt et quod ipse etiam Marcus ex persona sua pariter\nsupra posuit, ita sententia manifestatur: pater, si fieri\npotest, omnia enim tibi possibilia sunt, transfer calicem\nistum a me, ne quis eum putaret patris minuisse\n\\'potestatem, cum ait: si fieri potest; non enim dixit (si facere\npotes\\', sed: si fieri potest; fieri autem potest quod ille\nuoluerit. sic itaque dictum est si fieri potest, ac si diceretur\nsi uis. manifestauit enim Marcus, quo intellectu accipiendum\nsit si fieri potest, quando ait: omnia tibi possibilia sunt.\net quod commemorauerunt eum dixisse: uerum non quod\nego uolo, sed quod tu â€” quod tantundem ualet, quantum\nsi et ita dicatur: uerum tamen non mea uoluntas, sed\ntua fiat â€” satis ostendit non ex possibilitate, sed ex uoluntate\npatris dictum esse si fieri potest, praesertim quia Lucas\net hoc ipsum planius intimauit; non enim ait: si fiori potest,\nsed: si uis. cui apertiori sententiae apertius iungitur quod\nMarcus posuit, ut ita dicatur: si uis, omnia enim tibi\npossibilia sunt, transfer a me calicem istum.\n. Quod autem ipse Marcns non solum pater sed abba pater\neum dixisse commemorat, hoc est abba Hebraeice, quod est\nLatine pater. et fortasse dominus propter aliquod sacramentum\nutrumque dixerit uolens ostendere illam se tristitiam in\npersona sui corporis, id est ecclesiae suscepisse, cui factus\nest angularis lapis, uenienti ad eum partim ex Hebraeis, ad\nquos pertinet quod ait abba, partim ex gentibus, ad quas\npertinet quod ait pater. etiam Paulus apostolus non praetermittens\nhoc sacramentum: in quo clamamus, inquit, abba\npater, et iterum ait: misit deus spiritum suum in corda\nnostra clamantem abba pater. oportuit enim ut bonus magister\net uerus saluator infirmioribus conpatiens in se ipso demonstraret\nnon debere suos martyres desperare, si qua forte\ncordibus eorum inreperet sub tempus passionis ex humana\nfragilitate tristitia, cum eam uincerent uoluntati suae praeponendo\nuoluntatem dei, quia ille scit, quid expediat quibus\nconsulit. de qua tota re non nunc tempus est, ut uberius\ndisseratur; agitur enim modo de conuenientia euangelistarum,\nin quorum diuersitate uerborum salubriter discimus non aliud\nin uerbis ad audiendam ueritatem quam sententiam loquentis\nesse requirendam. hoc est enim pater quod abba pater, sed\nad sacramentum intimandum planius est abba pater, ad\nunitatem significandam sufficit pater. et dominum quidem\nabba pater dixisse credendum est; sed tamen non eluceret\nsententia, nisi aliis dicentibus pater demonstraretur sic esse\n\n\n\n\n\n\nillas duas ecclesias ex Iudaeis et Graecis. ut etiam una sit.\nei illo ergo intellectu dictum est abba pater, quo idem\ndominus alibi ait: habeo alias oues, quae non sunt ex\nhoc ouili, gentes utique significans, cum haberet oues etiam\nin populo Israhel. sed quia secutus adiecit: oportet me et\neas adducere, ut sit unus grex et unus pastor, quantum\nualet ad Israhelitas et gentes abba pater, tantum ad unum\ngregem solum pater.\nV. Adhuc ergo ipso loquente, sicut dicit Mattheus et\nMarcus, ecce ludas unus de duodecim uenit et cum\neo turba multa cum gladiis et fustibus a principibus\nsacerdotum et senioribus populi. qui autem tradidit\neum dedit illis signum dicens: quemcumque osculatus\nfuero, ipse est, tenete eum. et confestim accedens\nad legum dixit: haue, rabbi, et osculatus est eum.\ndixitque illi primo quod ait Lucas: Iuda, osculo filium\nhominis tradis? deinde quod Mattheus: ad quod uenisti.\namice? deinde dixit quod Iohannes commemorat: quid\nquaeritis? responderunt ei: Iesum Nazorenum. dicit\neis Iesus: ego sum. stabat autem et Iudas. qui tradebat\neum, cum ipsis. ut ergo dixit eis: ego sum.\nabierunt retrorsum et ceciderunt in terram. iterum\n,\n\n\n\n\n\n\nergo eos interrogauit: quem quaeritis? illi autem\ndixerunt: legum Nazoreum. respondit Iesus: dixi\nuobis, quia ego sum. si ergo me quaeritis, sinite hos\nabire. ut impleretur sermo, quem dixit: quia quos\ndedisti mihi, non perdidi ex ipsis quemquam.\nVidentes autem, sicut Lucas dicit, hi qui circa\nipsum erant quod futurum erat dixerunt ei: domine,\nsi percutimus in gladio? et percussit unus ex ipsis,\nquod omnes quattuor dicunt, seruum principis sacerdotum\net amputauit auriculam eius, sicut Lucas et Iohannes\ndicunt, dextram. qui autem percussit secundum Iohannem\nPetrus erat, quem percussit autem Malchus uocabatur. deinde\nquod Lucas dicit: respondens Iesus ait: sinite usque\nhuc, et adiunxit quod Mattheus commemorat: conuerte\ngladium tuum in locum suum. omnes enim qui acceperint\ngladium gladio peribunt. an putas, quia non\npossum rogare patrem meum et exhibebit mihi modo\nplus quam duodecim milia legiones angelorum? quomodo\nergo implebuntur scripturae, quia sic oportet\nfieri? his uerbis adiungi potest quod illum eo loco Iohannes\ndixisse commemorat: calicem, quem dedit mihi pater: non\n\n\n\n\n\n\nbibam illum? tunc, sicut dicit Lucas, tetigit auriculam illius\nqui percussus erat et sanauit eum.\nNec moueat, quasi contrarium sit quod Lucas dixit interrogantibus\ndiscipulis, si percuterent in gladio, dominum\nrespondisse: sinite usque huc, quasi post illam percussionem\nita dictum fuerit, ut placuerit ei usque huc factum, sed\namplius fieri noluerit, cum in uerbis, quae Mattheus posuit,\nintellegatur potius totum factum, quo usus est Petrus gladio,\ndomino displicuisse. illud enim uerius est, quod cum eum\ninterrogassent dicentes: domine, si percutimus in gladio?\ntunc respondit: sinite usque huc, id est non uos moueat\nquod futurum est; permittendi sunt huc usque progredi. id\nest ut me adprehendant et impleantur quae de me scripta\nsunt. sed inter moras uerborum interrogantium dominum et\nillius respondentis Petrus defensionis auiditate et maiore pro\ndomino commotione percussit; sed non potuerunt etiam simul\ndici quae simul fieri potuerunt. non enim diceret respondens\nautem Iesus, nisi illorum interrogationi responderet, non\nfacto Petri. nam de facto Petri quid iudicauerit, Mattheus\nsolus dicit. ubi etiam non dixit Mattheus \\'respondit Iesus\nPetro: conuerte gladium tuum\\', sed dixit: tunc ait illi Iesus:\nconuerte gladium tuum, quod post factum apparet dixisse\ndominum. illud uero quod Lucas posuit: respondens autem\nIesus ait: sinite usque huc, illis qui interrogauerant\nresponsum esse accipiendum est; sed quia, ut diximus, inter\nuerba interrogantium et respondentis domini facta est uno\n\n\n\n\n\n\nictu percussio, hoc ordine iudicauit esse narrandum, ut etiam\ninter uerba interrogationis et responsionis eam insereret. non\nest ergo contrarium hoc ei quod dixit Mattheus: omnes enim\nqui acceperint gladium gladio peribunt, id est qui usi\nfuerint gladio. uideri autem posset contrarium, si dominus\nex illa responsione saltem usque ad unum nec ipsum letale\nuulnus usum tamen gladii spontaneum adprobasse demonstraretur.\nquamquam etiam Petro dictum totum congruenter\nintellegi possit, ut sic conectatur et quod Lucas et quod\nMattheus rettulit, quemadmodum supra commemoraui: sinite\nusque huc et conuerte gladium in locum suum. omnes\nenim qui acceperint gladium gladio peribunt, et cetera.\nquomodo autem sit intellegendum sinite usque huc, iam\nexposti, et si aliter melius potest, ita sit, dum tamen euangelistarum\nueritas constet.\nPostea sequitur Mattheus et commemorat eum in illa hora\ndixisse turbis: tamquam ad latronem existis cum\ngladiis et fustibus conprehendere me. cotidie aput\nuos sedebam docens in templo et non me tenuistis.\ntunc addit etiam uerba, quae Lucas ponit: sed haec est\nhora uestra et potestas tenebrarum. hoc autem\ntotum factum est, sicut Mattheus dicit, ut implerentur\nscripturae prophetarum. tunc discipuli omnes relicto\neo fugerunt, sicut et Marcus dicit. sequebatur autem\nillum unus adulescens amictus sindone, sicut idem\n\n\n\n\n\n\n\n\n\n\nMarcus commemorat. et cum tenuissent eum, reiecta\nsindone nudus profugit ab eis.\nVI. At illi tenentes legum duxerunt ad Caifan.\nprincipem sacerdotum, ubi scribae et seniores conuenerant,\nsicut Mattheus dicit. sed primo ad Annam ductus\nest, socerum Caifae, sicut Iohannes dicit. Marcus autem et\nLucas nomen non dicunt pontificis. ductus est autem ligatus,\ncum adessent in illa turba tribunus et cohors et ministri\nIudaeorum, sicut Iohannes commemorat. Petrus autem\nsequebatur eum a longe usque in atrium principis\nsacerdotum. et ingressus intro sedebat cum ministris,\nut uideret finem, sicut dicit Mattheus. et calefaciebat\nse ad ignem, sicut in eo loco narrationis dicit Marcus. hoc\net Lucas commemorat, quod Petrus sequebatur a longe.\naccenso autem igne in medio atrio et circumsedentibus\nillis erat Petrus in medio eorum. et Iohannes\ndicit, quod sequebatur Simon Petrus et alius discipulus.\ndiscipulus autem ille alius erat notus pontifici\net introiuit cum Iesu in atrium pontificis, sicut Iohannes\ndicit. Petrus autem stabat ad ostium foris, secundum\neundem Iohannem. exiit ergo discipulus alius, qui erat\nnotus pontifici et dixit ostiariae et introduxit Petrum,\nsicut idem Iohannes dicit. sic enim factum est, ut intus esset\net Petrus in atrio, sicut et alii dicunt.\n\n\n\n\n\n\n\nPrincipes autem sacerdotum et omne concilium.\nsicut Mattheus dicit, quaerebant falsum testimonium\ncontra Iesum, ut eum morti traderent, et non inuenerunt,\ncum multi falsi testes accessissent. conuenientia\nenim testimonia non erant, sicut Marcus dicit, cum\neundem locum commemoraret. nouissime autem uenerunt\nduo falsi testes. sicut dicit Mattheus, et dixerunt: hic\ndixit: possum destruere templum dei et post triduum\naedificare illud. alios etiam Marcus commemorat dixisse:\nnos audiuimus eum dicentem: ego dissoluam templum\nhoc manu factum et per triduum aliud non manu\nfactum aedificabo. et ideo non erat conueniens\ntestimonium illorum, sicut idem Marcus ibidem dicit.\net surgens princeps sacerdotum ait illi: nihil respondes\nad ea quae isti aduersum te testificantur?\nIesus autem tacebat. et princeps sacerdotum ait\nilli: adiuro. te per deum uiuum, ut dicas nobis, si tu\nes Christus filius dei. dicit illi Iesus: tu dixisti.\nhaec Mattheus. Marcus autem eadem aliis uerbis dicit, nisi\nquod tacet, quod eum adiurauerit princeps sacerdotum. sed\ntantum ualere ostendit quod ei dicit Iesus: tu dixisti, quantulum\nsi diceret: ego sum. sequitur enim, ut ait idem Marcus:\n\n\n\n\n\n\n\n\nIesus autem dixit illi: ego sum. et uidebitis filium\nhominis a dextris sedentem uirtutis et uenientem\ncum nubibus caeli. hoc dicit etiam Mattheus, sed non\ndicit respondisse Iesum \\'ego sum\\'. tunc princeps sacerdotum\nscidit uestimenta sua dicens: blasphemauit:\nquid adhuc indigemus testibus? quod Mattheus commemorat\net sequitur: ecce nunc audistis blasphemiam.\nquid uobis uidetur? at illi respondentes dixerunt:\nreus est mortis. hoc etiam testatur et Marcus. et sequitur\nMattheus: tunc expuerunt in faciem eius, et colafis\neum ceciderunt. alii autem palmas in faciem ei dederunt\ndicentes: prophetiza nobis, Christe, quis est\nqui te percussit? hoc dicit et Marcus; commemorat etiam\nquod ei faciem uelauerunt. de his Lucas quoque testatur.\nHaec intellegitur passus dominus usque ad mane in domo\nprincipis sacerdotum, quo prius adductus est, ubi etiam Petrus\ntemtatus est. sed de Petri temtatione, quae inter has domini\ncontumelias facta est, non eodem ordine omnes narrant; nam\nipsas primo commemorat Mattheus et Marcus, deinde Petri\ntemtationem; Lucas uero explicat prius temtationem Petri.\ntum demum has domini contumelias; Iohannes autem incipit\nPetri temtationem dicere et interponit quaedam de contumeliis\ndomini et adiungit, quod inde missus est ad Caifan pontificem,\n\n\n\n\n\n\net inde recapitulat, ut explicet quam coeperat temtationem\nPetri in domo, quo primo adductus est, et redit ad ordinem,\nubi ostendat, quemadmodum ductus sit dominus ad Caifan.\nSic ergo Mattheus sequitur: Petrus uero sedebat foris\nin atrio, et accessit ad eum una ancilla dicens: et tu\ncum Iesu Galilaeo eras. at ille negauit coram omnibus\ndicens: nescio, quid dicis. exeunte autem illo\nianuam, uidit illum alia et ait his qui erant ibi: et\nhic erat cum Iesu Nazoreno. et iterum negauit cum\niuramento: quia non noui hominem. et post pusillum\naccesserunt qui stabant et dixerunt Petro: uere et tu\nex illis es; nam et loquella tua manifestum te facit.\ntunc coepit detestari et iurare, quia non nouisset\nhominem. et continuo gallus cantauit. haec dicit Mattheus.\nintellegitur autem, quod, posteaquam exiit foras. cum iam\nsemel negasset, gallus cantauit prius, quod Mattheus tacet et.\nMarcus dicit.\nNon autem foris ante ianuam iterum negauit, sed cum\nredisset ad focum; quando autem redierit, non opus erat\ncommemorare. Marcus ergo sic illud narrat: et exiit foras\nante atrium, et gallus cantauit. rursus autem cum\nuidisset illum ancilla, coepit dicere circumstantibus:\nquia hic ex illis est. at ille iterum negauit. haec uero\nancilla non eadem, sed alia est, sicut dicit Mattheus. sane\nhoc quoque intellegitur, quia secunda negatione a duobus\nconpellatus est, et ab ancilla scilicet, quam commemorat\n\n\n\n\n\n\nMattheus et Marcus, et ab alio, quem commemorat Lucas.\nsic enim hoc narrat Lucas: Petrus uero sequebatur a\nlonge. accenso autem igne in medio atrio et circumsedentibus\nillis erat Petrus in medio illorum. quem\ncum uidisset ancilla quaedam sedentem ad lumen et\ncum fuisset intuita, dixit: et hic cum illo erat. at\nille negauit eum dicens: mulier, non noui illum. et\npost pusillum alius uidens eum dixit: et tu de illis\nes. hoc ergo quod Lucas ait: et post pusillum, iam egressus\nerat Petrus ianuam et primus gallus cantauerat, iamque\nredierat, ut, quemadmodum dicit Iohannes, ad focum stans\niterum negaret. Iohannes enim in prima negatione Petri non\nsolum de primo galli cantu tacet, sicut ceteri excepto Marco.\nsed etiam, quod sedentem ad ignem cognouit ancilla, non\ncommemorat. hoc enim tantum ait: dicit ergo Petro\nancilla ostiaria: numquid ergo et tu de discipulis\nes hominis istius? dicit ille: non sum. deinde interponit,\nquae gesta sunt cum Iesu in eadem domo, quae commemoranda\narbitratus est, ita narrans: stabant autem serui et\nministri ad prunas, quia frigus erat, et calefiebant;\nerat autem cum eis et Petrus stans et calefaciens\nse. hic ergo intellegitur iam exisse foras Petrum et redisse;\nprimo enim sedebat ad ignem, postea iam rediens stare coeperat.\nSed forte ait aliquis: nondum exierat, surrexerat autem\nexiturus. hoc potest dicere qui putat foris ante ianuam secundo.\ninterrogatum negasse. uideamus ergo Iohannis sequentia:\nll\\'pontifex ergo, inquit, interrogauit legum de discipulis\nsuis et de doctrina eius. respondit ei Iesus: ego\npalam locutus sum mundo, ego semper docui in synagoga\net in templo, quo omnes Iudaei conueniunt, et\nin occulto locutus sum nihil. quid me interrogas?\ninterroga eos qui audierunt quid locutus sum ipsis.\necce hi sciunt quae dixerim ego. haec autem cum\ndixisset, unus adsistens ministrorum dedit alapam\nIesu dicens: sic respondes pontifici? respondit ei\nIesus: si male locutus sum, testimonium perhibe de\nmalo; si autem bene, quid me caedis? et misit eum\nAnnas ligatum ad Caifan pontificem. hic sane ostenditur,\nquod Annas pontifex erat; nondum enim missus erat ad Caifan,\ncum iam illi diceretur: sic respondes pontifici? et hos\nduos, Annam et Caifan pontifices, commemorat etiam Lucas\nin initio euangelii sui. his dictis Iohannes redit ad quod\ncoeperat de negatione Petri, id est ad eandem domum, ubi\ngesta sunt quae narrauit et unde ad Caifan missus est Iesus,\nad quem ab initio ducebatur, sicut dixit Mattheus. commemorauit\nautem ista Iohannes quae interposuit recapitulans de\nPetro et ad eam narrationem rediens ita dicit, ut conpleat\ntrinam negationem: erat autem Simon Petrus stans et\ncalefaciens se. dixerunt ergo ei: numquid et tu ex\n\n\n\n\n\n\ndiscipulis eius es? negauit ille et dixit: non sum. hoc\nigitur loco inuenimus et non ante ianuam, sed ad focum\nstantem secundo negasse Petrum, quod fieri non posset, nisi\niam redisset, postea quam foras exierat. neque enim iam\nexierat et foris eum uidit altera ancilla, sed cum exiret, eum\nuidit, id est cum surgeret, ut exiret, animaduertit eum et\ndixit his qui erant ibi, id est qui simul erant ad ignem intus\nin atrio: et hic erat cum Iesu Nazoreno. ille autem qui\nforas exierat hoc audito rediens iurauit illis contra nitentibus.\nquia non nouit hominem. nam et Marcus sic ait de eadem\nancilla: et coepit dicere circumstantibus: quia hic ex\nillis est. dicebat enim non illi, sed his qui illo exeunte ibi\nremanserant, sic tamen, ut ille audiret, unde rediens et rursus\nad ignem stans resistebat negando uerbis eorum. deinde in eo\nquod Iohannes ait: dixerunt: numquid et tu ex discipulis\neius es? quod redeunti et stanti dictum intellegimus, hoc\nquoque confirmatur non illam tantum alteram ancillam, quam\ncommemorat in hac secunda negatione Mattheus et Marcus,\nsed et alium, quem commemorat Lucas. cum Petro id egisse.\nunde Iohannes dicit: dixerunt ergo ei. quapropter siue,\nposteaquam illo exeunte dixit ancilla his qui secum erant in\natrio: quia hic ex illis est, hoc audito ille regressus est,\n\n\n\n\n\n\nut se quasi purgaret negando, siue, quod est credibilius, non\naudiuit, quid de illo dictum fuerit, cum foras exiret, et posteaquam\nrediit, ei dixerunt ancilla et ille alius quem Lucas\ncommemorat: numquid et tu ex discipulis eius es? et\ndixit: non sum, pertinacius insistente illo de quo Lucas ait\nadque dicente: et tu de illis es, cui Petrus ait: o homo, non\nsum, liquido tamen colligitur conlatis de hac re omnibus\neuangelistarum testimoniis non ante ianuam secundo Petrum\nnegasse, sed intus in atrio ad ignem, Mattheum autem et Marcum,\nqui commemorauerunt exisse eum foras, regressum eius breuitatis\ncausa tacuisse.\nNunc iam de tertia negatione inspiciamus eorum congruentiam,\nquam Mattheum solum iam explicasse meminerimus.\nsequitur ergo Marcus et dicit: et post pusillum, qui\nadstabant, dicebant Petro: uere ex illis es, nam et\nGalilaeus es. ille autem coepit anathematizare et\niurare: quia nescio hominem istum, quem dicitis. 72 et\nstatim iterum gallus cantauit. Lucas autem ita secutus\nhoc idem narrat: et interuallo facto quasi horae unius,\nalius quidam adfirmabat dicens: uere et hic cum illo\nerat; nam et Galilaeus est. et ait Petrus: homo,\nnescio, quid dicis. et continuo adhuc illo loquente\ncantauit gallus. Iohannes secutus de tertia Petri negatione\n\n\n\n\n\n\nita explicat: dicit unus ex seruis pontificis, cognatus\neius cuius abscidit Petrus auriculam: nonne ego te\nuidi in horto cum illo? iterum ergo negauit Petrus,\net statim gallus cantauit quod igitur Mattheus et Marcus\ndicunt post pusillum quantum esset hoc temporis, manifestat\nLucas dicendo: et interuallo facto quasi horae unius. de\nhoc autem interuallo tacet Iohannes. item quod Mattheus et\nMarcus non singulari, sed plurali numero enuntiant eos qui\ncum Petro agebant, cum Lucas unum dicat, Iohannes quoque\nunum eumque cognatum eius cuius abscidit Petrus auriculam,\nfacile est intellegere aut pluralem numerum pro singulari\nusitata locutione usurpasse Mattheum et Marcum, aut quod\nunus maxime tamquam sciens et qui eum uiderat adfirmabat,\nceteri autem secuti eius fidem Petrum simul urguebant, unde\nduos euangelistas conpendio pluralem numerum posuisse, alios\nautem duos eum solum significare uoluisse qui praecipuus in\nhoc erat. iam uero illud quod Mattheus ipsi Petro dictum\nfuisse adserit: uere et tu ex illis es et loquella tua\nmanifestum te facit, sicut Iohannes eidem Petro dictum\nadseuerat: nonne ego te uidi in horto cum illo? Marcus\nautem inter se illos de Petro locutos dicit: uere ex illis\nest; nam et Galilaeus est, sicut et Lucas non Petro, sed\nde Petro dicit: alius quidem adfirmabat dicens: uere\n\n\n\n\n\n\net hic cum illo erat; nam et Galilaeus est, aut sententiam\nintellegimus tenuisse eos, qui conpellatum dicunt Petrum\nâ€” tantundem enim ualuit quod de illo coram illo dicebatur,\nquantum, si illi diceretur â€”, aut utroque modo actum, et\nalios illum, alios alium modum commemorasse. galli autem\ncantum post tertiam negationem secundum intellegimus, sicut\nMarcus expressit.\nSequitur ergo Mattheus ita dicens: et recordatus est\nPetrus uerbi Iesu quod dixerat: priusquam gallus\ncantet, ter me negabis. et egressus foras plorauit\namare. Marcus autem ita dicit: recordatus est Petrus\nuerbi quod dixerat ei Iesus: priusquam gallus cantet\nbis, ter me negabis. et coepit flere. Lucas autem sic\nait: et conuersus dominus respexit Petrum. et recordatus\nest Petrus uerbi domini, sicut dixit: quia\npriusquam gallus cantet, ter me negabis. et egressus\nforas Petrus fleuit amare. Iohannes de recordatione et\nfletu Petri tacet. sane in eo quod ait Lucas, quod conuersus\ndominus respexerit Petrum, quomodo accipiendum sit, diligentius\nconsiderandum est. quamuis enim dicantur etiam interiora\natria, tamen in exteriore atrio fuit Petrus inter seruos, qui\nsimul se ad ignem calefaciebant. non est autem credibile,\nquod ibi audiebatur dominus a Iudaeis, ut corporalis fieret\nilla respectio. namque cum dixisset Mattheus: tunc\n\n\n\n\n\n\nexpuerunt in faciem eius et colafis eum ceciderunt, alii\nautem palmas in faciem ei dederunt dicentes: prophetiza\nnobis, Christe, quis est qui te percussit?\nsecutus est dicens: Petrus uero sedebat foris in atrio,\nquod non diceret, nisi illa cum domino intus agerentur. et,\nquantum colligitur in narratione Marci, non solum in interioribus,\nsed etiam in superioribus domus agebantur. nam posteaquam\nMarcus talia narrauit, secutus ait: et cum esset Petrus\nin atrio deorsum. sicut ergo eo quod Mattheus ait: Petrus\nuero sedebat foris in atrio, ostendit, quod illa intus\nagerentur, sic eo quod dixit Marcus: et cum esset Petrus\nin atrio deorsum, ostendit non solum in interioribus, sed\netiam in superioribus gesta quae dixerat. quomodo ergo\nrespexit Petrum dominus facie corporali? quapropter mihi\nuidetur illa respectio diuinitus facta, ut ei ueniret in mentem,\nquotiens iam negasset et quid ei dominus praedixisset, adque\nita misericorditer domino respiciente paeniteret eum et\nsalubriter fleret. sicut cotidie dicimus \\'domine, respice me\\',\net \\'repexit eum dominus qui de aliquo periculo uel labore\ndiuina misericordia liberatus est, et sicut dictum est: respice\net exaudi me, et: conuertere, domine, libera animam\nmeam, ita dictum arbitror: conuersus dominus respexit\nPetrum et recordatus est Petrus uerbi domini. denique\ncum frequentius soleant in narrationibus suis ponere Iesum\nquam dominum, modo Lucas dominum posuit dicens: conuersus\ndominus respexit Petrum et recordatus est\n\n\n\n\n\n\nPetrus uerbi domini, Mattheus autem et Marcus, qui de\nista respectione tacuerunt, non uerbi domini, sed uerbi Iesu\neum recordatum esse dixerunt. ut etiam ex hoc intellegamus\nillam respectionem a Iesu non humanis oculis, sed diuinitus\nfactam.\nSequitur ergo Mattheus et dicit: Imane autem facto\nconsilium inierunt omnes principes sacerdotum et\nseniores populi aduersus Iesum, ut eum morti traderent.\nlet uinctum adduxerunt eum et tradiderunt Pontio\nPilato praesidi. Marcus similiter: let confestim mane,\ninquit, consilium facientes summi sacerdotes cum\nsenioribus et scribis et uniuerso concilio uincientes.\nlegum duxerunt et tradiderunt Pilato. Lucas autem,\nposteaquam conpleuit narrando Petri negationem, recapitulauit\nquae cum domino gesta sunt iam, ut apparet, circa mane adque\nita contexuit narrationem: et uiri, qui tenebant illum,\ninludebant ei caedentes, et uelauerunt eum et percutiebant\nfaciem eius et interrogabant eum dicentes:\nprophetiza nobis, quis est qui te percussit? et alia\nmulta blasphemantes dicebant in eum. et ut factus est\ndies, conuenerunt seniores plebis et principes sacerdotum\net scribae, et duxerunt illum in concilium suum\ndicentes: si tu es Christus, dic nobis. et ait illis: si\nuobis dixero, non creditis mihi; si autem\n\n\n\n\n\n\netinterrogauero, non respondetis mihi, neque dimittetis. ex hoc\nautem erit filius hominis sedens a dextris uirtutis dei.\ndixerunt autem omnes: tu ergo es filius dei? qui\nait: uos dicitis, quia ego sum. at illi dixerunt: quid\nadhuc desideramus testimonium? ipsi enim audiuimus\nde ore eius. et surgens omnis multitudo eorum duxerunt\nillum ad Pilatum. haec omnia narrauit Lucas, ubi\nintellegitur, quod etiam Mattheus et Marcus narrauerunt, quod\ninterrogatus sit dominus, utrum ipse esset filius dei. et quod\ndixerit: dico uobis, amodo uidebitis filium hominis\nsedentem a dextris uirtutis et uenientem in nubibus\ncaeli, iam lucescente die gestum, quando Lucas dicit: et ut\nfactus est dies; adque ita narrat similia, etsi quid etiam\nipse commemorat quod illi tacuerunt. nocte autem intellegimus\nper falsos testes actum esse cum domino quod breuiter commemorauerunt\nMattheus et Marcus, Lucas tacuit, qui enarrauit\nquae circa mane sunt gesta. nam et illi, id est Mattheus et\nMarcus, contexuerunt narrationem in his quae cum domino\nacta sunt usque ad mane, sed postea redierunt ad narrandam\nPetri negationem, qua terminata redierunt ad mane, ut inde\ncetera contexerent, quousque perducerent quae cum domino\nacta erant, sed nondum commemorauerant quod mane factum\n\n\n\n\n\n\nesset. Iohannes quoque, cum ea quae cum domino gesta sunt,\nex quanta parte uisum est, et Petri negationem totam commemorasset,\nadducunt ergo, inquit, Iesum ad Caifan in\npraetorium. erat autem mane. ubi intellegimus aut aliquam\nfuisse causam, quae coegerit Caifan esse in praetorio nec esse\npraesentem, cum alii principes sacerdotum haberent de domino\nquaestionem, aut in domo eius fuisse praetorium. tamen ad\nipsum ab initio ducebatur, ad quem in extremo perductus\nest. sed quia iam tamquam conuictum reum adducebant, Caifae\nautem iam antea uisum fuerat, ut Iesus moreretur, nulla mora\ninterposita est, quin occidendus Pilato traderetur. quae igitur*\nper Pilatum cum domino gesta sunt, ita Mattheus narrat.\nAc primum excucurrit inde, ut commemoraret exitum Iudae\ntraditoris, quem solus narrauit, ita dicens: tunc uidens\nIudas, qui eum tradidit, quia damnatus est, paenitentia\nductus rettulit triginta argenteos principibus sacerdotum\net senioribus dicens: peccaui tradens sanguinem\niustum. at illi dixerunt: quid ad nos? tu uideris.\net proiectis argenteis in templo recessit, et abiens\nlaqueo se suspendit. principes autem sacerdotum\n\n\n\n\n\n\nacceptis argenteis dixerunt: non licet mittere eos in\ncorbanan, quia pretium sanguinis est. consilio autem\ninito emerunt ex illis agrum figuli in sepulturam\nperegrinorum. propter hoc uocatus est ager ille\nAcheldemac, ager sanguinis, usque in hodiernum diem\ntunc impletum est quod dictum est per Hieremiam\nprophetam dicentem: et acceperunt triginta argenteos\npretium adpretiati, quem adpretiauerunt filii Israhel\net dederunt eos in agrum figuli, sicut constituit\nmihi dominus.\nSi quis autem mouetur, quod hoc testimonium non inuenitur\nin scriptura Hieremiae prophetae, et ideo putat fidei euangelistae\naliquid derogandum, primo nouerit non omnes codices euangeliorum\nhabere, quod per Hieremiam dictum sit, sed tantummodo\nper prophetam. possemus ergo dicere his potius codicibus\nesse credendum, qui Hieremiae nomen non habent. dictum est\nenim hoc per prophetam, sed Zachariam, unde putatur codices\nesse mendosos, qui habent nomen Hieremiae, quia uel Zachariae\nhabere debuerunt uel nullius, sicut quidam, sed tamen per\nprophetam dicentem, qui utique intellegitur Zacharias. sed\nutatur ista defensione cui placet; mihi autem cur non placeat.\n\n\n\n\n\n\nhaec causa est, quia et plures codices habent Hieremiae\nnomen et qui diligentius in Graecis exemplaribus euangelium\nconsiderauerunt in antiquioribus Graecis ita se perhibent\ninuenisse. nulla fuit causa, cur adderetur hoc nomen, ut\nmendositas fieret; cur autem de nonnullis codicibus tolleretur,\nfuit utique causa, ut hoc audax imperitia faceret, cum turbaretur\nquaestione, quod hoc testimonium aput Hieremiam non\ninueniretur.\nQuid ergo intellegendum est, nisi hoc actum esse secretiore\nconsilio prouidentiae dei, qua mentes euangelistarum sunt\ngubernatae? potuit enim fieri, ut animo Matthei euangelium\nconscribentis pro Zacharia Hieremias occurreret, ut fieri solet,\nquod tamen sine ulla dubitatione emendaret saltem ab aliis\nadmonitus, qui ipso adhuc in carne uiuente hoc legere potuerunt,\nnisi cogitaret recordationi suae, quae sancto spiritu\nregebatur, non frustra occurrisse aliud pro alio nomen prophetae,\nnisi quia ita dominus hoc scribi constituit. cur autem\nita constituerit dominus, prima illa causa utilissima debet\nfacillime cogitari etiam sic esse insinuatum ita omnes sanctos\nprophetas uno spiritu locutos mirabili inter se consensione\nconstare, ut hoc multo amplius sit. quam si omnium omnia\nprophetarum uno unius hominis ore dicerentur, et ideo indubi.\ntanter accipi debere quaecumque per eos sanctus spiritus dixit\n\n\n\n\n\n\n\n\net singula esse omnium et omnia singulorum. cum igitur et\nquae dicta sunt per Hieremiam tam sint Zachariae quam\nHieremiae et quae dicta sunt per Zachariam tam sint Hieremiae\nquam Zachariae, quid opus erat, ut emendaret Mattheus, cum\naliud pro alio sibi nomen occurrens a se scriptum relegisset\nac non potius sequens auctoritatem spiritus sancti, a quo\nmentem suam regi plus nobis ille utique sentiebat, ita hoc\nscriptum relinqueret, sicut eum admonendo constituerat ei\ndominus, ad informandos nos tantam uerborum suorum inter\nprophetas esse concordiam, ut non absurde, immo congruentissime\netiam Hieremiae deputaremus quod per Zachariam\ndictum repperiremus? si enim hodie quisquam uolens alicuius\nuerba indicare dicat nomen alterius, a quo dicta sint, qui tamen\nsit amicissimus et familiaritate coniunctissimus illius, cuius\nuerba dicere uoluit, et continuo recordatus alium pro alio se\ndixisse ita se colligat adque corrigat, ut tamen dicat \\'bene\ndixi, quid aliud intuens nisi tantam inter ambos esse concordiam,\ninter illum scilicet cuius uerba dicere uoluit et alium\ncuius ei nomen pro illius nomine occurrit, ut tale sit hoc istum\ndixisse, quale si ille dixisset, quanto magis hoc de prophetis\nsanctis intellegendum et maxime commendandum fuit, ut\nomnium libros tamquam unius unum librum acciperemus, in\nquo nulla rerum discrepantia crederetur, sicut nulla inueniretur,\net in quo maior esset constantia ueritatis, quam si omnia illa\n\n\n\n\nunus homo quamlibet doctissimus loqueretur? quod ergo hinc\nargumentum sumere conantur uel infideles uel inperiti homines\nquasi ad ostendendam dissonantiam sanctorum euangelistarum,\nhoc potius debent adsumere fideles et docti ad ostendendam\nunitatem sanctorum etiam prophetarum.\nEst alia causa, quae mihi uidetur alio tempore diligentius\npertractanda, ne amplius sermonem protendamus, quam huius\noperis terminandi necessitas flagitat, cur hoc nomen Hieremiae\nin testimonio Zachariae sic manere permissum uel potius\nsancti spiritus auctoritate praeceptum sit. est aput Hieremiam,\nquod emerit agrum a filio fratris sui et dederit ei argentum,\nnon quidem sub hoc nomine pretii, quod positum est aput\nZachariam, triginta argenteis, uerum tamen agri emtio non\nest aput Zachariam; quod autem prophetiam de triginta argenteis\nad hoc interpretatus sit euangelista, quod modo de domino\nconpletum est, ut hoc esset eius pretium, manifestum est;\nsed ad hoc pertinere etiam illud de agro emto quod Hieremias\ndicit hinc potuit mystice significari, ut non hic Zachariae\nnomen poneretur, qui dixit triginta argenteis, sed Hieremiae,\nqui dixit de agro emto, ut lecto euangelio adque inuento\nnomine Hieremiae, lecto autem Hieremia et non inuento\n\n\n\n\n\n\n\n\ntestimonio de triginta argenteis, inuento tamen agro emto,\nadmoneatur lector utrumque conferre et inde sensum enucleare\nprophetiae, quomodo pertineat ad hoc quod in domino impletum\nest. nam illud quod subiecit huic testimonio Mattheus, cum\nait: quem adpretiauerunt filii Israhel et dederunt\neos in agrum figuli, sicut constituit mihi dominus,\nnec aput Zachariam nec aput Hieremiam repperitur. unde\nmagis ex persona ipsius euangelistae accipiendum est eleganter\net mystice insertum, quia hoc ex domini reuelatione cognouerit\nad hanc rem, quae de Christi pretio facta est, huius modi\npertinere prophetiam. liber quippe emti agri aput Hieremiam\niubetur mitti in uas fictile et emitur hic de pretio domini\nager figuli, et hoc ad sepulturam peregrinorum tamquam ad\npermansionem quietis eorum qui in hoc saeculo peregrinantes\nconsepeliuntur Christo per baptismum. nam et illam emtionem\nagri hoc significare Hieremiae dicit dominus, quia erit permansio\nde captiuitate liberatorum in illa terra. haec tamquam\ndelinianda arbitratus sum, cum admonerem, quid in his propheticis\ntestimoniis in unum redactis et euangelicae narrationi\nconlatis diligentius adtentiusque requiratur. haec interposuit\nMattheus de Iuda traditore.\nVIII. Deinde sequitur et dicit: nIesus autem stetit ante\npraesidem et interrogauit eum praeses dicens: tu es\n\n\n\n\n\n\nrex Iudaeorum? dicit ei Iesus: tu dicis. et cum\naccusaretur a principibus sacerdotum et senioribus,\nnihil respondit. tunc dicit illi Pilatus: non audis,\nquanta aduersum te dicunt testimonia? et non respondit\nei ullum uerbum, ita ut miraretur praeses\nuehementer. per diem autem sollemnem consueuerat\npraeses dimittere populo unum uinctum, quem uoluissent.\nhabebat autem tunc uinctum insignem, qui\ndicebatur Barabbas. congregatis ergo illis dixit\nPilatus: quem uultis dimittam uobis, Barabban an\nIesum, qui dicitur Christus? sciebat enim, quod per\ninuidiam tradidissent eum. sedente autem illo pro\ntribunali misit ad eum uxor eius dicens: nihil tibi et\niusto illi, multa enim passa sum hodie per uisum\npropter eum. principes autem sacerdotum et seniores\npersuaserunt populis, ut peterent Barabban, Iesum\nuero perderent. respondens autem praeses ait illis:\nquem uultis uobis de duobus dimitti? at illi dixerunt:\nBarabban. dicit illis Pilatus: quid igitur faciam de\nIesu, qui dicitur Christus? dicunt omnes: crucifigatur.\nait illis praeses: quid enim mali fecit? at illi\nmagis clamabant dicentes: crucifigatur. uidens autem\nPilatus, quia nihil proficeret, sed magis tumultus\nfieret, accepta aqua lauit manus coram populo dicens:\ninnocens ego sum a sanguine iusti huius; uos\n\n\n\n\nuideritis. et respondens uniuersus populus dixit: sanguis\neius super nos et super filios nostros. tunc dimisit\nillis Barabban; legum autem flagellatum tradidit eis,\nut crucifigeretur. haec narrauit Mattheus per Pilatum gesta\nde domino.\nMarcus quoque paene isdem uerbis et rebus concinit. uerba\nautem Pilati, quibus respondit populo petenti, ut sollemniter\nunus uinctus dimitteretur, ita refert: Pilatus autem respondit\neis et dixit: uultis dimittam uobis regem\nIudaeorum ? Mattheus autem sic ait: congregatis ergo\nillis dixit Pilatus: quem uultis dimittam uobis,\nBarabban an Iesum, qui dicitur Christus? nulla quaestio\nest quod tacet ipsos petisse, ut aliquis eis dimitteretur. sed\nquaeri potest, quae uerba Pilatus dixerit, utrum quae a\nMattheo an quae a Marco referuntur. aliud enim uidetur esse:\nquem uultis dimittam uobis, Barabban an Iesum, qui\ndicitur Christus? aliud: uultis dimittam uobis regem\nIudaeorum? sed quia christos reges dicebant, et qui dixit\nillum an illum, manifestum est eum quaesisse, an uellent\ndimitti sibi regem Iudaeorum, id est Christum, nihil interest\nsententiae, quod hic tacuit Marcus de Barabba hoc solum\nuolens dicere quod ad dominum pertinebat, quando quidem in\neorum responsione satis et ipse ostendit, quem sibi dimitti\n\n\n\n\n\n\nuoluerint: pontifices, inquit, concitauerunt turbam,\nut magis Barabban dimitteret eis. sequitur autem et\ndicit: Pilatus autem iterum respondens ait illis:\nquid ergo uultis faciam regi Iudaeorum? unde iam\nsatis apparet, quod id Marcus uelit ostendere dicendo: regem\nIudaeorum, quod Mattheus dicendo: Christum. non enim\ndicebantur christi reges nisi Iudaeorum: namque in eo etiam\nloco Mattheus ait: dicit illis Pilatus: quid igitur\nfaciam de Iesu, qui dicitur Christus? ergo sequitur\nMarcus: at illi iterum clamauerunt: crucifigeeum,\nquod ille ait: dicunt omnes: crucifigatur. et sequitur\nMarcus: Pilatus uero dicebat eis: quid enim mali\nfecit? at illi magis clamabant: crucifige eum. hoc\nMattheus non dixit, sed quoniam dixit: uidens autem\nPilatus, quia nihil proficeret, sed magis tumultus\nfieret, dixit etiam eum lauisse manus coram populo, ut\ninnocentem se a sanguine iusti significaret, quod item et\nMarcus et alii tacent. satis ostendit etiam Mattheus egisse\npraesidem cum populo, ut dimitteretur. quod breuiter significauit\nMarcus in eo quod refert Pilatum dixisse: quid enim\nmali fecit? deinde sic etiam ipse concludit quae per Pilatum\ncum domino gesta sunt: Pilatus autem, inquit, uolens\npopulo satisfacere, dimisit illis Barabban et tradidit\nIesum flagellis caesum, ut crucifigeretur.\nhaec aput praesidem gesta narrauit Marcus.\nLucas aput Pilatum gesta sic narrat: 2 coeperunt autem\n\n\n\n\n\n\naccusare illum dicentes: hunc inuenimus subuertentem\ngentem nostram et prohibentem tributa\ndari Caesari et dicentem se Christum regem esse.\nhoc illi duo euangelistae non dixerunt, cum tamen dicerent,\nquod eum accusabant. ergo iste etiam ipsa crimina, quae falsa\nobiecerunt, aperuit. tacuit autem quod ei dixit Pilatus: non\nrespondes quicquam? uide, in quantis te accusant,\nsed plane sequitur et dicit quod etiam illi dixerunt: Pilatus\nautem interrogauit eum dicens: tu es rex Iudaeorum?\nat ille respondens ait: tu dicis. hoc autem\nMattheus et Marcus commemorauerunt, antequam dicerent\nconpellatum legum, quod eis accusantibus non responderet.\nnihil autem interest ueritatis, quo ordine Lucas ista rettulerit,\nquemadmodum nihil interest, si alius aliquid tacet quod alius\ncommemorat, quemadmodum in consequentibus dicit: ait\nautem Pilatus ad principes sacerdotum et turbas:\nnihil inuenio causae in hoc homine. at illi inualescebant\ndicentes: commouet populum docens per\nuniuersam Iudaeam et incipiens a Galilaea usque\nhuc. Pilatus autem audiens Galilaeam interrogauit,\nsi homo Galilaeus esset, et ut cognouit, quod\nde Herodis potestate esset, remis it eum ad Herodem,\nqui et ipse Hierosolymis erat in illis diebus.\nHerodes autem uiso Iesu gauisus est ualde. erat\nenim cupiens ex multo tempore uidere eum, eo\n\n\n\n\n\n\nquod audiret multa de illo, et sperabat signum\naliquod uidere ab eo fieri. interrogabat autem\nillum multis sermonibus. at ipse nihil respondebat.\nstabant etiam principes sacerdotum et scribae\nconstanter accusantes eum. spreuit autem illum\nHerodes cum exercitu suo et inlusit indutum\nueste alba et remisit ad Pilatum. et facti sunt\namici Herodes et Pilatus in ipsa die; nam antea\ninimici erant ad inuicem. haec omnia, id est quod a\nPilato ad Herodem dominus missus eat et quae ibi gesta\nsunt, Lucas solus indicat, etiamsi aliquid ibi ait simile quod\nin aliis narrationum locis aput alios possit inueniri, ceteri\nautem ea tantum dicere uoluerunt quae aput Pilatum gesta\nsunt, quousque dominus crucifigendus traderetur. rediens ergo\nLucas ad ea quae aput praesidem gerebantur, unde digressus\nerat, ut narraret quod aput Herodem actum est, ita sequitur:\n13 Pilatus autem conuocatis principibus sacerdotum\net magistratibus et plebe dixit ad illos: optulistis\nmihi hunc hominem quasi auertentem populum, et\necce coram uobis interrogans nullam causam inueni\nin homine isto ex his, in quibus eum accusastis.\nhinc intellegimus eum praetermisisse, quemadmodum a domino\nquaesierit, quid accusatoribus responderet. sed neque\nHerodes, inquit, nam remisi uos ad illum, et ecce\n\n\n\n\n\n\nnihil dignum morte actum estei. emendatum ergo\nillum dimittam. necesse autem habebat dimittere\neis per diem festum unum. exclamauit autem\nsimul uniuersa turba dicens: tolle hunc et dimitte\nnobis Barabban, qui erat propter seditionem\nquandam factam in ciuitate et homicidium missus\nin carcerem. iterum autem Pilatus locutus est\nad illos uolens dimittere Iesum. at illi succlamabant\ndicentes: crucifige, crucifige illum. ille\nautem tertio dixit ad illos: quid enim mali fecit\niste? nullam causam mortis inuenio in eo, corripiam\nergo illum et dimittam. at illi instabant\nuocibus magnis postulantes, ut crucifigeretur, et\ninualescebant uoces eorum. Mattheus huic conatui\nPilati, quo saepius cum eis egit uolens, ut dimitteretur Iesus, paucissimis uerbis satis adtestatus est, ubi ait: uidens\nautem Pilatus, quia nihil proficeret, sed magis\ntumultus fieret, quod non diceret, nisi multum ille nisus\nesset, quamuis tacuerit, quotiens hoc efficere temtauerit, ut\nerueret legum furori eorum. et Lucas itaque ita concludit,\nquod actum est aput praesidem: et Pilatus, inquit,\nadiudicauit fieri petitionem eorum. dimisit autem\nillis eum qui propter homicidium et seditionem\nmissus fuerat in carcerem, quem petebant, Iesum\nuero tradidit uoluntati eorum.\nNunc eadem secundum Iohannem consideremus, id est quae\nper Pilatum facta sunt. et ipsi, inquit, non introierunt\nin praetorium, ut non contaminarentur, sed manducarent\npascha. exiit ergo Pilatus ad eos foras\net dixit: quam accusationem adfertis aduersus\nhominem hunc? responderunt et dixerunt ei: si\nnon esset hic malefactor, non tibi tradidissemus\neum. hoc uidendum est, ne contra sit ei quod Lucas dicit\ncerta in eum dicta esse crimina et dicit quae dicta sint:\ncoeperunt autem, inquit, accusare illum dicentes:\nhunc inuenimus subuertentem gentem nostram et\nprohibentem tributa dari Caesari et dicentem se\nChristum regem esse. quod uero nunc secundum Iohannem\ncommemoraui, uidentur. Iudaei noluisse dicere crimina, cum\ndixisset eis Pilatus: quam accusationem adfertis aduersus\nhominem hunc? responderunt enim: si non esset\nhic malefactor, non tibi tradidissemus eum, uidelicet\nut eorum auctoritaten secutus, quid ei obiceretur, desineret\nquaerere, sed ob hoc tantum nocentem crederet, quod sibi ab\neis tradi meruisset. ergo intellegere debemus et hoc dictum\nesse et illud quod Lucas commemorauit. multa enim dicta et\nmulta responsa sunt, unde cuique eorum quantum uisum est\ndecerpsit et in narratione sua posuit quod satis esse iudicauit.\nnam etiam ipse Iohannes dicit quaedam quae obiecta sunt,\nquae suis locis uidebimus. itaque sequitur: dixit ergo eis\n\n\n\n\n\n\nPilatus: accipite eum uos et secundum legem\nuestram iudicate eum. dixerunt ergo ei Iudaei:\nnobis non licet interficere quemquam, ut sermo\nIesu impleretur, quem dixit significans, qua esset\nmorte moriturus. introiit ergo iterum in praetorium\nPilatus et uocauit Iesum et dixit ei: tu es\nrex ludaeorum? respondit Iesus: a temet ipso\nhoc dicis, an alii tibi dixerunt de me? et hoc uideretur\nnon conuenire illi quod ab aliis commemoratum est: respondit\nIesus: tu dicis, nisi in consequentibus ostenderet et\nillud dictum esse. unde ostendit ea quae nunc dicit a ceteris\npotius euangelistis tacita quam a domino dicta non esse.\nadtende ergo cetera. respondit, inquit, Pilatus: numquid\nego Iudaeus sum? gens tua et pontifices\ntradiderunt te mihi: quid fecisti? respondit\nIesus: regnum meum non est de mundo hoc; si ex\nhoc mundo esset regnum meum, ministri mei\ndecertarent, ut non traderer Iudaeis; nunc autem\nmeum regnum non esthinc. dixit itaque ei Pilatus:\nergo rex es tu? respondit Iesus: tu dicis, quia rex\nsum ego. ecce quando uentum est ad id quod alii euangelistae\ncommemorauerunt. sequitur ergo item dicente adhuc domino\nquod ceteri tacuerunt: ego in hoc natus sum et ad hoc\n\n\n\n\n\n\nueni in mundum, ut testimonium perhibeam ueritati.\nomnis qui est ex ueritate audit meam uocem.\ndicit ei Pilatus: quid est ueritas? et cum hoc\ndixisset, iterum exiit ad Iudaeos. et dicit eis: ego\nnullam inuenio in eo causam. est autem consuetudo\nuobis, ut unum dimittam uobis in pascha.\nuultis ergo, ut dimittam uobis regem Iudaeorum ?\nclamauerunt rursum omnes dicentes: non hunc,\nsed Barabban. erat autem Barabbas latro. Hunc\nergo adprehendit Pilatus Iesum et flagellauit. et\nmilites plectentes coronam de spinis inposuerunt\ncapiti eius et ueste purpurea circumdederunt eum.\net ueniebant ad eum et dicebant: haue rex Iudae*\norum, et dabant ei alapas. exiit iterum Pilatus\nforas et dicit eis: ecce adduco eum uobis foras, ut\ncognoscatis, quia in eo nullam causam inuenio.\nexiit ergo Iesus portans spineam coronam et\npurpureum uestimentum. et dicit eis: ecce homo.\ncum ergo uidissent eum pontifices et ministri,\nclamabant dicentes: crucifige, crucifige. dicit eis\nPilatus: accipite eum uos et crucifigite; ego enim\n\n\n\n\n\n\nnon inuenio in eo causam. responderunt ei Iudaei:\nnos legem habemus et secundum legem debet mori,\nquia filium dei se fecit. hoc potest congruere ei quod\nLucas commemorat in accusatione ludaeorum dictum: hunc\ninuenimus subuertentem gentem nostram, ut adiungatur:\nquia filium dei se fecit. sequitur itaque Iohannes\net dicit: cum ergo audisset Pilatus hunc sermonem,\nmagis timuit. et ingressus est praetorium iterum\net dicit ad Iesum: unde es tu? Iesus autem responsum\nnon dedit ei. dicit ergo ei Pilatus: mihi non\nloqueris nescis, quia potestatem habeo crucifigere\nte et potestatem habeo dimittere te? respondit\nIesus: non haberes potestatem aduersum me ullam,\nnisi tibi esset datum desuper. propterea qui tradidit\nme tibi maius peccatum habet. exinde quaerebat\nPilatus dimittere eum. Iudaei autem clamabant\ndicentes: si hunc dimittis, non es amicus Caesaris:\nomnis qui se regem facit contradicit Caesari.\nhuic potest congruere quod Lucas in eadem accusatione\nIudaeorum ita narrat: cum dixissent: inuenimus eum\nsubuertentem gentem nostram, adiecit: et prohibentem\ntributa dari Caesari et dicentem se Christum\nregem esse. ex quo soluitur illa quaestio, qua putari poterat\nIohannes dixisse nullum a Iudaeis domino crimen obiectum,\nquando responderunt et dixerunt ei: s i non esset hic\n\n\n\n\n\n\nmalefactor, non tibi tradidissemus eum. sequitur\nergo Iohannes et dicit: Pilatus ergo cum audisset\nhos sermones, adduxit foras Iesum et sedit pro\ntribunali in locum qui dicitur Lithostrotus, Hebraeice\nautem Gabbatha. erat autem parasceue\npascha hora quasi sexta. et dicit Iudaeis: ecce rex\nuester. illi autem clamabant: tolle, crucifige\neum. dixit eis Pilatus: regem uestrum crucifigam?\nresponderunt pontifices: non habemus regem nisi\nCaesarem. tunc ergo tradidit eis illum, ut crucifigeretur.\nhaec narrauit Iohannes per Pilatum gesta.\nConsequens est iam, ut ipsam domini passionem secundum\nquattuor euangelistarum testimonia uideamus, quam Mattheus\nsic incipit: tunc milites praesidis suscipientes\nIesum in praetorium congregauerunt ad eum uniuersam\ncohortem, et exuentes eum clamydem\ncoccineam circumdederunt ei, et plectentes coronam\nde spinis posuerunt super caput eius et\nharundinem in dextera eius, et genu flexo ante\neum inludebant dicentes: haue, rex Iudaeorum.\nhoc Marcus in eodem loco narrationis ita dicit: milites\n\n\n\n\n\n\nautem duxerunt eum intro in atrium praetorii et\nconuocant totam cohortem, et induunt purpuram\net inponunt ei plectentes spineam coronam, et\ncoeperunt salutare eum: haue, rex Iudaeorum. et\npercutiebant caput eius harundine et conspuebant\neum, et ponentes genua adorabant eum. intellegitur\nitaque quod Mattheus ait: clamydem coccineam circumdederunt\nei, hoc Marcum dixisse: in purpuram purpuram. pre\nregia enim purpura clamys illa coccinea ab inludentibus\nadhibita erat, et est rubra quaedam purpura cocco simillima.\npotest etiam fieri, ut purpuram etiam Marcus commemorauerit,\nquam clamys habebat, quamuis esset coccinea. Lucas hoc\npraetermisit. Iohannes autem antequam diceret, quod eum\nPilatus crucifigendum tradiderit, commemorauit hoc dicens:\nHunc ergo adprehendit Pilatus Iesum et flagellauit,\n\\'et milites plectentes coronam de spinis inposuerunt\ncapiti eius et ueste purpurea circumdederunt\neum et ueniebant ad eum et dicebant: haue, rex\nIudaeorum, et dabant ei alapas. unde apparet Mattheum\net Marcum recapitulando istud commemorasse, non quo tunc\nfactum sit, cum eum Pilatus iam crucifigendum tradidisset.\nIohannes enim aput Pilatum dicit haec gesta satis euidenter,\nunde isti quod praeterierant recoluerunt. ad hoc pertinet etiam\nquod consequenter dicit Mattheus: et expuentes in eum\nacceperunt ha rundinemet percutiebant caput eius.\n\n\n\n\n\n\net postquam inluserunt ei, exuerunt eum clamydem et induerunt\neum uestimentis eius et duxerunt\neum, ut crucifigerent. hoc, quod exuerunt clamydem et\ninduerunt eum uestimentis eius, in fine factum intellegitur,\ncum iam duceretur. Marcus hoc ita dicit: et t postquam\ninluserunt ei, exuerunt illum purpura et induerunt\neum uestimentis suis.\nSequitur ergo Mattheus: Stexeuntes autem inuenerunt\nhominem Cyreneum, nomine Simonem; hunc\nangariauerunt, ut tolleret crucem eius. Marcus quoque:\net educunt illum, inquit, ut crucifigerent eum.\net angariauerunt praetereuntem Simonem Cyreneum\nuenientem de uilla, patrem Alexandri et\nRufi, ut tolleret crucem eius. hoc Lucas ita dicit: et\ncum ducerent eum, adprehenderunt Simonem quendam\nCyrenen sem uenientem de uilla et inposuerunt\nilli crucem portare post Iesum. Iohannes autem sic\nnarrat: susceperunt autem Iesum et eduxerunt.\net baiulans sibi crucem exiuit in eum qui dicitur\n\n\n\n\n\n\n\n\n\n\nCaluariae locum, Hebraeice Golgotha, ubi eum\ncrucifixerunt. unde intellegitur, quod ipse sibi portabat\ncrucem, cum exiret in locum memoratum. Simon autem ille\nin itinere angariatus est, de quo tres commemorant, cui postea\ndata est portanda crux usque ad locum. ita utrumque factum\ninuenimus, primo id quod lohannes dixit, deinde quod ceteri\ntres.\nXI. Sequitur itaque Mattheus: sSe t uenerunt, inquit, in\nlocum, qui dicitur Golgotha, quod est Caluariae\nlocus. in hoc loco apertissime consentiunt. deinde adiungit\nidem Mattheus: et dederunt ei uinum bibere cum\nfelle mixtum, et cum gustasset, noluit bibere. hoc\nMarcus ita narrat: et dabant ei bibere murratum\nuinum et non accepit. hoc intellegendum est Mattheum\ndixisse: cum felle mixtum. fel quippe pro amaritudine\nposuit, et murratum enim uinum amarissimum est, quamquam\nfieri possit, ut et felle et murra uinum amarissimum redderent.\nquod ergo ait Marcus: non accepit, intellegitur non accepit,\nut biberet\\'. gustauit autem, sicut Mattheus testis est, ut quod\nidem Mattheus ait: noluit bibere, hoc Marcus dixerit: non\naccepit, tacuerit autem, quod gustauerit.\nSequitur Mattheus: postquam autem crucifixerunt\neum, diuiserunt uestimenta eius sortem\nmittentes, et sedentes seruabant eum. hoc idem\nMarcus sic: et crucifigentes eum diuiserunt uestimenta\neius mittentes sortem super eis, quis quid\ntolleret. hoc Lucas sic ait: diuidentes uero uestimenta\neius sortes miserunt, et stabat populus\nexpectans. breuiter a tribus dictum est. Iohannes autem\ndistinctius hoc explicat, quemadmodum gestum sit. milites\nergo, inquit, cum crucifixissent eum, acceperunt\nuestimenta eius et fecerunt quattuor partes, unicuique\nmiliti partem, et tunicam. erat autem tunica\ninconsutilis desuper contexta per totum. dixerunt\nergo ad inuicem: non scindamus eam, sed sortiamur\nde illa, cuius sit, ut scriptura impleretur dicens:\npartiti sunt uestimenta mea sibi et in uestem\nmeam miserunt sortem.\nSequitur Mattheus: et inposuerunt super caput\neius causam ipsius scriptam: hic est Iesus rex\nIudaeorum. Marcus autem, priusquam hoc dixisset, erat\nautem, inquit, hora tertia et crucifixerunt eum. hoc\nenim subiungit, cum de uestium diuisione dixisset, quae res\n\n\n\n\n\n\n\n\ndiligentissime consideranda est, ne magnum faciat errorem. sunt\nenim qui arbitrentur hora quidem tertia dominum crucifixum,\na sexta autem hora tenebras factas usque ad nonam, ut consummatae\nintellegantur tres horae, ex quo crucifixus est, usque\nad tenebras factas. et posset quidem hoc rectissime intellegi,\nnisi Iohannes diceret hora quasi sexta Pilatum sedisse pro tribunali\nin locum, qui dicitur Lithostrotus, Hebraeice\nautem Gabbatha.sequitur enim: uerat autem parasceue\npascha hora quasi sexta. et dicit Iudaeis: ecce\nrex uester. illi autem clamabant: tolle, tolle,\ncrucifige eum. dixit eis Pilatus: regem uestrum\ncrucifigam? responderunt pontifices: non habemus\nregem nisi Caesarem. tunc ergo tradidit eis illum.\nut crucifigeretur. si igitur hora quasi sexta Pilato sedente\npro tribunali traditus est crucifigendus Iudaeis, quomodo hora\ntertia crucifixus est, sicut uerba Marci non intellegentes\nquidam putauerunt?\nPrius enim, qua hora cmcifigi potuerit, uideamus; deinde\nuidobimus, cur hora tertia crucifixum dixerit Marcus. hora\nerat quasi sexta, cum traditus est crucifigendus Pilato\nsedente, ut dictum est, pro tribunali. non enim iam plena\nsexta erat, sed quasi sexta, id est peracta quinta et aliquid\n\n\n\n\n\n\netiam de sexta esse coeperat. numquam autem isti dicerent\n\\'quinta et quadrans\\' aut \\'quinta et trien\\' aut \\'quinta semis\naut aliquid huiusmodi. habent enim istum morem scripturae,\nut a parte totum ponant, maxime in temporibus, sicut de\nocto illis diebus, post quos eum dicunt ascendisse in montem,\nquorum medios intuentes Mattheus et Marcus dixerunt: post\ndies sex. praesertim quia tam moderate idem Iohannes\nlocutus est, ut non diceret \\'sexta\\', sed quasi sexta. quod\nsi ita non diceret, sed tantum modo sextam diceret, possemus\nnos ita intellegere, quemadmodum loqui scripturae solent, sicut\ndixi, a parte totum, ut peracta quinta et inchoata sexta gererentur\nhaec quae narrata sunt in crucifixione domini nostri,\ndonec conpleta sexta illo pendente fierent tenebrae, quibus\ntres euangelistae adtestantur, Mattheus, Marcus et Lucas.\nQuaeramus iam consequenter, cur Marcus, cum commemorasset,\nquod crucifigentes eum diuiserunt uestimenta\neius mittentes sortes super eis, quis quid tolleret,\nsecutus adiunxerit: erat autem hora tertia et crucifixerunt\neum. iam certe dixerat: et crucifigentes eum\ndiuiserunt uestimenta eius. sic etiam ceteri adtestantur,\nquod eo crucifixo uestimenta diuisa sunt. si eius rei gestae\n\n\n\n\n\n\ntempus uoluit commemorare Marcus, sufficeret dicere: erat\nautem hora tertia. ut quid adiunxit: et crucifixerunt\neum, nisi quia uoluit aliquid recapitulando significare, quod\nquaesitum inueniretur, cum scriptura ipsa illis temporibus\nlegeretur, quibus uniuersae ecclesiae notum erat. qua hora\ndominus ligno suspensus sit, unde posset huius uel error\ncorrigi uel mendacium refutari? sed quia sciebat a militibus\nsuspensum dominum, non a Iudaeis, sicut Iohannes apertissime\n-dicit, occulte ostendere uoluit eos magis crucifixisse qui\nclamauerunt, ut crucifigeretur, quam illos qui ministerium\nprincipi suo secundum suum officium praebuerunt. intellegitur\nergo hora fuisse tertia, cum clamauerunt Iudaei, ut dominus\ncrucifigeretur, et ueracissime demonstratur tunc eos crucifixisse,\nquando clamauerunt, maxime quia nolebant uideri se hoc\nfecisse et propterea eum Pilato tradiderant, quod eorum uerba\nsatis indicant secundum Iohannem. cum enim dixisset eis\nPilatus: quam accusationem adfertis aduersus\nhominem hunc? responderunt et dixerunt ei: si\nnon esset hic malefactor, non tibi tradidissemus\neum. dixit eis Pilatus: accipite eum uos et secundum\nlegem uestram iudicate eum. dixerunt ergo\nIudaei: nobis non licet interficere quemquam. quod\n\n\n\n\n\n\nergo maxime uideri fecisse nolebant hoc eos hora tertia fecisse\nMarcus ostendit uerissime iudicans magis fuisse domini necatricem\nlinguam Iudaeorum quam militum manus.\nQuisquis autem dixerit non fuisse horam tertiam, cum hoc 1\nIudaei primitus clamauerunt, insanissime se ostendit inimicum\neuangelii, nisi forte aliter potuerit eandem dissoluere quaestionem;\nnon enim habet unde conuincat non fuisse tunc\nhoram tertiam. ei ideo ueridico euangelistae potius credendum\nquam contentiosis suspicionibus hominum. unde, inquit, probas\nhoram tertiam fuisse? respondeo: quia credo euangelistis.\nquibus et tu si credis, ostende, quemadmodum et hora sexta\net hora tertia potuerit dominus crucifigi. de sexta enim, ut\nfateamur, narratione Iohannis urguemur, tertiam Marcus commemorat,\nquibus si uterque nostrum credit, ostende tu aliter,\nquemadmodum fieri utrumque potuerit, libentissime adquiescam.\nnon enim sententiam meam, sed euangelii diligo ueritatem.\nadque utinam etiam plures ab aliis inueniantur huius exitus\nquaestionis! quod donec fiat, utere mecum isto, si placet. si\nenim nullus alius exitus poterit inueniri, solus iste sufficiet;\nsi autem potuerit, cum demonstratus fuerit, eligemus. tantum\nnon putes consequens esse, ut quilibet omnium quattuor\neuangelistarum mentitus sit aut in tanto et tam sancto culmine\nauctoritatis errauerit.\nSi autem quis dixerit inde se conuincere non fuisse horam\ntertiam, cum illud Iudaei clamauerunt, quia, posteaquam dixit\nidem Marcus: Pilatus autem iterum respondens ait\nillis: quid ergo uultis faciam regi Iudaeorum? at\nilli iterum clamauerunt: crucifige eum, non interponitur\naliquid morarum ab eodem Marco in eius narratione et continuo\nad id peruenitur; ut traderetur ad crucem dominus a Pilato,\nquod Iohannes hora quasi sexta factum esse commemorat.\nintellegat qui hoc dicit multa praetermissa esse quae in medio\ngesta sunt, cum Pilatus ageret quaerens, quomodo eum a Iudaeis\neriperet et aduersus eorum insanissimam uoluntatem, quibuscumque\nmodis potuit, instantissime niteretur. Mattheus enim ait:\ndicit illis Pilatus: quid igitur faciam de Iesu, qui\ndicitur Christus? dicunt omnes: crucifigatur. tunc\nfuisse dicimus horam tertiam. quod autem Mattheus sequitur et\nnarrat: uidens autem Pilatus, quia nihil proficeret, sed\nmagis tumultus fieret, et in conatibus Pilati ad eripiendum\ndominum et in tumultu Iudaeorum contra nitentium consumtum\ntempus duarum horarum intellegimus et coeptam fuisse sextam,\nqua nondum terminata gesta sunt quae ab eo tempore, quo\nPilatus dominum tradidit, usque ad tenebras factas narrantur.\nquod autem Mattheus supra commemorat: sedente autem\nillo pro tribunali misit ad illum uxor eius dicens:\nnihil tibi et iusto illi, multa enim passa sum hodie\nper uisum propter eum, postea sedebat pro tribunali Pilatus,\nsed inter illa quae prius gesta narrabat recordatus Mattheus\nquod de Pilati uxore dixit uoluit hoc ibi interponere, ut\n\n\n\n\n\n\npraestrueret, qua maxime causa Pilatus nec nouissime uolebat\neum tradere Iudaeis.\nLucas autem narrat, cum dixisset Pilatus: emendatum\nergo illum dimittam, exclamasse uniuersam turbam: tolle\nhunc et dimitte nobis Barabban; sed fortasse nondum\ndixerant \\'crucifige\\'. iterum autem Pilatus, secundum\neundem Lucam, locutus est ad illos uolens dimittere\nIesum. at illi succlamabant dicentes: crucifige illum.\ntunc intellegitur fuisse hora tertia. quod ergo sequitur Lucas\net dicit: ille autem tertio dixit ad illos: quid enim\nmali fecit iste? nullam causam mortis inuenio in eo;\ncorripiam ergo illum et dimittam. at illi instabant\nuocibus magnis postulantes, ut crucifigeretur, et\ninualescebant uoces eorum, satis etiam ipse significat\nmagnum tumultum fuisse, et post quantum morarum illis\ntertio dixerit: quid enim mali fecit? licet intellegere, quantum\nindagandae ueritati satis est, et postea quod ait: instabant\nuocibus magnis et inualescebant uoces eorum, quis\nnon uideat ideo factum, quia uidebant Pilatum eis nolle\ntradere dominum? et qui hoc magnopere nolebat, non utique\nin momento temporis cessit, sed uel duae horae et aliquid\namplius in illa cunctatione transierunt.\nIohannem quoque interroga et uide, quanta fuerit Pilati\nilia cunctatio et recusatio tam foedi ministerii. idem namque\n\n\n\n\n\n\nmulto explicatius ea narrat, quamuis nec ipse utique dicat\nomnia, in quibus duae horae et de sexta aliquid praeterfluxit.\ntamen, cum flagellasset legum et a militibus ueste inlusoria\nmultisque inlusionibus male tractari permisisset â€” credo, ut\nhoc modo saltem eorum furorem mitigaret, ne usque ad\nmortem saeuire pertenderent â€”, exiit iterum Pilatus\nforas et dicit eis: ecce adduco eum uobis foras, ut\ncognoscatis, quia in eo nullam causam inuenio. exiit\nergo Iesus portans spineam coronam et purpureum\nuestimentum. et dicit eis: ecce homo, ut illa uelut\nignominiosa specie uisa placarentur. sed adiungit et dicit:\ncum ergo uidissent eum pontifices et ministri. clamabant\ndicentes: crucifige, crucifige. tunc horam tertiam\nfuisse dicimus. adtende, quae sequantur: dicit eis Pilatus:\naccipite eum uos et crucifigite: ego enim non inuenio\nin eo causam. responderunt ei Iudaei: nos legem\nhabemus et secundum legem debet mori, quia filium\ndei se fecit. cum ergo audisset Pilatus hunc sermonem.\nmagis timuit. et ingressus est praetorium iterum et\ndicit ad Iesum: unde es tu? Iesus autem responsum\nnon dedit ei. dicit ergo ei Pilatus: mihi non loqueris?\nnescis, quia potestatem habeo crucifigere te et\n\n\n\n\n\n\npotestatem habeo dimittendi te? respondit Iesus: non\nhaberes potestatem aduersum me ullam, nisi tibi\ndatum fuisset desuper. propterea qui tradidit me tibi,\nmaius- peccatum habet. exinde Pilatus quaerebat\ndimittere eum. in hoc igitur, quod quaerebat Pilatus dimittere\neum, quantum temporis putamus esse consumtum, quanta\npraetermissa quae uel a Pilato dicebantur uel a Iudaeis\ncontradicebantur, quo usque dicerent Iudaei, unde ille commoueretur\net cederet? ita enim sequitur: Iudaei autem\nclamabant dicentes: si hunc dimittis, non es amicus\nCaesaris; omnis qui se regem facit contradicit Caesari.\nPilatus ergo cum audisset hos sermones, adduxit\nforas Iesum et sedit pro tribunali in locum, qui dicitur\nLithostrotus, Hebraeice autem Gabbatha. erat autem\nparasceue pascha hora quasi sexta. ab illa ergo uoce\nIudaeorum, qua primo dixerunt: crucifige, cum esset hora\ndiei tertia, usque ad hoc, quod sedit pro tribunali, per medias\nmoras cunctationis Pilati et tumultuantium Iudaeorum duae\nhorae praeterierunt et peracta quinta iam de sexta aliquid\ncoeperat. dicit ergo Iudaeis: ecce rex uester. illi\nautem clamauerunt: tolle, crucifige eum. sed neque iam\ncommotus Pilatus timore calumniae facile cedebat. tunc enim\n\n\n\n\n\n\nuxor eius ad eum miserat sedentem pro tribunali, quod praeoccupauit\nMattheus, qui hoc solum commemorauit, antequam\nad eum locum narrationis ueniret, ut ibi hoc poneret, ubi\noportunum iudicauit. temtans itaque adhuc Pilatus, ne quid\nproficeret, dixit eis: regem uestrum crucifigam? responderunt\npontifices: non habemus regem nisi Caesarem.\ntunc ergo tradidit illis eum, ut crucifigeretur. et\ndum pergit et dum crucifigitur cum duobus latronibus, dum\nuestes eius diuiduntur et in sortem illa tunica mittitur adque\ninter haec uariis conuiciis inluditur â€” simul enim, cum illa\ngererentur, etiam conuicia iaciebantur â€”, conpleta est et hora\nsexta et factae sunt tenebrae, quas Mattheus et Marcus et\nLucas commemorant.\nIam itaque conruat impia pertinacia et credat dominum\nIesum Christum et tertia hora crucifixum lingua Iudaeorum\net sexta manibus militum, quia in tumultu Iudaeorum et\nPilati aestibus duae adque amplius horae praeterierunt a uoce,\nqua dixerunt: crucifige. sed ipse Marcus, qui maxime breuitatis\nsectator est, breuiter uoluit intimare Pilati uoluntatem\net conatum pro domini uita. cum enim dixisset: at illi iterum\nclamauerunt: crucifige eum, ubi ostendit, quod iam\nclamauerant, cum uellent sibi dimitti Barabban, adiunxit:\nPilatus uero dicebat eis: quid enim mali fecit? hoc\n\n\n\n\n\n\nmodo breuiter insinuauit quod diu gestum est. memor tamen\netiam iste quid uellet intellegi, non ait Pilatus uero dixit\neis\\', sed ait: Pilatus uero\\' dicebat eis: quid enim mali\nfecit? quia, si diceret \\'dixit\\', quasi semel dictum intellegeremus;\nquia uero ait: dicebat, satis intimauit intellegentibus\nmultis modis et saepe dictum esse, quo usque inciperet hora\nsexta. cogitemus ergo, quam breuiter hoc dixerit Marcus in\nconparatione Matthei, quam breuiter Mattheus in conparatione\nLucae, quam breuiter Lucas in conparatione Iohannis, cum\ntamen alia adque alia quisque commemoraret, et quam denique\nbreuiter ipse lohannes in conparatione rerum, quae gestae sunt,\net morarum, cum illa gererentur: et sine insania resistendi\ncredamus duas horas et quiddam illo interuallo transire potuisse.\nQuisquis autem dixerit potuisse Marcum, si ita esset, eo\ntempore dicere fuisse horam tertiam, quo erat hora tertia,\ncum uox Iudaeorum de crucifigendo domino sonuisset, dicere\netiam, quod eum tunc ipsi crucifixerint, nimis superbe leges\nnarratoribus ueritatis inponit. sic enim potest dicere, si haec\nipse narraret, eo modo eodemque ordine ab omnibus debuisse\nnarrari, quo ipse narrauit. dignetur ergo consilio Marci euangelistae\nsuperari consilium suum, qui eo loco id ponendum\niudicauit, quo loco diuina inspiratione suggestum est. recordationes\nenim eorum eius manu gubernatae sunt qui gubernat\n\n\n\n\naquam, sicut scriptum est, qualiter illi placuerit. fluitat enim\nhumana memoria per uarias cogitationes, nec in cuiusquam\npotestate est, quid et quando ei ueniat in mentem. cum ergo\nilli sancti et ueraces uiri quasi fortuita recordationum suarum\npropter narrationis ordinem occultae dei potestati, cui nihil\nfortuitum est, commisissent, non oportet quemquam hominum\ndicere longe abiectum ab oculis dei et longe peregrinantem:\nhoc loco poni debuit, quod ualde ignorat. cur eo loco deus poni\nuoluerit, quia: et si obuelatum est euangelium nostrum,\nait apostolus, in his qui pereunt obuelatum est, et cum\ndixisset: aliis quidem sumus odor uitae in uitam, aliis\nodor mortis in mortem, subiecit statim: et ad haec quis\nidoneus? id est quis idoneus intellegere, quam iuste fiat?\nquod idem dominus dicit: ego ueni, ut qui non uident\nuideant et qui uident caeci fiant. ipsa est enim altitudo\ndiuitiarum sapientiae et scientiae dei, qua fecit ex eadem\nmassa aliud uas in honorem, aliud in contumeliam, et dicitur\ncarni et sanguini: o homo, tu quis es, qui respondeas deo?\nquis ergo et in hac re cognoscit intellectum domini aut quis\nconsiliarius illius fuit, ubi sic gubernauit corda reminiscentium\neuangelistarum et in ecclesiae fastigio tanto auctoritatis culmine\n\n\n\n\n\n\nsublimauit, ut per haec ipsa quae in eis contraria uideri\npossunt multi excaecarentur digne traditi in concupiscentias\ncordis sui et reprobum sensum, et multi exercerentur ad\nelimandum pium intellectum secundum occultam omnipotentis\niustitiam? dicit enim propheta domino: nimis profundae\nfactae sunt cogitationes tuae, uir inprudens non\ncognoscit et stultus non intellegit haec.\nPeto autem et admoneo eos qui haec legunt per nos adiuuante\ndomino elaborata, ut huius sermonis, quem hoc loco interponendum\narbitratus sum in omni simili quaestionum difficultate\nmeminerint, ne saepius eadem repetenda sint. facile autem\nuidebit qui sine impietatis duritia uoluerit adtendere, quam\noportuno loco Marcus hoc de tertia hora posuerit, ut quisque .\nibi recordetur, qua hora Iudaei crucifixerint dominum, qui\nuolebant in Romanos uel principes uel milites transferre ipsum\nfacinus, ubi factum ministrorum militum commemoratum est.\nait enim: et crucifigentes eum diuiserunt uestimenta\neius mittentes sortes super eis, quis quid tolleret.\nqui hoc, nisi milites, sicut Iohannes manifestat? ergo ne\nquisquam cogitationem tanti criminis auersus a Iudaeis in\nmilites illos conuerteret, erat autem, inquit, hora tertia et\ncrucifixerunt eum, ut illi eum potius crucifixisse inueniantur\nquos hora tertia, ut crucifigeretur, clamare potuisse diligens\n\n\n\n\n\n\ninquisitor inueniet, cum aduerterit hoc quod a militibus factum\nest hora sexta factum esse.\nQuamquam non desint qui parasceues â€” quam Iohannes\ncommemorauit dicens: erat autem parasceue hora fere\nsexta â€” horam diei tertiam uelint intellegi, qua sedit Pilatus\npro tribunali, ut eadem tertia conpleta uideatur, quando\ncrucifixus est, adque illo iam pendente in ligno aliae tres horae\nperactae sint et reddiderit spiritum, ut ab ea hora, qua defunctus\nest, id est diei sexta, tenebrae fierent usque ad nonam.\ndicunt enim die quidem illo, quem dies sabbati sequebatur.\nparasceuen fuisse paschae Iudaeorum, quod ab eodem sabbato\niam inciperent azyma; sed tamen uerum pascha, quod iam in\npassione domini gerebatur, non Iudaeorum, sed Christianorum,\ncoepisse praeparari, id est parasceuen habere, ab hora noctis\nnona in eo quod dominus a Iudaeis occidendus praeparabatur.\nparasceue quippe interpretatur praeparatio. ab illa\nergo nona hora noctis usque ad eius crucifixionem occurrit\nhora parasceues sexta secundum Iohannem et hora diei\ntertia secundum Marcum, ut non Marcus horam illam recordatam\nrecapitulando commemorauerit, qua clamauerunt Iudaei: crucifige, crucifige, sed eam prorsus horam tertiam\ndixerit, qua dominus est fixus in ligno. quis fidelis non huic\n\n\n\n\n\n\nfaueat solutioni quaestionis, si modo possit aliquis articulus\nconici ab hora nona noctis, unde coepisse parasceuen paschae\nnostrae, id est praeparationem mortis Christi, congruenter\nintellegamus? si enim dicamus eam coepisse, quando a Iudaeis\nadprehensus est dominus, adhuc noctis primae partes erant;\nsi. quando ad domum perductus est soceri Caifae, ubi et\nauditus est a principibus sacerdotum, adhuc gallus non cantauerat,\nquod ex Petri negatione colligimus, quae, cum iam\naudiretur, facta est; si autem, quando Pilato traditus est, iam\nmane fuisse apertissime scriptum est. restat ergo, ut intellegamus\ntunc coepisse istam parasceuen paschae, id est praeparationem\nmortis domini, quando responderunt omnes principes\nsacerdotum, aput quos primo audiebatur, et dixerunt: reus\nest mortis, quod aput Mattheum et Marcum inuenitur, ut\nrecapitulando intellegantur de Petri negatione postea dixisse\nquod antea factum erat. non enim absurde conicitur eo tempore,\nquando, ut dixi, reum mortis pronuntiauerunt, nonam\nhoram noctis esse potuisse. ex qua hora usque ad horam, qua\nsedit Pilatus pro tribunali, quasi sexta hora fuit, non diei, sed\nparasceues, id est immolationis domini, quod uerum pascha\nest, ut plena sexta eiusdem parasceues, quae plena diei tertia\noccurrebat, dominus suspenderetur in ligno. siue ergo hoc\npotius intellegendum eligatur, siue Marcus tertiam horam\n\n\n\n\n\n\n\n\n\n\nrecoluerit eamque maxime ad condemnationem Iudaeorum in\ndomini crucifixione commemorare uoluerit, qua intelleguntur\nclamare potuisse, ut crucifigeretur, ut ipsos potius crucifixisse\nacciperemus quam eos quorum manibus suspensus in ligno\nest, sicut ille centurio magis accessit ad dominum quam illi\namici, quos misit: procul dubio quaestio soluta est de hora\ndominicae passionis, quae maxime solet et contentiosorum\nconcitare inpudentiam et infirmorum inperitiam perturbare.\nXIIII. Sequitur Mattheus et dicit: tunc crucifixi sunt\ncum eo duo latrones, unus a dextris et unus a sinistris.\net Marcus similiter et Lucas. nec Iohannes aliquam facit\nquaestionem. quamuis latrones eos non dixerit. ait enim: et\ncum eo alios duos hinc et hinc, medium autem Iesum.\nesset autem contrarium, si, cum illi dixissent \\'atrones, iste\ndiceret \\'innocentes\\'.\nXV. Sequitur Mattheus et dicit: praetereuntes autem\nblasphemabant eum mouentes capita sua et dicentes:\nqui destruit templum et in triduo illud reaedificat,\nsalua temet ipsum; si filius dei es, descende de cruce.\nhuic Marcus paene ad eadem uerba consonat. sequitur deinde\nMattheus et dicit: similiter et principes sacerdotum\ninludentes cum scribis et senioribus dicentes: alios\n\n\n\n\n\n\nsaluos fecit, se ipsum non potest saluum facere. si\nrex Israhel est, descendat nunc de cruce et credimus\nei. confidit in deum; liberet nunc eum, si uult. dixit\nenim quia dei filius sum. Marcus et Lucas, quamuis alia\nuerba dicant, ad eandem tamen sententiam concinunt, cum\nalius praetermittit quod alius commemorat. de principibus\nenim sacerdotum, quod insultauerint domino crucifixo, pariter\nnon tacent, quamuis seniores tacuit Marcus, Lucas autem, quia\nprincipes dixit nec addidit sacerdotum, magis nomine generali\nomnes primates conplexus est, ut ibi possint intellegi et scribae\net seniores.\nSequitur Mattheus et dicit: id ipsum autem et\nlatrones, qui fixi erant cum eo, inproperabant ei. nec\nMarcus discrepat hoc idem dicens aliis uerbis. Lucas autem\npotest putari repugnare, nisi genus locutionis satis usitatum\nnon obliuiscamur. ait enim Lucas: unus autem de his\nqui pendebant latronibus blasphemabat eum dicens:\nsi tu es Christus, saluum fac temet ipsum et nos.\nsequitur idem ipse adque ita contexit: respondens autem\nalter increpabat illum dicens: neque tu times deum.\nquod in eadem damnatione es? et nos quidem iuste,\nnam digna factis recipimus; hic uero nihil mali gessit.\net dicebat ad Iesum: domine, memento mei, cum\n\n\n\n\n\n\n\n\nueneris in regnum tuum. et dixit illi Iesus: amen\ndico tibi, hodie mecum eris in paradiso. quomodo ergo,\nsicut Mattheus dicit, latrones, qui fixi erant eum eo, inproperabant\nei, uel, sicut Marcus dicit, et qui cum eo\ncrucifixi erant conuiciabantur ei, quando quidem unus\neorum conuiciatus est secundum Lucae testimonium, alter et\nconpescuit eum et in dominum credidit, nisi intellegamus Mattheum\net Marcum breuiter perstringentes hunc locum pluralem\nnumerum pro singulari posuisse, sicut in epistula ad Hebraeos\nlegimus pluraliter dictum: cluserunt ora leonum, cum solus\nDanihel significari intellegatur, et pluraliter dictum: secti sunt,\ncum de solo Esaia tradatur? in psalmo etiam quod dictum\nest: adstiterunt reges terrae et principes conuenerunt\nin unum, pluralem numerum pro singulari positum in actibus\napostolorum ponitur. nam reges propter Herodem, principes\npropter Pilatum intellexerunt qui testimonium eiusdem psalmi\nadhibuerunt. sed quia et pagani solent calumniari euangelio,\nuideant, quemadmodum locuti sint auctores eorum Faedras,\nMedeas et Clytemestras, cum singulae fuerint. quid autem\nusitatius uerbi gratia, quam ut dicat aliquis: (et rustici mihi\ninsultant\\', etiam si unus insultet? tunc enim esset contrarium\nquod Lucas de uno manifestauit, si illi dixissent ambos latrones\nconuiciatos domino; ita enim non posset sub numero plurali\nunus intellegi. cum uero dictum est latrones uel qui cum\n\n\n\n\n\n\neo crucifixi erant nec additum est \\'ambo\\', non solum, si\nambo fecissent, posset hoc dici, sed etiam, quia unus hoc\nfecit, potuit usitato locutionis modo per pluralem numerum\nsignificari.\nSequitur Mattheus et dicit: a sexta autem hora\ntenebrae factae sunt super uniuersam terram usque\nad horam nonam. hoc et duo alii contestantur; addit autem\nLucas etiam, unde factae sint tenebrae, id est solem obscuratum.\nsequitur Mattheus: et circa horam nonam clamauit\nIesus uoce magna dicens: heli, heli, lema sabacthani?\nhoc est: deus meus, deus meus, ut quid\ndereliquisti me? quidam autem illic stantes et\naudientes dicebant: Helian uocat iste. Marcus paene ad\neadem uerba, ad eandem tamen sententiam non paene, sed\nomnino consentit. sequitur Mattheus: et continuo currens\nunus ex eis acceptam spongeam impleuit aceto et\ninposuit harundini et dabat ei bibere. sic et Marcus\ndicit: currens autem unus et implens spongeam aceto\ncircumponensque calamo potum dabat ei dicens: sinite,\nuideamus, si ueniat Helias ad deponendum eum. quod\nquidem de Helia non ipsum qui obtulit spongeam cum aceto,\nsed ceteros dixisse Mattheus narrauit. ait enim: ceteri uero\n\n\n\n\n\n\ndicebant: sine, uideamus, an ueniat Helias liberans\neum, unde intellegimus et illum et ceteros hoc dixisse. Lucas\nautem, antequam de latronis insultatione narraret. hoc de\naceto ita commemorauit: inludebant autem ei et milites\naccedentes et acetum offerentes illi, dicentes: si tu\nes rex Iudaeorum, saluum te fac. semel conplecti uoluit\nquod a militibus factum et dictum est. ubi mouere non debet.\nquod non unum eorum dixit acetum obtulisse: genus enim\nlocutionis tenuit, de quo supra tractauimus, pluralem pro\nsingulari ponens. hoc autem de aceto etiam Iohannes commemorauit,\nubi ait: postea sciens Iesus, quia omnia consummata\nsunt, ut consummaretur scriptura, dixit:\nsitio. uas autem positum erat aceto plenum; illi\nautem spongeam plenam aceto ysopo circumponentes\nobtulerunt ori eius. sed quod aput eundem Iohannem\ninuenitur dixisse sitio et quia uas ibi erat aceto plenum.\nnon mirum est, si ceteri tacuerunt.\nXVIII. Sequitur Mattheus: Iesus autem iterum clamans\nuoce magna emisit spiritum. Marcus similiter: Iesus\nautem emissa uoce magna expirauit. Lucas autem, quid\nipsa uoce magna dixerit, declarauit; dixit enim: et clamans\n\n\n\n\n\n\nIesus uoce magna ait: pater, in manus tuas commendo\nspiritum meum, et haec dicens expirauit. Iohannes uero,\nsicut tacuit illam uocem primam heli, heli, quam Mattheus\net Marcus rettulerunt, tacuit etiam istam, quam Lucas solus\nindicauit, illi autem duo nomine uocis magnae significauerunt,\nid est: pater, in manus tuas commendo spiritum meum,\nquod eum uoce magna dixisse et ipse Lucas similiter adtestatus\nest, ut intellegeremus hanc fuisse uocem magnam quam Mattheus\net Marcus commemorauerunt. sed dixit Iohannes, quod nullus\nillorum trium, eum dixisse: consummatum est, cum acetum\naccepisset, quod eum ante ipsam uocem magnam dixisse\nintellegimus. haec sunt enim uerba Iohannis: cum ergo\naccepisset Iesus acetum, dixit: consummatum est, et\ninclinato capite tradidit spiritum. inter illud quod ait:\nconsummatum est, et illud quod ait: et inclinato capite\ntradidit spiritum, emissa est illa uox magna, quam tacuit\niste, ceteri autem tres commemorauerunt. hoc enim apparet\nesse ordinis. ut ante diceret: consummatum est, cum perfectum\nin illo esset quod de illo prophetatum erat, et tamquam\nad hoc expectaret qui utique, cum uellet, moreretur, deinde\ncommendans tradidit spiritum. sed quouis ordine quilibet\narbitretur dici potuisse, hoc magno opere cauendum est, ne\ncui uideatur quisquam euangelistarum alteri repugnare, si uel\ntacuit quod alius dixit aut dixit quod alius tacuit.\nXVIIII. Sequitur Mattheus: et ecceuelum templi scissum\nest in duas partes a summo usque deorsum. et Marcus\nsic: et uelum templi scissum est in duo a summo\nusque deorsum. Lucas autem similiter hoc ait: et uelum\ntempli scissum est medium, sed non eodem ordine. uolens\nenim miraculum miraculo adiungere, cum dixisset: sol obscuratus\nest, continuo subiungendum existimauit: et uelum\ntempli scissum est medium, praeoccupans uidelicet, quod\nexpirante domino factum est, ut deinde recapitulans exequeretur\net de potu aceti et de illa uoce magna et de ipsa morte,\nquae ante scissionem ueli post tenebras facta intelleguntur.\nMattheus enim, qui, cum dixisset: Iesus autem iterum\nclamans uoce magna emisit spiritum, continuo subiecit:\net ecce uelum templi scissum est, satis expressit tunc\nesse scissum, cum Iesus emisisset spiritum. si autem non addidisset: et ecce, sed simpliciter dixisset: et uelum templi\nscissum est, incertum esset, utrum ipse et Marcus hoc\nrecapitulando commemorassent, Lucas autem ordinem tenuisset,\nan Lucas recapitulasset quod illi ordine posuissent.\nXX. Sequitur Mattheus: et terra mota est et petrae\nscissae sunt et monumenta aperta sunt et multa\ncorpora sanctorum, qui dormierant, surrexerunt; et\nexeuntes de monumentis post resurrectionem eius\nuenerunt in sanctam ciuitatem et apparuerunt multis.\nhaec quae solus dixit non est metuendum ne cuiquam ceterorum\nrepugnare uideantur. sequitur idem ipse: centurio\n\n\n\n\n\n\nautem et qui cum eo erant custodientes Iesum uiso\nterrae motu et his quae fiebant timuerunt ualde\ndicentes: uere dei filius erat iste. Marcus sic: uidens\nautem centurio, qui ex aduerso stabat, quia sic clamans\nexpirasset, ait: uere homo hic filius dei erat.\nLucas sic: uidens autem centurio quod factum fuerat\nglorificauit deum dicens: uere hic homo iustus erat.\nnon est contrarium, quod Mattheus dicit uiso terrae motu\nadmiratum centurionem et eos qui cum illo erant, cum Lucas\ndicat hoc eum admiratum, quod emissa illa uoce expirasset,\nostendens, quam in potestate habuerit, quando moreretur. in\neo quippe, quod idem Mattheus non solum dixit: uiso terrae\nmotu, sed etiam addidit: et his quae facta erant, integrum\nlocum fuisse demonstrauit Lucae, ut diceret centurionem\nipsam domini mortem fuisse miratum, quia et haec inter illa\nest quae tunc mirabiliter facta erant. quamquam, etsi Mattheus\nillud non addidisset, intellegendum erat, cum multa miranda\nfacta fuerint et omnia centurio et qui cum eo erant mirari\npotuerint, liberum fuisse narrantibus, quid quisque illum miratum\ncommemorare uoluisset, nec eos sibi repugnare, cum alius\nillud, alius illud diceret fuisse miratum, quando omnia fuerat\nille miratus. quod autem alius ait centurionem dixisse: uere\ndei filius erat iste, alius autem: uere homo hic filius\ndei erat, non mouebit eum cui non exciderunt tam multa\nsuperius similiter dicta et exposita. ad unam quippe sententiam\nutraque uerba concurrunt. nec quod alius tacuit homo, alius\n\n\n\n\n\n\ndixit, ullo modo contrarium est. magis quod Lucas non ait\ncenturionem dixisse (filius dei erat\\\\ sed: iustus erat, potest\nputari diuersum; sed uel utrumque dictum a centurione intellegere\ndebemus et aliud illos, aliud istum commemorasse, uel\nfortasse Lucam exprimere uoluisse sententiam centurionis,\nquomodo dixerit legum filium dei. forte enim non eum unigenitum\naequalem patri centurio intellexerat, sed ideo filium\ndei dixerat, quia iustum crediderat, sicut multi iusti dicti\nsunt filii dei. quod autem etiam ipse Lucas dixit: uidens\nautem centurio quod factum erat, in eo genere inclusit\nomnia quae in illa hora mirabiliter facta erant, tamquam\nunum mirabile factum commemorans, cuius quasi membra et\npartes erant omnia illa miracula. iam uero, quod Mattheus\naddidit eos qui cum centurione erant, alii autem hoc tacuerunt,\ncui non appareat ex notissima regula non esse contrarium,\ncum alius dicit quod alius tacet? et quod Mattheus dixit:\ntimuerunt ualde, Lucas autem non dixit \\'timuit\\', sed:\nglorificauit deum, quis eum non intellegat timendo glorificasse?\nXXI. Sequitur Mattheus: erant autem ibi mulieres\nmultae a longe, quae secutae erant legum a Galilaea\nministrantes ei, inter quas erat Maria Magdalene et\nMaria Iacobi et Ioseph mater et mater filiorum Zebedaei.\nMarcus sic: erant autem et mulieres de longe\naspicientes, inter quas erat Maria Magdalene et Maria\nIacobi minoris et Ioseph mater et Salome; et cum\n\n\n\n\n\n\nesset in Galilaea, sequebantur eum et ministrabant\nei. et aliae multae, quae simul cum eo ascenderant\nHierosolymam. inter hos nihil uideo, quod contrarium possit\nputari. quid enim interest ad ueritatem, quod quasdam mulieres\npariter. quasdam singuli nominauerunt? Lucas quoque ita\nnarrationem contexit: et omnis turba eorum qui simul\naderant ad spectaculum istud et uidebant quae fiebant\npercutientes pectora sua reuertebantur. stabant\nautem omnes noti eius a longe et mulieres, quae\nsecutae erant eum a Galilaea. haec uidentes. unde\nsuperioribus duobus de mulierum praesentia satis consentit,\nquamuis nullam earum nominatim exprimat. de turba etiam,\nquae simul aderat et uidentes quae fiebant tundebant pectora\nsua et reuertebantur, consentit Mattheo, quamuis seorsum\nadnexuerit: centurio autem et qui cum eo erant. quapropter\ntantum modo de notis eius, qui stabant a longe, solus\ninuenitur dixisse. nam et Iohannes commemorauit de praesentia\nfeminarum, antequam dominus emisisset spiritum, ita narrans:\nstabat autem iuxta crucem Iesu mater eius et soror\nmatris eius Maria Cleopae et Maria Magdalene. cum\nuidisset ergo Iesus matrem et discipulum stantem.\nquem diligebat, dicit matri suae: mulier, ecce filius\ntuus. deinde dicit discipulo: ecce mater tua. et ex\nilla hora accepit eam discipulus in sua. qua in re nisi\n\n\n\n\n\n\napertissime Mattheus quoque et Lucas Mariam Magdalenen\nnominassent, possemus dicere, alias a longe, alias iuxta crucem\nfuisse. nullus enim eorum praeter lohannem matrem domini\ncommemorauit. nunc ergo quomodo intellegitur eadem Maria\nMagdalene et a longe stetisse cum aliis mulieribus, sicut\nMattheus et Lucas dicunt, et iuxta crucem fuisse, sicut\nIohannes dicit, nisi quia in tanto interuallo erant, ut et iuxta\ndici possent, quia in conspectu eius praesto aderant, et a\nlonge in conparatione turbae propinquius circumstantis cum\ncenturione et militibus? possumus etiam intellegere, quod\nillae quae simul aderant cum matre domini, postquam eam\ndiscipulo commendauit, abire iam coeperant, ut a densitate\nturbae se exuerent, et cetera quae facta sunt longius intuerentur,\nut ceteri euangelistae qui post mortem domini eas\ncommemorauerunt iam longe stantes commemorarent.\nXXII. Sequitur Mattheus: cum sero autem factum\nesset, uenit quidam homo diues ab Arimathia nomine\nIoseph, qui et ipse discipulus erat Iesu. hic accessit\nad Pilatum et petit corpus Iesu. tunc Pilatus iussit\nreddi corpus. Marcus sic: et cum iam sero esset\nfactum, quia erat parasceue, quod est ante sabbatum,\nuenit Ioseph ab Arimathia, nobilis decurio, qui et\nipse erat expectans regnum dei, et audacter introit\nad Pilatum et petiuit corpus Iesu. Pilatus autem\n\n\n\n\n\n\nmirabatur, si iam obisset. et accersito centurione interrogauit\neum, si iam mortuus esset. et cum cognouisset\na centurione, donauit corpus Ioseph. Lucas\nsic: et ecce uir nomine Ioseph, qui erat decurio, uir\nbonus et iustus â€” hic non consenserat consilio et\nactibus eorum â€”, ab Arimathia ciuitate Iudaeae. qui\nexpectabat et ipse regnum dei, hic accessit ad Pilatum\net petit corpus Iesu. Iohannes autem, posteaquam\nnarrauit de cruribus fractis eorum qui cum domino crucifixi\nerant et de latere domini lancea percusso, quod totum solus\ndixit, sic iungit etiam de Ioseph, consentiens ceteris, ita narrans:\npost haec autem rogauit Pilatum Ioseph ab Arimathia\nâ€” eo quod esset discipulus Iesu, occultus autem\npropter metum Iudaeorum â€”, ut tolleret corpus Iesu.\net permisit Pilatus. uenit ergo et tulit corpus Iesu.\nin hoc nihil exstat, in quo aliquis eorum alicui repugnare\nuideatur. sed aliquis forsitan quaerat, quomodo a semet ipso\nIohannes ipse non discrepet, contestans cum ceteris, quod\nIoseph petiuerit corpus Iesu, et solus dicens, quod occultus\nfuisset discipulus domini propter metum Iudaeorum. merito\nenim mouet, cur ille qui propter timorem occultus discipulus\nerat ausus sit petere corpus eius, quod nullus eorum qui\neum palam sequebantur auderet. sed intellegendum est istum\nfiducia dignitatis hoc fecisse, qua praeditus poterat familiariter\nintrare ad Pilatum. in extremo autem illo officio funeri\n\n\n\n\n\n\nexhibendo minus curasse de Iudaeis, quamuis soleret in domino\naudiendo eorum inimicitias deuitare.\nXXIII. Sequitur Mattheus: 59et accepto corpore Ioseph\ninuoluit illud in sindone munda et posuit illud in\nmonumento suo nouo, quod exciderat in petra. et\naduoluit saxum magnum ad ostium monumenti et\nabiit. Marcus sic: Ioseph autem mercatus sindonem\net deponens eum inuoluit sindone et posuit eum in\nmonumento, quod erat excisum de petra, et aduoluit\nlapidem ad ostium monumenti. Lucas sic: et depositum\ninuoluit in sindone et posuit eum in monumento\nexciso, in quo nondum quisquam positus fuerat. ex\nhis tribus nulla quaestio dissensionis oriri potest. Iohannes\nautem sepulturam domini non a solo Ioseph, sed a Nicodemo\nquoque curatam fuisse commemorat. consequenter enim a\nNicodemo incipiens ita narrat: uenit autem et Nicodemus,\nqui uenerat ad Iesum nocte primum, ferens mixturam\nmurrae et aloes quasi libras centum. deinde sequitur\nadiungens ipsum Ioseph et dicit: acceperunt ergo corpus\nIesu et ligauerunt eum linteis cum aromatibus, sicut\nmos Iudaeis est sepelire. erat autem in loco. ubi\ncrucifixus est, hortus, et in horto monumentum\nnouum, in quo nondum quisquam positus erat. ibi\nergo propter parasceuen Iudaeorum, quia iuxta erat\nmonumentum, posuerunt Iesum. neque hic aliquid repugnat\nrecte intellegentibus. neque enim illi, qui de Nicodemo tacuerunt,\nadfirmauerunt a solo Ioseph dominum sepultum, quamuis\n\n\n\n\n\n\nsolius commemorationem fecerint, aut quia illi una sindone\nIoseph inuoluisse dixerunt, propterea prohibuerunt intellegi\net alia lintea potuisse adferri a Nicodemo et superaddi, ut\nuerum narraret Iohannes, quod non uno linteo, sed linteis\ninuolutus sit. quamuis et propter sudarium, quod capiti adhibebatur.\net institas, quibus totum corpus alligatum est, quia\nomnia de lino erant, etiamsi una sindo ibi fuit, uerissime\ndici potuit: ligauerunt eum linteis. lintea quippe generaliter\ndicuntur quae lino texuntur.\nSequitur Mattheus: erat autem ibi Maria\nMagdalene et altera Maria sedentes contra sepulchrum.\nquod Marcus ita dicit: Maria autem Magdalene et Maria\nIoseph aspiciebant, ubi poneretur. unde nihil eos ex hoc\ndissentire manifestum est.\nSequitur Mattheus: altera autem die, quae est post\nparasceuen, conuenerunt principes sacerdotum et\nPharisaei ad Pilatum dicentes: domine. recordati\nsumus, quia seductor ille dixit adhuc uiuens: post\ntres dies resurgam. iube ergo custodiri sepulchrum\nusque in diem tertium. ne forte ueniant discipuli\neius et furentur eum et dicant plebi: surrexit a mortuis,\net erit nouissimus error peior priore. ait illis\nPilatus: habetis custodiam, ite, custodite sicut scitis.\nilli autem abeuntes munierunt sepulchrum signantes\nlapidem cum custodibus. hoc solus Mattheus narrat nullo\naliorum narrante aliquid quod huic uideatur esse contrarium.\nDeinde sequitur idem Mattheus et dicit: uespere autem\nsabbati, quae lucescit in primam sabbati, uenit Maria\nMagdalene et altera Maria uidere sepulchrum. et\necce terrae motus factus est magnus. angelus autem\ndomini descendit de caelo, et accedens reuoluit lapidem\net sedebat super eum. erat autem aspectus eius\nsicut fulgur et uestimenta eius sicut nix. prae timore\nautem eius exterriti sunt custodes et facti sunt uelut\nmortui. respondens autem angelus dixit mulieribus:\nnolite timere uos; scio enim, quod Iesum, qui crucifixus\nest, quaeritis. non est hic, surrexit enim sicut\ndixit. uenite, uidete locum, ubi positus erat dominus.\net cito euntes dicite discipulis eius quia surrexit et\necce praecedit uos in Galilaeam, ibi eum uidebitis.\necce dixi uobis. huic Marcus consonat. sed potest mouere,\nquomodo secundum Mattheum angelus super lapidem sedebat\nreuolutum a monumento â€” Marcus enim introeuntes eas in\nmonumentum dicit uidisse iuuenem sedentem in dextris coopertum\nstola candida et obstipuisse â€” nisi intellegamus aut\nMattheum tacuisse de illo angelo, quem intrantes uiderunt,\nMarcum uero de illo tacuisse, quem foris uiderunt sedentem\nsuper lapidem, ut duos uiderint et a duobus singillatim\naudierint quae dixerunt angeli de Iesu, prius ab illo quem\nforis uiderunt sedentem super lapidem, deinde ab illo quem\n\n\n\n\n\n\nuiderunt intrantes in monumentum sedentem a dextris, quo ut\nintrarent illius qui foris sedebat uerbis exhortatae sunt dicentis:\nuenite et uidete locum, ubi positus erat dominus, quo\nuenientes, ut dictum est, et intrantes uiderunt eum, de quo\nMattheus tacet, Marcus autem loquitur, sedentem a dextris,\na quo talia similiter audierunt. aut certe intrantes in monumentum\nin aliqua saepta maceriae debemus accipere, qua\ncommunitum locum tunc fuisse credibile est in aliquo spatio\nante petram, qua excisa locus factus fuerat sepulturae, ut\nipsum uiderint in eodem spatio sedentem a dextris, quem\ndicit Mattheus sedentem super lapidem, quem terrae motu\nab ostio monumenti reuoluerat, id est a loco sepulchri, quod\neffossum erat in petra.\n\nItem quaeri potest, quemadmodum Marcus dicat: at illae.\nexeuntes fugerunt de monumento, inuaserat enim eas\ntremor et pauor, et nemini quicquam dixerunt, timebant\nenim, cum dicat Mattheus: et exierunt cito de\nmonumento cum timore et gaudio magno currentes\nnuntiare discipulitAÌ‚Â» eius, nisi intellegamus ipsorum angelorum\nnemini ausas fuisse aliquid dicere, id est respondere\nad ea quae ab illis audierant aut certe custodibus, quos\niacentes uiderunt. nam illud gaudium, quod Mattheus commemorat,\nnon repugnat timori, de quo Marcus dicit. debuimus\nenim utrumque in illarum animo factum intellegere, etiamsi\nipse Mattheus de timore non diceret; cum uero et ipse dicat:\net exierunt cito de monumento cum timore et gaudio\nmagno, nihil ex hac re quaestionis remanere permittit.\nDe hora quoque ipsa, qua uenerunt mulieres ad monumentum,\nnon contemnenda exoritur quaestio. cum enim Mattheus\ndicat: uespere autem sabbati, quae lucescit in primam\nsabbati, uenit Maria Magdalene et alia Maria uidere\nsepulchrum, quid est, quod dicit Marcus: et ualde mane\nuna sabbatorum ueniunt ad monumentum oriente iam\nsole? in quo quidem a ceteris duobus, id est Luca et Iohanne,\nnon discrepat. quod enim dicit Lucas: ualde diluculo, et\nIohannes: mane cum adhuc tenebrae essent, hoc intellegitur\nMarcus dicere: ualde mane oriente iam sole, id est\ncum caelum ab orientis parte iam albesceret, quod non fit\nutique nisi solis orientis uicinitate; eius enim est ille fulgor,\nqui nomine aurorae appellari solet. ideo non repugnat illi\nqui ait: cum adhuc tenebrae essent. die quippe surgente\naliquae reliquiae tenebrarum tanto magis extenuantur, quanto\nmagis oritur lux. nec sic accipiendum est quod ait: ualde\nmane, tamquam sol ipse iam uideretur super terras, sed\npotius sicut dicere solemus eis quibus uolumus significare\ntemperius aliquid faciendum. cum enim dixerimus \\'mane\\', ne\nputent iam sole supra terram conspicuo nos dicere, ad hoc\nplerumque addimus \\'ualde mane\\', ut illud quod etiam albescente\nuocatur intellegant, quamquam et hoc usitatum sit, ut\npost galli cantum saepe repetitum, cum coniectare homines\ncoeperint diem iam propinquare, dicant \\'iam mane est\\', et\ncum post hoc uerbum attenderint ac iam oriente, id est\n\n\n\n\n\n\niam de proximo ueniente in has partes sole caelum rubescere\nuel albescere uiderint, addant qui dicebant (mane est\\'\net dicant \\'ualde mane est\\'. quid autem interest, dum siue illo\nsiue isto modo nihil aliud intellegamus a Marco appellatum\n\\'mane\\' nisi quod Lucas appellauit diluculum et hoc ualde\nmane quod ille ualde diluculo et quod Iohannes mane\ncum adhuc tenebrae essent, sole autem oriente, id est\nortu suo iam caelum inluminare incipiente? quomodo ergo\nhis tribus congruat Mattheus, qui nec \\'diluculo\\' nec \\'mane\\'.\nsed uespere ait sabbati, quae lucescit in primam sabbati,\nattentius indagandum est. a parte quippe prima noctis,\nquod est uespere, ipsam noctem uoluit significare Mattheus,\ncuius noctis fine uenerunt mulieres ad monumentum. ea uero\ncausa intellegitur eandem noctem sic appellasse, quia iam\nuespere licebat adferre aromata transacto utique sabbato. ergo,\nquoniam sabbato inpediebantur, ut non ante facerent, ab eo\ntempore nominauit noctem, ex quo eis licere coepit, ut facerent,\nquocumque uellent tempore eiusdem noctis. sic itaque\ndictum est uespere sabbati, ac si diceretur \\'nocte sabbati\\\\\nid est nocte, quae sequitur diem sabbati. quod ipsa uerba\neius satis indicant. sic enim ait: uespere autem sabbati.\nquae lucescit in primam sabbati, quod fieri non potest.\nsi tantum modo primam noctis particulam, id est solum initium\nnoctis, intellexerimus dicto uespere significatam; neque enim\nipsum initium lucescit in primam sabbati, sed ipsa nox, quae\n\n\n\n\n\n\nluce incipit terminari. nam terminus primae partis noctis\nsecundae partis initium est, lux autem terminus totius noctis\nest. unde non potest dici (uesper elucescens in primam sabbati.\nnisi nomine uesperi nox ipsa intellegatur, quam lux terminat.\net usitatus loquendi modus est diuinae scripturae a parte\ntotum. a uespere ergo noctem significauit, cuius extremum\nest diluculum. diluculo enim uenerunt illae mulieres ad\nmonumentum; ac per hoc ea nocte uenerunt, quae significata\nest nomine uesperi. tota enim significata est eo nomine. ut\ndixi; et ideo, quacumque eius noctis parte uenissent, ea utique\nnocte uenissent; cum ergo uenerunt parte eius noctis extrema,\nea procul dubio nocte uenerunt. uespere autem; quae lucescit\nin primam sabbati, non potest nisi tota ipsa nox intellegi:\neo igitur uespere uenerunt quae ipsa nocte uenerunt, ipsa\nautem nocte uenerunt quae noctis ipsius quamuis extrema\nparte uenerunt.\nNam et ipsum triduum, quo dominus mortuus est et resurrexit,\nnisi isto loquendi modo, quo a parte totum dici solet,\nrecte intellegi non potest. ipse quippe ait: sicut enim Iona\nfuit in uentre ceti tribus diebus et tribus noctibus,\nsic erit et filius hominis in corde terrae tribus diebus\n\n\n\n\n\n\net tribus noctibus. conputantur autem tempora, siue ex\nquo tradidit spiritum, siue ex quo sepultus est, et non occurrit\nad liquidum, nisi medium diem, hoc est sabbatum totum\ndiem accipiamus, id est cum sua nocte, illos autem qui eum\nin medio posuerunt, id est parasceuen et primam sabbati,\nquem diem dominicum dicimus, a parte totum intellegamus.\nquid enim iuuat, quod quidam his angustiis coartati et istum\nlocutionis modum, id est a parte totum, in sanctarum scripturarum\nsoluendis quaestionibus plurimum ualere nescientes\nnoctem uoluerunt adnumerare tres illas horas a sexta usque\nnonam, quibus sol obscuratus est, et diem tres horas alias,\nquibus iterum terris est redditus, id est a nona usque ad\neius occasum? sequitur enim nox futuri sabbati. qua cum\nsuo die conputata erunt iam duae noctes et duo dies; porro\nautem post sabbatum sequitur nox primae sabbati, id est\ninlucescentis diei dominici, in qua tunc dominus resurrexit;\nerunt ergo duae noctes et duo dies et una nox, etiamsi tota\nposset intellegi, nec ostenderemus, quod illud diluculum pars\neius extrema sit; quapropter nec adnumeratis illis sex horis,\nquarum tribus sol contenebratus est et tribus eluxit, constabit\nratio trium dierum et trium noctium. restat ergo. ut illo\nscripturarum usitatissimo loquendi modo, quo a parte totum\nintellegitur, inueniamus extremum diem tempus parasceues,\nquo crucifixus et sepultus est dominus, et ex ipsa extrema\nparte totum diem cum sua nocte, qui iam peractus fuerat,\naccipiamus, medium uero, id est sabbati diem, non a parte,\n\n\n\n\nsed integre totum, tertium rursus a parte sua prima, id est\na nocte totum cum suo diurno tempore, ac sic erit triduum,\nquemadmodum illi octo dies, post quos ascendit in montem.\nquorum medios integros attendentes Mattheus et Marcus\ndixerunt post sex dies, quod Lucas dixit post octo dies.\nNunc iam cetera uideamus, quemadmodum Mattheo congruant.\nLucas enim apertissime duos angelos dicit uisos\nfuisse a mulieribus, quae uenerunt ad monumentum, quorum\nsingulos intellexeramus commemoratos a duobus, unum a\nMattheo, id est illum qui extra monumentum sedebat in\nlapide, alterum a Marco, id est illum qui intra monumentum\nsedebat a dextris. sed Lucas ita narrat: et dies erat parasceues\net sabbatum inlucescebat. subsecutae autem\nmulieres, quae cum ipso uenerant de Galilaea, uiderunt\nmonumentum et quemadmodum positum erat\ncorpus eius. et reuertentes parauerunt aromata et\nunguenta; et sabbato quidem siluerunt secundum\nmandatum. una autem sabbati ualde diluculo uenerunt\nad monumentum portantes quae parauerant aromata\net inuenerunt lapidem reuolutum a monumento et\ningressae non inuenerunt corpus domini Iesu. et\ntum est, dum mente consternatae essent de isto, et\necce duo uiri steterunt secus illas in ueste fulgenti.\ncum timerent autem et declinarent uultum in terram.\ndixerunt ad illas: quid quaeritis uiuentem cum\n\n\n\n\n\n\nmortuis? non est hic, sed surrexit. recordamini, qualiter\nlocutus est uobis, cum adhuc in Galilaea esset,\ndicens: quia oportet filium hominis tradi in manus\nhominum peccatorum et crucifigi et die tertia resurgere.\net recordatae sunt uerborum eius. et egressae\na monumento nuntiauerunt haec omnia illis undecim\net ceteris omnibus. quomodo ergo singuli uisi sunt sedentes,\nunus secundum Mattheum foris super lapidem et alter\nsecundum Marcum intus a dextris, cum secundum Lucam duo\nsteterint secus illas, quamuis similia dixerint? possumus\nquidem adhuc intellegere unum angelum uisum a mulieribus\net secundum Mattheum et secundum Marcum, sicut supra\ndiximus, ut eas ingressas in monumentum sic accipiamus, in\naliquod scilicet spatium, quod erat aliqua maceria communitum,\nut intrari posset ante illum saxeum sepulchri locum.\nadque ibi uidisse angelum sedentem super lapidem reuolutum\na monumento, sicut dicit Mattheus, ut hoc sit sedentem a\ndextris, quod dicit Marcus, deinde intus ab eis, dum inspicerent\nlocum, in quo iacebat corpus domini, uisos alios duos\nangelos stantes, sicut dicit Lucas. similia locutos ad earum\nexhortandum animum et aedificandam fidem.\nSed uideamus et illa quae lohannes dicit, utrum uel quemadmodum\nhis congruant. sic ergo narrat Iohannes: una\nautem sabbati Maria Magdalene uenit mane, cum\nadhuc tenebrae essent, ad monumentum et uidet\n\n\n\n\n\n\nlapidem sublatum a monumento. currit ergo et uenit\nad Simonem Petrum et ad alium discipulum, quem\namabat Iesus, et dicit eis: tulerunt dominum de\nmonumento et nescimus, ubi posuerunt eum. \\'exiit\nergo Petrus et ille alius discipulus et uenerunt ad\nmonumentum. currebant autem duo simul et ille\nalius discipulus praecurrit citius Petro et uenit\nprimus ad monumentum. et cum se inclinasset, uidet\nposita linteamina, non tamen introiit. uenit ergo\nSimon Petrus sequens eum et introiit in monumentum.\net uidet linteamina posita et sudarium, quod fuerat\nsuper caput eius. non cum linteaminibus positum,\nsed separatim inuolutum in unum locum. tunc\nergo introiit et ille discipulus, qui uenerat primus\nad monumentum, et uidit et credidit. ynondum\nenim sciebant scripturam, quia oportet eum a\nmortuis resurgere. abierunt ergo iterum ad\nsemet ipsos discipuli. Maria autem stabat ad\nmonumentum foris plorans. dum ergo fleret, inclinauit\nse et prospexit in monumentum et uidit\nduos angelos in albis sedentes unum ad caput et\nunum ad pedes, ubi positum fuerat corpus Iesu.\ndicunt ei illi: mulier, quid ploras? dicit eis:\n\n\n\n\nquia tulerunt dominum meum et nescio, ubi posuerunt\neum. haec cum dixisset, conuersa est retrorsum\net uidit legum stantem et non sciebat, quia\nIesus est. dicit ei Iesus: mulier, quid ploras?\nquem quaeris? illa existimans, quia hortulanus\nest, dicit ei: domine, si tu sustulisti illum, dicito\nmihi, ubi posuisti eum, et ego eum tollam. dicit\nei Iesus: Maria. conuersa illa dicit ei: rabboni,\nquod dicitur magister. dicit ei Iesus: noli me\ntangere, nondum enim ascendi ad patrem meum;\nuade autem ad fratres meos et dic eis: ascendo\nad patrem meum et patrem uestrum, ad deum\nmeum et ad deumuestrum. uenit Maria Magdalene\nadnuntians discipulis: quia uidi dominum et haec\ndixit mihi. in hac Iohannis narratione dies uel tempus, quo\nuentum est ad monumentum, cum ceteris conuenit; illud\netiam, quod duo angeli uisi sunt, concordat cum Luca; sed\nquod ille stantes dicit angelos uisos. iste autem sedentes. et\ncetera, quae illi non dicunt. quomodo hic possint intellegi\nnon discrepare a ceteris et quo ordine gesta sint, nisi diligenter\nconsiderentur, repugnantia possunt uideri.\nQuapropter haec omnia, quae circa tempus resurrectionis\ndomini facta sunt, secundum omnium euangelistarum testimonia\n\n\n\n\n\n\nin una quadam narratione, quantum nos dominus adiuuerit,\nquemadmodum geri potuerint, ordinemus. prima sabbati\ndiluculo, sicut omnes consentiunt, uentum est ad monumentum.\niam factum erat, quod solus Mattheus commemorat de terrae\nmotu et lapide reuoluto conterritisque custodibus ita, ut in\nparte aliqua uelut mortui iacerent. uenit autem, sicut Iohannes\ndicit, Maria Magdalene sine dubio ceteris mulieribus, quae\ndomino ministrauerant, plurimum dilectione feruentior, ut\nnon inmerito Iohannes solam commemoraret tacitis eis quae\ncum illa fuerunt, sicut alii testantur. uenit ergo et uidit\nlapidem sublatum a monumento, antequam aliquid diligentius\ninspiceret, non dubitans ablatum inde esse corpus Iesu\ncucurrit, sicut idem dicit Iohannes, et nuntiauit Petro adque\nipsi Iohanni. ipse est enim discipulus, quem amabat Iesus.\nat illi currere coeperunt ad monumentum et praeueniens\nIohannes inclinauit se et uidit posita linteamina nec intrauit:\nPetrus autem consecutus intrauit in monumentum et uidit\nlinteamina posita et sudarium, quod fuerat super\ncaput eius, non cum linteaminibus positum, sed\nseparatim inuolutum. deinde et Iohannes intrauit et\nuidit similiter et credidit quod Maria dixerat sublatum esse\ndominum de monumento. nondum enim sciebat scripturam.\nquia oportebat eum a mortuis resurgere. abierunt ergo iterum ad\nsemet ipsos discipuli. Maria autem stabat foris ad\n\n\n\n\n\n\nmonumentum plorans, id est ante illum saxei sepulchri locum, sed\ntamen intra illud spatium, quod iam ingressae fuerant; hortus\nquippe illic erat, sicut idem lohannes commemorat. tunc\nuiderunt angelum sedentem a dextris super lapidem reuolutum\na monumento, de quo angelo narrant Mattheus et Marcus.\ntunc eis dixit: nolite timere uos; scio enim, quod\nIesum, qui crucifixus est, quaeritis; non est hic,\nsurrexit enim, sicut dixit. uenite et uidete locum,\nubi positus erat dominus. et cito euntes dicite\ndiscipulis eius, quia surrexit; et ecce praecedit\nuos in Galilaeam, ibi eum uidebitis. ecce praedixi\nuobis. quibus similia Marcus quoque non tacuit. ad haec uerba\nMaria dum fleret, inclinauit se et prospexit in monumentum\net uidit duos angelos, sicut dicit Iohannes, in albis\nsedentes unum ad caput et unum ad pedes, ubi\npositum fuerat corpus lesu. dicunt ei illi: mulier,\nquid ploras? dicit eis: quia tulerunt dominum\nmeum et nescio, ubi posuerunt eum. hic intellegendi\nsunt surrexisse angeli, ut etiam stantes uiderentur, sicut eos\nLucas uisos fuisse commemorat, et dixisse secundum eundem\nLucam timentibus mulieribus et uultum in terram declinantibus:\nquid quaeritis uiuentem cum mortuis? non est.\nhic, sed surrexit. recordamini, qualiter locutus\nest uobis, cum adhuc in Galilaea esset, dicens:\nquia oportet filium hominis tradi in manus\n\n\n\n\n\n\nhominum peccatorum et crucifigi et die tertia resurgere.\nSe t recordatae sunt uerborum eius. post haec conuersa\nest retrorsum Maria. e t uidit Iesum stantem, sicut\ndicit Iohannes, et non sciebat, quia Iesus est dicit\nei Iesus: mulier, quid ploras? quem quaeris? illa\nexistimans, quia hortulanus est, dicit ei: domine.\nsi tu sustulisti eum, dicito mihi, ubi posuisti\neum, et ego eum tollam. dicit ei Iesus: Maria.\nconuersa illa dicit ei: rabboni, quod dicitur magister.\ndicit ei Iesus: noli me tangere, nondum enim\nascendi ad patrem meum; uade autem ad fratres\nmeos et die eis: ascendo ad patrem meum et patrem\nuestrum et deum meum et deum uestrum. tunc\negressa est a monumento, hoc est ab illo loco, ubi erat horti\nspatium ante lapidem effossum, et cum illa aliae, quas secundum\nMarcum inuaserat tremor et pauor, et nemini quicquam\ndicebant. tunc iam secundum Mattheum ecce Iesus occurrit\nillis dicens: hauete. illae autem accesserunt\net tenuerunt pedes eius et adorauerunt eum.\nsic enim colligimus et angelorum allocutionem bis numero\neas habuisse uenientes ad monumentum et ipsius domini.\nsemel scilicet illic, quando Maria hortulanum putauit, et\nnunc iterum, cum eis occurrit in uia, ut eas ipsa repetitione\nfirmaret adque a timore recrearet. tunc ergo ait illis:\n\n\n\n\n\n\nnolite timere, ite, nuntiate fratribus meis, ut eant\nin Galilaeam; ibi me uidebunt. uenit ergo Maria\nMagdalene adnuntians discipulis. quia uidit dominum\net haec ei dixit, non solum ipsa, sed et aliae, quas Lucas commemorat,\nquae nuntiauerunt haec discipulis undecim et ceteris\nomnibus. et uis a sunt ante illos sicut deliramentum\nuerba ista, et non credebant illis. his et Marcus\nadtestatur. nam posteaquam commemorauit eas trementes et\npauentes exisse a monumento et nemini quicquam dixisse,\nadiunxit, quod resurgens dominus apparuerit mane prima\nsabbati primo Mariae Magdalenae, de qua eiecerat\nseptem demonia, et quia illa uadens nuntiauit his\nqui cum eo fuerant lugentibus et flentibus, et quia\nilli audientes. quod uiueret et uisus esset ab ea.\nnon crediderunt. sane Mattheus etiam illud inseruit\nabscedentibus mulieribus. quae illa omnia uiderant et audierant.\nuenisse etiam quosdam in ciuitatem de illis custodibus, qui\niacuerant uelut mortui. et nuntiasse principibus sacerdotum\nomnia quae facta erant, hoc est quae etiam illi sentire\npotuerunt, illos uero congregatos cum senioribus consilio\naccepto pecuniam copiosam dedisse militibus, ut dicerent,\nquod discipuli eius uenissent eumque furati essent illis\ndormientibus. pollicentes etiam securitatem a praeside, qui\neos custodes dederat. et illos accepta pecunia fecisse. sicut\n\n\n\n\n\n\nerant edocti, diuulgatumque esse uerbum istud aput Iudaeos\nusque in hodiernum diem.\nXXV. Iam post resurrectionem quemadmodum apparuerit dominus\ndiscipulis considerandum eat, non solum ut elucescat\netiam ex hac re conuenientia quattuor euangelistarum, uerum\netiam ut cum Paulo apostolo consonent, qui de hac re in\nprima ad Corinthios epistula ita loquitur: tradidi enim\nuobis in primis quod et accepi, quia Christus\nmortuus est pro peccatis nostris secundum scripturas,\net quia sepultus est et quia surrexit tertia\ndie secundum scripturas et quia apparuit Cephae,\npostea duodecim, deinde apparuit plus quam quingentis\nfratribus simul, ex quibus plures manent\nusque adhuc, quidam autem dormierunt; postea\napparuit Iacobo, deinde apostolis omnibus; nouissimo\nautem omnium quasi abortiuo apparuit\net mihi. hunc autem ordinem nullus euangelistarum tenuit.\nunde considerandum est, utrum ordo, quem illi tenuerunt, huic\nnon aduersetur. nam nec ille omnia nec isti omnia dixerunt.\nquae autem dixerunt omnes utrum nihil inter se repugnent,\ntantum uidendum est. Lucas enim solus quattuor euangelistarum\nnon dicit a mulieribus uisum dominum. sed tantum modo\n\n\n\n\n\n\nangelos. Mattheus autem dicit, quod eis occurrerit redeuntibus\na monumento. Marcus quoque dicit primo uisum esse Mariae\nMagdalenae, sicut et Iohannes; sed quomodo ei sit uisus, non\ndicit. quod explicatur a Iohanne. Lucas autem non solum tacet.\nut dixi, eum apparuisse mulieribus, sed etiam duos,\nquorum fuit unus Cleopas, talia dicit locutos cum illo, antequam\nagnoscerent eum. tamquam mulieres nihil se aliud quam\nangelos uidisse nuntiauerint, qui dicebant eum uiuere. ita\nenim narrat: ecce duo ex ipsis ibant ipsa die in\ncastellum, quod erat in spatio stadiorum sexaginta\nab Hierusalem, nomine Emmaus, et ipsi\nloquebantur ad inuicem de his omnibus quae\nacciderant. et factum est, dum loquerentur et\nsecum quaererent, etipselesusadpropinquansibat\ncum illis; oculi autem illorum tenebantur, ne\neum agnoscerent. et ait ad illos: qui sunt hi sermones,\nquos confertis ad inuicem ambulantes, et\nestis tristes? et respondens unus, cui nomen\nCleopas, dixit ei: tu solus peregrin us es in Hierusalem\net non cognouisti quae facta sunt in illa his\ndiebus? quibus ille dixit: quae? et dixerunt: de\nIesu Nazoreno, qui fuit uir propheta potens in\nopere et sermone coram deo et omni populo, et\nquomodo eum tradiderunt summi sacerdotum et\nprincipes nostri in damnationem mortis et\n\n\n\n\n\n\ncrucifixerunt eum. nos autem sperabamus, quia ipse\nest redemturus Israhel. et nunc super haec omnia\ntertia dies hodie quod haec facta sunt. sed et\nmuliores quaedam ex nostris terruerunt nos, quae\nante lucem fuerunt ad monumentum, et non inuento\ncorpore eius uenerunt dicentes se etiam\nuisionemangelorumuidisse, qui dicunt eum uiuere.\net abierunt quidam ex nostris ad monumentum.\net ita inuenerunt sicut mulieres dixerunt, ipsum\nuero non uiderunt. haec secundum Lucam ita narrant, ut\nmeminisse ac recolere potuerunt quod a mulieribus dictum\nerat uel a discipulis, qui cucurrerant ad monumentum, quando\neis nuntiatum est, quod ablatum inde sit corpus eius. et ipse\nquidem Lucas Petrum tantum dicit cucurrisse ad monumentum\net procumbentem uidisse linteamina sola posita et abisse\n-secum mirantem quod factum fuerat. hoc autem de Petro\ncommemorat, priusquam narret de his duobus, quos inuenit\nin uia, posteaquam narrauit de mulieribus, quae uiderant\nangelos et ab eis audierant, quod resurrexisset Iesus, tamquam\ntunc Petrus ad monumentum cucurrerit. sed intellegitur hoc\nLucas recapitulando posuisse de Petro. tunc enim cucurrit\nPetrus ad monumentum, quando et Iohannes, cum tantum modo\na mulieribus, praecipue a Maria Magdalene, nuntiatum eis\nfuerat de corpore ablato; tunc autem illa nuntiauerat, quando\n\n\n\n\n\n\nuidit lapidem auulsum a monumento; et postea facta sunt haec\nde uisione angelorum adque ipsius domini, qui bis\nnumero apparuerat mulieribus, semel ad monumentum et\niterum occurrens reuertentibus a monumento. hoc autem\nantequam duobus illis in uia uisus fuisset, quorum erat unus\nCleopas. namque et Cleopas loquens cum domino, quem nondum\nagnoscebat, non Petrum dixit isse ad monumentum; sed\nabierunt quidam ex nostris, inquit, ad monumentum\net ita inuenerunt, sicut mulieres dixerunt, quod et\nipse recapitulando intellegitur dixisse, illud scilicet quod primo\nmulieres nuntiauerunt Petro et Iohanni de ablato corpore\ndomini. ac per hoc cum ipse Lucas Petrum dixerit cucurrisse\nad monumentum et Cleopan dixisse ipse rettulerit, quod quidam\neorum ierant ad monumentum, intellegitur adtestari Iohanni,\nquod duo ierant ad monumentum; sed Petrum solum primo\ncommemorauit, quia illi primitus Maria nuntiauerat. item\npotest mouere, quod Petrum non intrantem, sed procumbentem\ndicit idem Lucas uidisse sola linteamina et discessisse mirantem,\ncum Iohannes dicat se potius ita uidisse, hoc est discipulum\nillum, quem diligebat Iesus, non intrasse in monumentum.\nquo prior uenerat, sed, cum se inclinasset, uidisse posita\nlinteamina; sed et se ipsum postea dicit intrasse. ita et Petrus\nintellegendus est primo procumbens uidisse, quod Lucas commemorat,\nIohannes tacet; post autem ingressus, sed ingressus\ntamen, antequam Iohannes intraret, ut omnes uerum dixisse\nsine ulla repugnantia repperiantur.\nOrdo ergo rerum qui esse potuit, quemadmodum dominus\nexcepto quod iam mulieribus locutus erat etiam maribus\ndiscipulis uisus fuerit, secundum testimonia non solum\nquattuor euangelistarum, sed etiam Pauli apostoli contexendus\net demonstrandus est. omnium ergo uirorum primo apparuisse\nintellegitur Petro, ex his dumtaxat omnibus quos euangelistae\nquattuor et Paulus apostolus commemorauerunt. ceterum si\napparuit alicui eorum prius quam Petro, quod omnes tacuerunt,\nquis uel dicere audeat uel negare? neque enim et Paulus\ndixit: apparuit primo Cephae,\\' sed: apparuit, inquit, Cephae,\npostea duodecim, deinde apparuit plus\nquam quingentis fratribus simul. sic autem non\napparet quibus duodecim, quemadmodum nec quibus quingentis.\nfieri enim potest, ut de turba discipulorum fuerint\nisti duodecim nescio qui. nam illos quos apostolos nominauit\nnon iam duodecim, sed undecim diceret, sicut nonnulli etiam\ncodices habent, quod credo perturbatos homines emendasse\nputantes de illis duodecim apostolis dictum, qui iam Iuda\nextincto undecim erant. sed siue illi codices uerius habeant\nqui undecim habent, siue alios quosdam duodecim apostolus\nPaulus uelit intellegi, siue sacratum illum numerum etiam\nin undecim stare uoluerit, quia duodenarius in eis numerus\n\n\n\n\n\n\nita mysticus erat ut non posset in locum Iudae nisi alius,\nid est Matthias, ad conseruandum sacramentum eiusdem numeri\nsubrogari. quodlibet ergo eorum sit, nihil inde existit quod\nueritati uel istorum alicui ueracissimo narratori repugnare\nuideatur. probabiliter tamen creditur, postea quam Petro apparuit,\ndeinde apparuisse istis duobus, quorum erat unus Cleopas.\nde quibus Lucas totum narrat, Marcus autem breuiter ita\nperstringit: post haec autem, inquit. duobus ex eis\nambulantibus ostensus est in alia effigie euntibus\nin uillam. castellum quippe illud non absurde accipimus\netiam uillam potuisse appellari, quod nunc iam appellatur\nipsa Bethlem, quae ciuitas antea uocitata est, quamuis nunc\nsit honoris amplioris nomine domini. qui in illa natus est.\nsic per ecclesias omnium gentium diffamato. et in codicibus\nquidem Graecis magis agrum inuenimus quam uillam; agri\nautem nomine non castella tantum. uerum etiam municipia\net coloniae solent uocari extra ciuitatem, quae caput et quasi\nmater est ceterarum, unde metropolis appellatur.\nQuod autem ait Marcus, eis in alia effigie dominum apparuisse,\nhoc Lucas dicit, quod eorum oculi tenebantur. ne\nagnoscerent eum. oculis quippe eorum acciderat aliquid, quod\nita manere permissum est usque ad fractionem panis. certi\nmysterii causa, ut eis in illo alia ostenderetur effigies et sic\neum non nisi in fractione panis agnoscerent, sicut Luca narrante\nmonstratur. pro merito quippe mentis eorum adhuc ignorantis,\nquod oportebat Christum mori et resurgere. simile aliquid\n\n\n\n\n\n\n\n\neorum oculi passi sunt, non ueritate fallente, sed ipsis ueritatem\npercipere non ualentibus et aliud quam res est opinantibus,\nne quisquam se Christum agnouisse arbitretur, si eius corporis\nparticeps non est, id est ecclesiae, cuius unitatem in sacramento\npanis commendat apostolus dicens: unus panis, unum\ncorpus multi sumus, ut, cum eis benedictum panem\nporrigeret, aperirentur oculi eorum et agnoscerent eum, aperirentur\nutique ad eius cognitionem remoto scilicet inpedimento.\nquo tenebantur, ne agnoscerent. neque enim clausis oculis\nambulabant; sed inerat aliquid quo non sinerentur agnoscere\nquod uidebant, quod scilicet et caligo et aliquis umor efficere\nsolet. non quia dominus non poterat transformare carnem\nsuam, ut alia re uera esset effigies, non quam solebant illi\ncontueri, quando quidem et ante passionem suam transformatus\nest in monte, ut facies eius claresceret sicut sol â€” quale uult\nenim corpus de qualicumque corpore uerum de uero facit\nqui de aqua uera uinum uerum fecit â€”, sed non ita fecerat,\ncum apparuit illis duobus in alia effigie. non enim sicut\nerat apparuit eis quorum oculi tenebantur, ne agnoscerent\neum. non autem incongruenter accipimus hoc inpedimentum\nin oculis eorum a satana fuisse, ne agnosceretur Iesus; sed\ntamen a Christo est facta permissio usque ad sacramentum\npanis, ut unitate corporis eius participata remoueri intellegatur\ninpedimentum inimici, ut Christus possit agnosci.\nNam ipsos esse istos, de quibus et Marcus narrat, credendum\nest, quia dicit ipsos euntes nuntiasse ceteris, sicut Lucas eos\ndicit surgentes eadem hora regressos esse in Hierusalem et\ninuenisse congregatos undecim et eos qui cum ipsis erant\ndicentes, quod surrexit dominus uere et apparuit Simoni, et\ntunc etiam ipsos narrasse, quae gesta erant in uia et quomodo\neum cognouerint in fractione panis. iam ergo erat fama, quod\nresurrexerat Iesus ab illis mulieribus facta et a Simone Petro,\ncui iam apparuerat; hoc etenim isti duo inuenerunt loquentes,\nad quos in Hierusalem uenerunt. fieri itaque potest, ut timore\nprius in uia noluerint dicere, quod eum audierant resurrexisse,\nquando tantum modo angelos dixerunt uisos esse mulieribus;\nignorantes enim, cum quo loquerentur, merito possent esse\nsolliciti, ne quid passim de Christi resurrectione iactantes in\nmanus inciderent Iudaeorum. quod autem ait Marcus: adnuntiauerunt\nceteris nec illis crediderunt, cum Lucas\ndicat, quod iam inde loquebantur uere resurrexisse dominum\net Simoni apparuisse, quid intellegendum est nisi aliquos\nibi fuisse qui hoc nollent credere? cui autem non eluceat\npraetermisisse Marcum quae Lucas narrando explicauit, hoc\nest quae cum illis locutus fuerit Iesus, antequam agnoscerent\neum, et quomodo eum in fractione panis agnouerint? quando\nquidem mox ut dixit eis apparuisse in alia effigie euntibus\nin uillam continuo coniunxit: et illi euntes nuntiauerunt\n\n\n\n\n\n\nceteris nec illis crediderunt, quasi possent nuntiare\nquem non agnouerant aut possent agnoscere quibus alia effigies\neius apparuerat. quomodo ergo eum agnouerunt, ut nuntiare\npossent, Marcus sine dubio praetermisit. quod ideo memoriae\ncommendandum est, ut adsuescamus aduertere euangelistarum\nmorem ita praetermittentium quae non commemorant et coniungentium\nquae commemorant, ut eis qui usum in hac\nconsideratione non habent non aliunde maxime error oriatur,\nquo putent eos non sibi congruere.\nLucas ergo sequitur et dicit: dum haec autem locuntur,\nIesus stetit in medio eorum et dicit eis: pax\nuobis, ego sum, nolite timere. conturbati uero\net conterriti existimabant se spiritum uidere. et\ndixit eis: quid turbati estis et cogitationes ascendunt in\ncorde uestro? uidete manus meas et pedes,\nquia ipse ego sum; palpate et uidete, quia spiritus\ncarnem et ossa non habet, sicut me uidetis habere.\net cum hoc dixisset, ostendit eis manus et pedes.\nhanc ostensionem domini post resurrectionem intellegitur et\nIohannes commemorasse sic loquens: cum esset ergo\nsero die illo una sabbatorum et fores essent clausae,\nubi erant discipuli propter metum Iudaeorum,\nuenit Iesus et stetit in medio et dixit eis: pax uobis.\n\n\n\n\n\n\net hoc cum dixisset, ostendit eis manus et latus.\nac per hoc his uerbis Iohannis possunt coniungi ea quae\nLucas dicit, idem autem Iohannes praetermittit. ita enim\nLucas sequitur: adhuc autem illis non credentibus\net mirantibus prae gaudio dixit: habetis hic aliquid\nquod manducetur? at illi optulerunt ei\npartem piscis assi et fauum mellis. et cum manducasset\ncoram eis, sumens reliquias dedit eis. his\nitem uerbis possunt adiungi quae Lucas tacet, dicit autem\nIohannes: gauisi sunt ergo discipuli uiso domino.\ndixit ergo eis iterum: pax uobiscum; sicut misit\nme pater, et ego mitto uos. hoc cum dixisset,\ninsuflauit et dixit eis: accipite spiritum sanctum;\nquorum remiseritis peccata, remittunter eis, et\nquorum detinueritis, detenta sunt. his rursus adiungamus\nquae Iohannes praetermisit, Lucas commemorat: et dixit\nad eos: haec sunt uerba, quae locutus sum ad uos,\ncum adhuc essem uobiscum, quoniam necesse est\nimpleri omnia quae scripta sunt in lege Moysi et\nprophetis et psalmis de me. tunc aperuit illis\nsensum, ut intellegerent scripturas, et dixit eis:\nquoniam sic scriptum est et sic oportebat Christum\npati et resurgere a mortuis die tertia et\npraedicari in nomine eius paenitentiam et remissionem\npeccatorum in omnes gentes incipientibus\nab Hierusalem; uos autem estis testes horum.\n\n\n\n\n\n\net ego mitto promissum patris mei in uos: uos\nautem sedete, quoad usque induamini uirtutem ei\nalto. ecce quomodo commemorauit et Lucas promissionem\nspiritus sancti, quam non inuenimus a domino factam nisi\nin euangelio Iohannis. quod non praetereunter aduertendum\nest, ut meminerimus, quemadmodum sibi euangelistae inuicem\nadtestentur de quibusdam etiam quae ipsi non dicunt\net tamen dicta nouerunt. post haec Lucas quae gesta sunt\nomnia praetermittit nec omnino commemorat, nisi quando\nIesus. ascendit in caelum, adque id tamen ita coniungit,\nquasi hoc sequatur haec uerba, quae dixit, cum hoc gestum\nsit una sabbatorum, quo die dominus resurrexit, illud autem\nquadragensimo die, sicut idem ipse Lucas in apostolorum\nactibus narrat. quod autem dicit Iohannes non cum illis fuisse\ntunc apostolum Thomam, cum secundum Lucam duo illi,\nquorum erat unus Cleopas, regressi Hierusalem inuenerint\ncongregatos undecim et eos qui cum ipsis. erant, procul dubio\nintellegendum est, quod inde Thomas exierit, antequam eis\ndominus haec loquentibus appareret.\nHinc iam Iohannes aliam commemorat sui demonstrationem\na domino discipulis factam post dies octo, ubi erat et Thomas.\nqui prius eum non uiderat. et post dies octo, inquit,\niterum erant discipuli eius intus et Thomas cum\neis; uenit Iesus ianuis clausis et stetit in medio\net dixit: pax uobis. deinde dicit Thomae: infer\ndigitum tuum huc et uide manus meas et adfer\n\n\n\n\n\n\nmanum tuam et mitte in latus meum et noli esse\nincredulus, sed fidelis. respondit Thomas et dixit\nei: dominus meus et deus meus. dicit ei Iesus:\nquia uidisti, credidisti; beati qui non uiderunt et\ncrediderunt. hanc secundam domini uisionem erga discipulos\nfactam, id est quam secundo loco Iohannes commemorat,\naput Marcum possemus agnoscere breuiter eam, sicuti adsolet,\nperstringentem, nisi moueret, quod ibi ait: nouissime\nrecumbentibus illis undecim apparuit, non ideo quia\nIohannes tacuit recumbentes - potuit enim hoc praetermittere\nâ€”, sed quia iste dixit: nouissime, quasi ultra iam\nnon eis apparuerit, cum adhuc Iohannes tertiam sit eius\nnarraturus demonstrationem ad mare Tiberiadis; deinde, quod\ndicit idem Marcus, exprobrans illis incredulitatem illorum\net duritiam cordis, quia his qui uiderant\\' eum\nresurrexisse non crediderant, illis uidelicet duobus,\nquibus in uillam euntibus apparuit, posteaquam resurrexit,\net Petro, cui primitus eum apparuisse aput Lucam inuestigatum\nest, fortasse et Mariae Magdalenae et aliis mulieribus, quae\ncum illa erant, quando eis et ad monumentum apparuit et\\'\ninde redeuntibus in itinere occurrit. nam ita contexit narrationem\nidem Marcus, cum commemorasset breuiter de duobus illis,\nquibus apparuit in uillam euntibus, quod nuntiassent ceteris\nnec illis creditum esset: nouissime, inquit, recumbentibus\nillis undecim apparuit et exprobrauit\n\n\n\n\n\n\nincredulitatem illorum et duritiam cordis, quia his\nqu-l uiderant eum resurrexisse non crediderant.\nquomodo ergo n\\'ouissime, quasi iam ultra eum non uiderint\nnouissimum quippe illud est, quo dominum apostoli in\nterra. uiderunt, quando ascendit in caelum, quod factum est\nquadragensimo die post eius resurrectionem. num quidnam\ntunc . exprobraturus erat, quod non credidissent eis qui eum\nuiderant resurrexisse, quando iam et ipsi post resurrectionem\ntotiens eum uiderant et maxime ipso die resurrectionis eius,\nid est una sabbati iam circa noctem, sicut Lucas Iohannesque\ncommemorant? remanet igitur, ut intellegamus eundem\ndiem resurrectionis eius, id est unam sabbati, quando eum\npost diluculum uidit Maria et aliae cum illa mulieres, quando\netiam Petrus, quando et illi duo, quorum erat unus Cleopas.\nquos uidetur etiam idem Marcus commemorare, quando iam\ncirca noctem illi undecim praeter Thomam et qui cum eis erant,\nquando eis et isti quod uiderant narrauerunt, nunc etiam Marcum\nmore suo breuiter commemorare uoluisse et ideo dixisse nouissime,\nquia ipso die hoc nouissimum fuit iam incipiente nocturno\ntempore, posteaquam illi de castello, ubi eum in fractione\npanis agnouerant, redierunt in Hierusalem et inuenerunt.\nsicut dicit Lucas, illos undecim et eos qui cum illis erant\niam conloquentes de resurrectione domini et quod uisus fuerit\nPetro, quibus et ipsi narrauerunt quod in uia gestum erat et\nquomodo eum agnouerunt in fractione panis. sed erant ibi\n\n\n\n\n\n\nutique non credentes, unde uerum est quod Mareus dicit:\nnec illis crediderunt. his ergo iam, sicut Marcus dicit,\ndiscumbentibus et adhuc inde, sicut Lucas dicit, loquentibus\nstetit in medio eorum dominus et ait illis: pax uobiscum,\nsicut Lucas et Iohannes. fores autem clausae erant, cum ad\neos intrauit, quod solus Iohannes commemorat. uerbis itaque\ndomini, quae tunc eum locutum esse discipulis Lucas Iohannesque\ndixerunt, interponitur et illa exprobratio, de qua Marcus\ndicit, quod non crediderint eis qui eum resurrexisse uiderant.\nSed hoc rursus mouet, quomodo discumbentibus undecim\ndicit apparuisse Marcus, si illud tempus est diei dominici\niam noctis initio, quod Lucas Iohannesque meminerunt. aperte\nquippe Iohannes dicit non cum eis tunc fuisse apostolum\nThomam, quem credimus exisse inde. antequam dominus ad\neos intraret, posteaquam illi duo redeuntes de castello cum\nipsis undecim conlocuti sunt, sicut aput Lucam inuenitur. sed\nLucas in sua narratione dat locum, quo possit intellegi, dum\nhaec loquerentur, prius inde exisse Thomam et postea dominum\nintrasse. Marcus autem, qui dicit: nouissime recumbentibus\nillis undecim apparuit, etiam Thomam illic fuisse\ncogit fateri. nisi forte quamuis uno absente undecim tamen\nuoluit appellare, quia eadem tunc apostolica societas hoc\nnumero nuncupabatur, antequam Matthias in locum Iudae\nsubrogaretur. aut si hoc durum est sic accipere, illud ergo\naccipiamus, post multas demonstrationes eius, quibus per\ndies quadraginta discipulis praesentatus est, eum etiam\n\n\n\n\n\n\nnouissime recumbentibus illis undecim apparuisse, id est ipso quadragensimo\ndie, et quoniam iam erat ab eis ascensurus in caelum.\nhoc eis illo die maxime exprobrare uoluisse, quia his qui\nuiderant eum resurrexisse non crediderant, antequam ipsi eum\nuiderent, cum utique post ascensionem suam praedicantibus\nillis euangelium etiam gentes quod non uiderunt fuerant\ncrediturae. post illam quippe exprobrationem secutus ait idem\nMarcus: et dixit eis: euntes in mundum uniuersum\npraedicate euangelium omni creaturae. qui crediderit\net baptizatus fuerit saluus erit; qui uero\nnon crediderit condemnabitur. hoc ergo praedicaturi.\nquoniam qui non crediderit condemnabitur, cum id utique non\ncrediderit quod non uidit. nonne ipsi primitus fuerant obiurgandi,\nquod, antequam dominum uidissent, non crediderunt\neis quibus prius apparuisset?\nHanc autem nouissimam fuisse corporaliter in terra praesentationem\ndomini apostolis etiam illud admonet, ut credamus.\nquod ita sequitur idem Marcus: signa autem eos qui\ncrediderint haec sequentur: in nomine meo demonia\neicient. linguis loquentur nouis; serpentes tollent\net, si mortiferum quid biberint, non eos nocebit; super\naegrotos manus inponent, et bene habebunt. deinde\nsubiungit: et dominus quidem, postquam locutus est\neis, adsumtus est in caelum et sedit a dextris dei.\nilli autem profecti praedicauerunt ubique domino\ncooperante et sermonem confirmante sequentibus\n\n\n\n\n\n\nsignis. cum ergo dicit: et dominus quidem, postquam\nlocutus est eis, adsumtus est in caelum, satis uidetur\nostendere nouissimum cum illis in terra hunc eum habuisse sermonem,\nquamuis non omni modo ad id coartare uideatur. non\nenim ait \\'postquam haec locutus est eis\\\\ sed: postquam\nlocutus est eis, unde admittit, si necessitas cogeret, non\nistam fuisse nouissimam locutionem nec istum fuisse nouissimum\ndiem, quo eis in terra praesens fuit, sed ad omnia quae\ncum eis omnibus illis diebus locutus est posse pertinere quod\ndictum est: postquam locutus est eis, adsumtus est in\ncaelum. sed quia ea quae supra diximus magis suadent\nhunc nouissimum diem fuisse, quam ut intellegantur undecim,\nqui Thoma absente decem fuerunt, ideo post hanc locutionem,\nquam Marcus commemorat, adiunctis etiam consequenter illis\nuerbis uel discipulorum uel ipsius, quae commemorantur in\nactibus apostolorum, credendum est adsumtum dominum in\ncaelum, quadragensimo scilicet die post diem resurrectionis\neius.\nIohannes autem, quamuis fateatur multa se praetermisisse\nquae fecit Iesus, uoluit tamen etiam tertiam eius repraesentationem\ndiscipulis post resurrectionem factam commemorare\nad mare Tiberiadis, septem scilicet discipulis, Petro, Thomae,\nNathanaheli, filiis Zebedaei et aliis duobus quos nominatim\nnon expressit, cum piscarentur, quando iussu eius retia mittentes\nin dextram partem extraxerunt magnos pisces centum\nquinquaginta tres, quando etiam Petrum ter interrogauit, utrum\n\n\n\n\n\n\nab illo amaretur, et ei pascendas commendauit oues suas et\nde eius ipsius passione praedixit et de ipso Iohanne ait: sic\neum uolo manere, donec ueniam. ad hoc Iohannes euangelium\nsuum terminauit.-\nIam nunc quaerendum est, quando primum uisus sit a\ndiscipulis in Galilaea, quia et hoc quod tertio narrat Iohannes\nin Galilaea factum est ad mare Tiberiadis, quod facile uidet\nqui recolit illud miraculum de panibus quinque, quod ita narrare\nincipit idem Iohannes: post haec abiit Iesus trans mare\nGalilaeae Tiberiadis. ubi autem putari potest primum a\ndiscipulis post resurrectionem uideri debuisse nisi in Galilaea.\nsi recolantur uerba illius angeli, qui secundum Mattheum\nuenientibus ad monumentum mulieribus ita loquitur: nolite\ntimere uos; scio enim, quod Iesum, qui crucifixus\nest, quaeritis; non est hic, surrexit enim, sicut dixit;\nuenite, uidete locum, ubi positus erat dominus. \\'et\ncito euntes dicite discipulis eius, quia surrexit; et\necce praecedit uos in Galilaeam; ibi eum uidebitis.\necce dixi uobis, item secundum Marcum: siue ipse sit\nangelus siue alius: nolite, inquit, expauescere. Iesum\nquaeritis Nazarenum crucifixum; surrexit, non est hic:\neccelocus, ubi posuerunt eum. sed ite, dicite discipulis\n\n\n\n\n\n\neius et Petro, quia praecedit uos in Galilaeam; ibi\neum uidebitis, sicut dixit uobis? haec uerba ita uidentur\nsonare, quod Iesus non erat se demonstraturus post resun-ectionem\ndiscipulis nisi in Galilaea. quam demonstrationem nec\nipse Marcus commemorauit, qui eum dixit mane prima sabbati\napparuisse primo Mariae Magdalenae et illam nuntiasse discipulis\nhis qui cum eo fuerant lugentibus et flentibus, illos autem\nnon credidisse, post haec deinde duobus ex his apparuisse euntibus\nin uillam et illos ceteris nuntiasse, quod factum est,\nsicut Lucas et Iohannes coattestantur, in Hierusalem eodem\nipso die resurrectionis iam noctis initio: deinde uenit ad\nillam eius manifestationem, quam nouissimam dicit, recumbentibus\nillis undecim; post hanc dicit eum adsumtum in caelum.\nquod factum scimus in monte oliueti non longe ab Hierusalem.\nnusquam igitur commemorat Marcus conpletum quod ab\nangelo praenuntiatum esse testatur. Mattheus uero nihil aliud\ndicit nec ullum alium locum omnino commemorat uel ante\nuel postea, ubi discipuli. posteaquam resurrexit, uiderint\ndominum nisi in Galilaea secundum angeli praedictionem.\ndenique cum insinuasset. quid ab angelo mulieribus dictum\nsit. et illis abeuntibus subiecisset, quid de corruptis ad mentiendum\ncustodibus gestum sit, continuo, tamquam nihil aliud\nsequeretur â€” quia et re uera sic erat dictum ab angelo: surrexit\net ecce praecedit uos in Galilaeam, ibi eum uidebitis,\nut nihil aliud sequi debuisse uideatur â€”: undecim autem,\n\n\n\n\n\n\ninquit, discipuli abierunt in Galilaeam in montem.\nubi constituerat illis Iesus. et uidentes eum adoraueruut;\nquidam autem dubitauerunt. accedens accedens\nIesus locutus est eis dicens: data est mihi omnis\npotestas in caelo et in terra. euntes ergo docete\nomnes gentes baptizantes eos in nomine patris et\nfilii et spiritus sancti, docentes eos seruare omnia\nquaecumque mandaui uobis. et ecce ego uobiscum\nsum omnibus diebus usque ad consummationem saeculi.\nita Mattheus clausit euangelium suum.\nAc per hoc, si aliorum consideratae narrationes ad diligentiorem\ninquisitionem non conpellerent, nihil aliud arbitraremur\nnisi dominum post resurrectionem nusquam praeter in Galilaea\nprimum esse a discipulis uisum. item, si Marcus de illa praenuntiatione\nangeli tacuisset, posset cuiquam putari Mattheus ideo\ndixisse discipulos abisse in Galilaeam in montem adque ibi\nadorasse dominum, ut impletum uideretur quod ipse per angelum\nmandatum ac praenuntiatum esse narrauerat. nunc autem\net Lucas ac Iohannes satis dilucide manifestantes ipso die\nresurrectionis eius uisum esse dominum in Hierusalem a\ndiscipulis suis, unde ita longe est Galilaea, ut uno die ab\neis utroque loco uideri non posset, et Marcus illam quidem\npraedictionem angeli similiter narrans, in Galilaea uero uisum\na discipulis dominum post resurrectionem nusquam commemorans\nuehementer cogunt quaerere, quemadmodum\n\n\n\n\n\n\ndictum sit: ecce praecedit uos in Galilaeam, ibi eum uidebitis.\nnam et ipse Mattheus si omnino non diceret undecim discipulos\nabisse in montem in Galilaeam, ubi constituerat eis Iesus,\net illic eum uidisse adque adorasse, nihil ex hac praedictione\nconpletum ad litteram putaremus, sed totum figurata significatione\npraedictum, sicut illud secundum Lucam: ecce hodie\net eras eicio demonia et sanitates perficio et tertia\ndie consummabor, quod ad litteram certum est non esse\nconpletum. item si angelus dixisset: (praecedit uos in Galilaeam,\nibi primum eum uidebitis\\' aut \\'ibi tantum eum uidebitis\\'\naut \\'nonnisi ibi eum uidebitis*, ceteris euangelistis Mattheus\nsine dubio repugnaret; cum uero dictum est: ecce praecedit\nuos in Galilaeam, ibi eum uidebitis, nec expressum est,\nquando id futurum esset, utrum quam primum, antequam alibi\nab eis uisus esset, an, posteaquam eum alicubi etiam praeter\nGalilaeam uidissent, idque ipsum, quod discipulos Mattheus\ndicit isse in Galilaeam in montem, non exprimit diem nec\nnarrandi ordinem ita contexit, ut necessitatem ingerat nihil\naliud intellegendi quam hoc primitus factum, non aduersatur\nquidem narrationibus ceterorum et dat eis intellegendis adque\naccipiendis locum. uerum tamen quod dominus non ubi\n\n\n\n\n\n\n\n\n\n\nprimum se demonstraturus erat, sed in Galilaea, ubi necessario\npostea uisus est, se uidendum mandauit et per angelum\ndicentem: ecce praecedit uos in Galilaeam, ibi eum\nuidebitis, et per se ipsum dicens: ite, nuntiate fratribus\nmeis, ut eant in Galilaeam, ibi me uidebunt, quemuis\nfidelem facit intentum ad quaerendum, in quo mysterio dictum\nintellegatur.\nSed prius considerandum est, quando etiam corporaliter in\nGalilaea uideri potuerit dicente Mattheo: undecim autem\ndiscipuli abierunt in Galilaeam in montem, ubi constituerat\neis dominus, l\\'let uidentes eum adorauerunt.\nquidam autem dubitauerunt. quia enim non ipso die.\nquo resurrexit, manifestum est; nam in Hierusalem uisum\nesse eo die initio noctis Lucas et Iohannes apertissime consonant,\nMarcus autem non aperte. quando ergo uiderunt dominum\nin Galilaea? non secundum id quod dicit Iohannes ad mare\nTiberiadis â€” tunc enim septem fuerunt et piscantes inuenti\nsunt â€”, sed secundum id quod dicit Mattheus, ubi erant\nundecim in monte, quo eos secundum praedictionem angeli\nIesus praecesserat. nam ita narrare apparet, quod illic eum\nreppererint, quia utique secundum constitutum praecesserat.\nnon ergo ipso die, in quo resurrexit, neque in consequentibus\nocto diebus, post quos dicit Iohannes discipulis apparuisse\n\n\n\n\n\n\ndominum, ubi eum primo uidit Thomas, qui eum non uiderat\ndie resurrectionis eius. nam utique si intra eosdem octo dies\neum in monte Galilaeae iam illi undecim uiderant, quomodo\npost octo dies eum primum uidit Thomas, qui in illis undecim\nfuerat? nisi quis dicat non illos undecim, qui iam tunc\napostoli uocabantur, sed discipulos illic undecim fuisse ex\nmulto numero discipulorum. soli quippe adhuc uocabantur\napostoli illi undecim, sed non soli erant discipuli. potest ergo\nfieri, ut non omnes, sed aliqui eorum ibi fuerint, alii uero\ndiscipuli cum eis ita, ut undecim conplerentur, ac sic non\nibi fuisse Thomam. qui post illos dies octo primo dominum\nuidit. Marcus quippe, quando illos undecim memorauit, non\nutcumque undecim, sed illis, inquit, undecim apparuit.\nLucas etiam: regressi sunt, inquit, Hierusalem et inuenerunt\ncongregatos undecim et eos qui cum ipsis erant.\net iste ostendit illos undecim, hoc est apostolos fuisse. nam\ncum adiunxit: et eos qui cum ipsis erant, satis utique\ndeclarauit eminentius illos undecim appellatos, cum quibus\nerant ceteri, ac per hoc illi intelleguntur qui iam uocabantur\napostoli. hoc proinde fieri potuit, ut ex numero apostolorum\net aliorum discipulorum undecim discipuli conplerentur, qui\nuiderent intra illos octo dies in Galilaeae monte Iesum.\nSed occurrit aliud quod obsistat. lobannes enim, quando\ncommemorauit non in monte ab undecim, sed ad mare Tiberiadis\na septem piscantibus uisum esse dominum, hoc iam tertio.\ninquit, manifestatus est Iesus discipulis, cum resurrexisset\na mortuis. si autem acceperimus intra illos octo\n\n\n\n\n\n\n\n\ndies, antequam Thomas eum uidisset, ab undecim quibusque\ndiscipulis dominum uisum, non erit hoc ad mare Tiberiadis\ntertio manifestatum esse, sed quarto. quod quidem cauendum\nest, ne quis existimet tertio Iohannem dixisse, tamquam tres\nsolae factae fuerint manifestationes eius; sed hoc intellegendus\nest ad numerum dierum rettulisse, non ad numerum ipsarum\nmanifestationum nec continuorum dierum, sed per interualla,\nsicut idem ipse testatur. nam primo ipso die resurrectionis\nsuae, excepto quod a mulieribus uisus est, id est quod in euangelio\nclaret, ter se manifestauit, semel Petro, iterum duobus\nillis, quorum erat unus Cleopas, tertio plurimis iam inde conloquentibus\nnoctis exordio, sed hoc totum Iohannes ad unum\ndiem referens semel conputat; iterum autem, hoc est alio die,\nquando eum uidit et Thomas; tertio uero ad mare Tiberiadis,\nhoc est tertio die manifestationis eius, non tertia manifestatione.\nac per hoc post haec omnia cogimur intellegere factum esse.\nquod eum in monte Galilaeae secundum Mattheum undecim\ndiscipuli uiderunt, quo eos secundum constitutum praecesserat,\nut inpleretur etiam ad litteram quod et per angelum et per\nse ipsum praedixerat.\nInuenimus itaque aput quattuor euangelistas deciens commemoratum\ndominum uisum esse ab hominibus post resurrectionem:\nsemel ad monumentum mulieribus, iterum eisdem\nregredientibus a monumento in itinere, tertio Petro, quarto\nduobus euntibus in castellum, quinto pluribus in Hierusalem\n\n\n\n\n\n\nubi non erat Thomas, sexto ubi eum uidit Thomas, septimo\nad mare Tiberiadis, octauo in monte Galilaeae secundum\nMattheum, nono, quod dicit Marcus, nouissime recumbentibus,\nquia iam non erant in terra cum illo conuiuaturi,\ndecimo in ipso die, non iam in terra, sed eleuatum in nubem,\ncum in caelum ascenderet, quod Marcus et Lucas commemorant,\nMarcus quidem post illud, quod eis discumbentibus apparuit,\nita continuans, ut diceret: et dominus quidem postquam\nlocutus est eis, adsumptus est in caelum,\nLucas autem praetermissis omnibus quae per quadraginta dies\nagi ah illo cum discipulis potuerunt illi primo diei resurrectionis\neius, quando in Hierusalem pluribus apparuit, coniungit\ntacite nouissimum diem, quo ascendit in caelum, ita narrans:\neduxit autem illos foras in Bethaniam et eleuatis\nmanibus suis benedixit eis. et factum est, cum\nbenediceret eis, recessit ab eis et ferebatur in\ncaelum. uiderunt ergo eum praeter quod in terra uiderant,\netiam cum ferretur in caelum. totiens ergo in euangelicis\nlibris commemoratus est ab hominibus uisus, antequam ascendisset\nin caelum: in terra scilicet nouiens et in aere semel\nascendens.\nSed non omnia scripta sunt, sicut Iohannes fatetur. crebra\nenim erat eius cum illis conuersatio per dies quadraginta,\n\n\n\n\n\n\npriusquam ascendisset in caelum. non tamen eis per omnes\nquadraginta continuos apparuerat. nam post diem primum\nresurrectionis eius alios octo dies interuenisse dicit Iohannes,\npost quos eis rursus apparuit, tertio autem ad mare Tiberiadis.\nfortassis continuo consequenti die â€” nihil enim repugnat â€” et\ndeinde, quando uoluit, constituens eis, quod et ante praedixerat,\nut eos in Galilaeae montem praecederet, adque omnino per\nillos quadraginta dies, quotiens uoluit, quibus uoluit. quemadmodum\nuoluit; sicut Petrus dicit, quando eum Cornelio et\nhis qui cum illo fuerant praedicabat: qui simul, inquit,\nmanducauimus et bibimus cum illo, posteaquam\nresurrexit a mortuis, per dies quadraginta, non quod\ncotidie per dies quadraginta cum illo manducassent et bibissent;\nnam erit contrarium Iohanni, qui octo dies illos interposuit,\nquibus eis uisus non est, ut tertio manifestaretur ad mare\nTiberiadis. inde iam etiam si cotidie illis uisus et cum illis\nconuiuatus est, nihil repugnat. et fortasse ideo dictum est:\nper quadraginta dies, qui quater deni sunt in mysterio\nuel totius mundi uel totius temporalis saeculi, quia et illi\nprimi decem dies, in quibus erant illi octo dies, a parte totum\npossunt more scripturarum non dissone conputari.\nConferatur ergo et quod ait apostolus Paulus, utrum nihil\nadferat quaestionis. resurrexit, inquit, tertio die\n\n\n\n\n\n\nsecundum scripturas et apparuit Cephae. non dixit l\\'primo\napparuit Cephae,\\' nam esset contrarium, quod primo mulieribus\napparuisse in euangelio legitur. postea, inquit, duodecim\nquibuslibet, qua hora libet, ipso tamen resurrectionis die.\ndeinde apparuit plus quam quingentis fratribus\nsimul, siue isti cum illis undecim erant congregati clausis\nostiis propter metum Iudaeorum, unde cum exisset Thomas,\nuenit ad eos Iesus, siue post octo illos dies quando libet,\nnihil habet aduersi. postea, inquit, apparuit Iacobo, non\ntunc autem primum accipere debemus uisum esse Iacobo, sed\naliqua propria manifestatione singulariter. deinde apostolis\nomnibus, nec illis tunc primum, sed iam ut familiarius conuersaretur\ncum eis usque ad diem ascensionis suae. nouissimo\nautem omnium, inquit, quasi abortiuo apparuit et\nmihi, sed hoc iam de caelo post non paruum tempus ascensionis\nsuae.\nNunc iam uideamus, quod distuleramus, cuius mysterii gratia\nsecundum Mattheum et Marcum resurgens ita mandauerit : praecedam\nuos in Galilaeam, ibi me uidebitis, quod etsi\nconpletum est, tamen post multa conpletum est, cum sic mandatum\nsit â€” quamquam sine praeiudicio necessitatis â€”, ut aut\nhoc solum aut hoc primum expectaretur fieri debuisse. procul\ndubio ergo, quoniam uox est ista non euangelistae narrantis,\n\n\n\n\n\n\nquod ita factum sit, sed angeli ex mandato domini et ipsius\npostea domini, euangelistae autem narrantis, sed quod ita ab\nangelo et a domino dictum sit, prophetice dictum accipiendum\nest. Galilaea namque interpretatur uel \\'transmigratio\\' uel\n\\'reuelatio.\\' prius itaque secundum transmigrationis significationem\nquid aliud occurrit intellegendum praecedit uos\nin Galilaeam, ibi eum uidebitis, nisi quia Christi gratia\nde populo Israhel transmigratura erat ad gentes? quibus apostoli\npraedicantes euangelium nullo modo crederentur, nisi eis ipse\ndominus uiam in cordibus hominum praepararet; et hoc\nintellegitur: praecedit uos in Galilaeam. quod autem\ngaudentes mirarentur disruptis et euictis difficultatibus aperiri\nsibi ostium in domino per inluminationem fidelium, hoc\nintellegitur: ibi eum uidebitis, id est ibi membra eius\ninuenietis, ibi uiuum corpus eius in his qui uos susceperint\nagnoscetis\\'. secundum illud autem quod Galilaea interpretatur\n:\\'reuelatio\\' non iam in forma serui intellegendum est, sed in\nilla in qua aequalis est patri, quam promisit aput Iohannem\ndilectoribus suis, cum diceret: et ego diligam eum et\nostendam me ipsum illi. non utique secundum id quod\niam uidebant et quod etiam resurgens cum cicatricibus non\n\n\n\n\n\n\nsolum uidendum sed etiam tangendum postmodum ostendit,\nsed secundum illam ineffabilem lucem, qua inluminat omnem\nhominem uenientem in hunc mundum, secundum quam lucet\nin tenebris et tenebrae eum non conprehendunt illuc nos\npraecessit, unde ad nos ueniens non recessit et quo nos praecedens\nnon deseruit. illa erit reuelatio tamquam uera Galilaea,\ncum similes ei erimus; ibi eum uidebimus sicuti est. ipsa\nerit etiam beatior transmigratio ex isto saeculo in illam\naeternitatem, si eius praecepta sic amplectamur, ut ad eius\ndexteram segregari mereamur. tunc enim ibunt sinistri in\nconbustionem aeternam, iusti autem in uitam aeternam. hinc\nilluc transmigrabunt et ibi eum uidebunt, quomodo non uident\ninpii. tolletur enim inpius, ut non uideat claritatem\ndomini, et inpii lumen non uidebunt. haec est autem,\ninquit, uita aeterna, ut cognoscant te unum uerum\ndeum et quem misisti legum Christum, sicut in illa\naeternitate cognoscitur, quo seruos perducet per formam serui,\nut liberi contemplentur formam domini.\nNunc iam quoniam Matthei narrationem contextim considerantes\net ei tres alios conferentes usque in finem in nullo\neos uel sibi uel inter se repugnare docuimus, Marcum similiter\nuideamus, ut exceptis his quae cum Mattheo dixit, de quibus\niam quod disserendum uidebatur absoluimus, cetera eius inspecta\nadque conlata nulli eorum repugnare monstrentur usque\nad cenam domini. nam inde iam omnia omnium quattuor,\nquemadmodum sibi conueniant, usque in finem considerata\ntractauimus.\nSic ergo incipit Marcus: xinitium euangelii Iesu\nChristi filii dei. sicut scriptum est in Esaia propheta,\net cetera usque ad illud ubi ait: et ingrediuntur Capharnaum\net statim sabbatis ingressus synagogam docebat\neos. in hac tota contextione omnia superiora cum Mattheo\nconsiderata sunt. hoc autem Marcus, quia ingressus Capharnaum\nin synagogam eorum docebat eos sabbatis, cum Luca\ndixit, sed nihil habet quaestionis.\nII. Sequitur Marcus et dicit: et stupebant super doctrinam\neius; erat enim docens eos quasi potestatem\n\n\n\n\n\n\nhabens et non sicut scribae eorum. et erat in synagoga\neorum homo in spiritu inmundo et exclamauit\ndicens: quid nobis et tibi. Iesu Nazarene? uenisti\nperdere nos, et cetera usque ad eum locum, ubi ait: et\nerat praedicans in synagogis eorum et omni Galilaea\net demonia eiciens. et in hoc toto loco quamuis sint quaedam\nquae cum solo Luca dixit, tamen iam tractata sunt, cum\nMatthei narrationem continuam teneremus, quia in ipsum\nordinem sic incurrerant, ut ea praetermittenda non arbitrarer.\nsed Lucas de spiritu inmundo ait, quod sic exierit ab homine.\nut nihil ei noceret. Marcus autem: et discerpens cum,\ninquit, spiritus inmundus exclamans uoce magna exiit\nab eo. potest ergo uideri contrarium: quomodo enim discerpens\nuel, sicut aliqui codices habent, conuexans eum, cui\nnihil nocuit secundum Lucam? sed et ipse Lucas: et\ncum proiecisset illum, inquit, demonium in medium,\nexiit ab illo nihilque ei nocuit. unde intellegitur hoc\ndixisse Marcum conuexans eum quod Lucas dixit cum\nproiecisset eum in medium, ut quod secutus ait nihilque\nei nocuit hoc intellegatur, quod illa iactatio membrorum\nadque uexatio non eum debilitauit, sicut solent exire demonia\netiam quibusdam membris amota uexatione elisis.\nSequitur idem Marcus: et uenit ad eum leprosus\ndeprecans eum et genu flexo dixit: si uis, potes me\n\n\n\n\n\n\nmundare, et cetera usque ad illud ubi ait: et clamabant\ndicentes: tu es filius dei. et uehementer comminabatur\neis, ne manifestarent illum. huic quod ultimum\nposuimus simile aliquid et Lucas dicit, sed sine aliqua\nrepugnantiae quaestione. sequitur Marcus: et ascendens\nin montem uocauit ad se quos uoluit ipse et uenerunt\nad eum. et fecit, ut essent duodecim cum illo, et ut\nmitteret eos praedicate. et dedit illis potestatem\ncurandi infirmitates et eiciendi demonia. et inposuit\nSimoni nomen Petrus, et cetera usque ad illud ubi ait:\net abiit et coepit praedicare in Decapoli, quanta\nsibi fecisset Iesus, et omnes mirabantur. de nominibus\ndiscipulorum iam et antea me locutum scio, cum Matthei\nordinem sequerer, et hic rursus admoneo, ne quisquam putet\nnunc accepisse nomen Simonem, ut Petrus uocaretur, et sit\ncontrarium Iohanni, qui longe ante illi dictum esse commemorat:\ntu uocaberis Cephas, quod interpretatur Petrus.\nipsa enim uerba domini commemorauit, quibus ei nomen\ninposuit; Marcus autem hoc loco id recapitulando commemorauit,\ncum ait: et inposuit Simoni nomen Petrus. cum\nenim uellet nomina duodecim apostolorum enumerare et\nnecesse haberet Petrum dicere, breuiter insinuare uoluit,\nquod non \\'hoc ante uocaretur, sed hoc ei dominus nomen\ninposuerit non tunc, sed quando Iohannes ipsa uerba domini\nposuit. cetera nihil repugnant et ante iam pertractata sunt.\nIIII. Sequitur Marcus: et cum transcendisset Iesus\nin naui rursus trans fretum, conuenit turba multa\n\n\n\n\n\n\nad illum et erat circa mare, et cetera usque ad illud\nubi ait: et conuenientes apostoli ad legum renuntiauerunt\nilli omnia quae egerant et docuerant. hoc\nultimum dixit cum Luca nihilo discordans, cetera iam ante\ntractata sunt. sequitur Marcus: et ait illis: uenite seorsum\nin desertum locum et requiescite pusillum, et\ncetera usque ad illud ubi ait: quanto autem eis praecipiebat,\ntanto magis plus praedicabant et eo amplius\nadmirabantur dicentes: bene omnia fecit, et surdos\nfecit audire et mutos loqui; in his cum Luca Marcus\nnihil est quod repugnare uideatur et superiora omnia iam\nconsiderauimus, quando eos Mattheo conferebamus. sed cauendum\nest, ne quisquam arbitretur hoc quod in ultimo ex\neuangelio Marci posui repugnare omnibus qui eum aliis eius\nplerisque factis et dictis ostendunt scisse, quid ageretur in\nhominibus, id est quod eum cogitationes et uoluntates eorum\nlatere non poterant, sicut apertissime Iohannes dicit: ipse\nautem Iesus non credebat semet ipsum eis eo quod\nipse nosset omnes et quia opus ei non erat, ut quis\ntestimonium perhiberet de homine; ipse enim sciebat,\nquid esset in homine. sed quid mirum, si praesentes\nhominum uoluntates uidebat, qui etiam futuram Petro praenuntiauit,\nquam tunc utique non habebat, quando pro illo uel\ncum illo paratum se mori praesumebat? quae cum ita sint.\n\n\n\n\n\n\nquomodo huic eius tantae scientiae et praescientiae non est\ncontrarium quod Marcus dicit: praecepit illis, ne cui\ndicerent; quanto autem eis praecipiebat, tanto magis\nplus praedicabant? si enim sciebat eos sicut ille qui notas\nhabebat et praesentes et futuras hominum uoluntates tanto\nmagis praedicaturos, quanto magis, ne praedicarent, eis praecipiebat,\nutquid hoc praecipiebat, nisi quia pigris uolebat ostendere,\nquanto studiosius quantoque feruentius eum praedicare\ndebeant quibus iubet. ut praedicent, quando illi qui prohibebantur\ntacere non poterant?\nV. Sequitur Marcus: lin illis diebus iterum ctfm turba\nmulta esset nec haberent quod manducarent, et cetera\nusque ad illud ubi ait: respondit illi Iohannes dicens:\nmagister, uidimus quendam in nomine tuo eicientem\ndemonia, qui non sequitur nobiscum, et prohibuimus\neum. Iesus autem ait: nolite prohibere eum; nemo\nest enim qui faciat uirtutem in nomine meo et possit\ncito male loqui de me; qui enim non est aduersum\nuos pro uobis est. hoc Lucas similiter narrat, nisi quod\nipse non dicit: \\'nemo est qui faciat uirtutem in nomine meo\net possit cito male loqui de me.\\' nulla est ergo inter eos\nquaestio cuiusquam repugnantiae. sed uidendum est, ne hoc\nilli sententiae domini putetur contrarium ubi ait: qui mecum\n\n\n\n\n\n\nnon est, aduersus me est; et qui mecum non colligit,\nspargit. quomodo enim iste non erat aduersus eum. qui cum\nillo non erat, de quo Iohannes suggessit, quod cum illis eum\nnon sequebatur, si aduersus illum est qui non est cum illo?\naut si aduersus illum erat, quomodo dicit discipulis: nolite\nprohibere; qui enim non est aduersus uos, pro uobis\nest? an hoc interesse aliquis dicet, quia hic discipulis ait:\nqui non est aduersus uos, pro uobis est, ibi autem de\nse ipso locutus est: qui mecum non est, aduersus me\nest? quasi uero possit cum illo non esse qui discipulis eius\ntamquam membris eius sociatur. alioquin quomodo uerum\nerit: qui uos recipit, me recipit, et: quando uni ex\nminimis meis fecistis, mihi fecistis? aut potest etiam\nnon esse aduersus eum, qui fuerit aduersus discipulos eius?\nnam ubi erit illud: qui uos spernit, me spernit, et: quando\nuni ex minimis meis non fecistis. neque mihi fecistis,\net: Saule, Saule, quid me persequeris? cum discipulos\neius persequeretur? sed nimirum hoc uult intellegi in tantum\ncum illo non esse aliquem, in quantum est aduersus illum,\net in tantum aduersus illum non esse, in quantum cum illo\nest. exempli gratia, sicut iste ipse qui in nomine Christi\nuirtutes faciebat et in societate discipulorum Christi non erat,\n\n\n\n\n\n\nin quantum operabatur uirtutes in illo nomine, in tantum\ncum ipsis erat et aduersus eos non erat; in quantum uero\neorum societati non adhaerebat, in tantum cum ipsis non\nerat et aduersus eos erat. sed quia illi hoc eum facere\nprohibuerunt, in quo cum ipsis erat, dixit eis dominus:\nnolite prohibere. illud enim prohibere debuerunt quod\nextra eorum erat societatem, ut illi unitatem ecclesiae suaderent,\nnon illud, in quo cum illis erat, nomen scilicet magistri\net domini eorum in demoniorum expulsione commendans.\nsicut catholica ecclesia facit non inprobans in hereticis sacramenta\ncommunia; in his enim nobiscum sunt et aduersus\nnos non sunt; sed inprobat et prohibet diuisionem ac separationem\nuel aliquam aduersam paci ueritatique sententiam;\nin hoc enim aduersus nos sunt, quia in hoc nobiscum non\nsunt et nobiscum non colligunt et ideo spargunt.\nVI. SequiturMarcus et dicit: *Â°quisquis enim potum dederit\nuobis calicem aquae in nomine meo, quia Christi\nestis, amen dico uobis, non perdet mercedem suam.\net quisquis scandalizauerit unum ex his pusillis\ncredentibus in me, bonum est ei magis, si circumdaretur\nmola asinaria collo eius et in mare mitteretur.\net si scandalizauerit te manus tua, abscide\nillam; bonum est tibi debilem introire in uitam quam\nduas manus habentem ire in gehennam, ignem\n\n\n\n\n\n\ninextinguibilem, ubi uermis eorum non moritur et ignis\nnon extinguitur, et cetera usque ad illud ubi ait: habete\nin uobis salem et pacem habete inter uos. haec Marcus\ndominum locutum, posteaquam illum qui in nomine eius\neiciebat demonia et cum discipulis non eum sequebatur uetuit\nprohiberi, contextim commemorat aliqua ponens, quae nullus\nalius euangelistarum posuit, aliqua uero, quae Mattheus quoque\nposuit, et aliqua itidem, quae et Mattheus et Lucas, sed\net illi ex aliis occasionibus et in alio rerum ordine, non\nhoc loco, ubi de illo suggestum est, qui cum discipulis\nChristi non eum sequebatur et demonia in eius nomine\neiciebat. unde mihi uidetur etiam hoc loco dominus secundum\nMarci fidem ideo dixisse quae aliis etiam locis dixit, quia\nsatis pertinebant ad hanc ipsam eius sententiam, qua uetuit\nprohiberi uirtutes in nomine suo fieri, etiam ab illo qui cum\ndiscipulis eum non sequebatur. sic enim contexit: qui enim\nnon est aduersum uos, pro uobis est. quisquis\nenim potum dederit uobis calicem aquae in nomine\nmeo, quia Christi estis, amen dico uobis, non perdet\nmercedem suam. unde ostendit etiam illum, de quo\nIohannes suggesserat et unde iste eius sermo exortus est,\nquod non ita separabatur a societate discipulorum, ut eam\n\n\n\n\n\n\n\n\n\n\ntamquam hereticus inprobaret, sed sicut solent homines nondum\naudere Christi suscipere sacramenta et tamen nomini\nfauere christiano, ita ut Christianos etiam suscipiant et non\nob aliud eis, nisi quia Christiani sunt, obsequantur, de qualibus\ndicit, quod non perdunt mercedem suam, non quia iam\ntuti adque securi sibi debent uideri ex hac beniuolentia,\nquam erga Christianos habent, etiamsi Christi baptismo non\nabluantur nec unitati eius incorporentur, sed quia ita iam dei\nmisericordia gubernantur, ut ad ea quoque perueniant adque\nita securi de hoc saeculo abscedant. qui profecto, et priusquam\nChristianorum numero socientur, utiliores sunt quam hi qui,\ncum iam Christiani appellentur et christianis sacramentis inbuti\nsint, talia suadent, ut quibus ea persuaserint secum in\naeternam poenam pertrahant. quos membrorum corporalium\nnomine tamquam manum uel oculum scandalizantem iubet\nerui a corpore, hoc est ab ipsa unitatis societate. ut sine\nhis potius ueniatur ad uitam, quam cum eis eatur in\ngehennam. hoc ipso autem separantur, a quibus separantur,\nquod eis mala suadentibus, hoc est scandalizantibus, non\nconsentitur. et si quidem omnibus bonis, cum quibus eis\nnotitia est, etiam de hac peruersitate innotescunt, ab omnium\npenitus societate adque ab ipsa diuinorum sacramentorum\nparticipatione separantur; si autem quibusdam ita noti sunt,\n\n\n\n\n\n\npluribus autem ista eorum est ignota peruersitas, ita tolerandi\nsunt, sicut ante uentilationem palea toleratur in area, ut\nneque illis ad iniquitatis communionem consentiatur nec\npropter illos bonorum societas deseratur. hoc faciunt qui\nhabent in se ipsis salem et pacem habent inter se.\nSequitur Marcus: xet inde exsurgens uenit in fines\nIudae ultra Iordanen et conueniunt iterum turbae\nad eum et, sicut consueuerat, iterum docebat\nillos, et cetera usque ad illud ubi ait: 44 omnes enim ex\neo quod abundabat illis miserunt, haec uero de\npenuria sua omnia quae habuit misit, totum uictum\nsuum. in hac tota contextione omnia superiora considerata\nsunt, ne quid uiderentur habere contrarium, quando cum\nMatthei ordine ceteros conferebamus; hoc autem de uidua\npaupercula, quae duo minuta misit in gazophylacium, duo\nsoli dicunt, Marcus et Lucas, sed sine ulla quaestione\nconcordant. hinc iam usque ad cenam domini, unde omnium\nomnia considerata tractauimus, non dicit et Marcus quod\ncogat cum aliquo conparari ad inquirendum, ne quid repugnare\nuideatur.,\nNunc ergo deinceps Lucae euangelium ex ordine per-\ntractemus exceptis eis quae habet cum Mattheo Marcoque\ncommunia, quoniam illa iam omnia pertractata sunt. sic ergo\nincipit Lucas: Quoniam quidem multi conati sunt\n\n\n\n\n\n\n\n\nordinare narrationem, quae in nobis conpletae\nsunt, rerum, 2 sicut tradiderunt nobis qui ab initio\nipsi uiderunt et ministri fuerunt sermonis, uisum\nest et mihi adsecuto a principio omnibus diligenter\nex ordine tibi scribere, optime Theofile, ut\ncognoscas eorum uerborum, de quibus eruditus\nes, ueritatem. hoc principium ad euangelii narrationem\nnondum pertinet. admonet autem, ut nouerimus eundem Lucam\netiam illum librum scripsisse, qui actus apostolorum uocatur.\nnon solum, quia Theofili nomen etiam illic inest â€” nam\nposset fieri, ut et alius aliquis Theofilus esset et, si idem\nipse esset, ab alio ad illum aliquid scriberetur sicut a Luca\neuangelium â€”, sed quia et ibi ita exorsus est, ut diceret:\nprimum quidem sermonem de omnibus feci, o Theofile,\nquae coepit Iesus facere et docere usque in\ndiem, quo apostolos elegit, per spiritum sanctum\nmandans iussit praedicare euangelium, dedit intellegi,\nquod iam scripserit euangelii librum unum ex quattuor, quorum\nest in ecclesia sublimis auctoritas. nec ideo, quia dixit\nde omnibus se fecisse sermonem quae coepit Iesus facere et\ndocere usque in diem, quo mandauit apostolis, putari debet\nomnia scripsisse in euangelio suo quae Iesus cum apostolis\nin terra uersatus fecit et dixit, ne sit contrarium Iohanni,\nqui ait multa alia fecisse Iesum, quae si scriberentur, mundum\ntotum non potuisse capere illos libros, cum etiam constet\nab aliis euangelistis non pauca narrata, quae Lucas ipse\n\n\n\n\n\n\nnarrando non adtigit. de omnibus ergo fecit sermonem eligendo\nde omnibus, unde faceret sermonem, quae iudicauit\napta et congrua sufficere officio dispensationis suae. et quod\ndicit multos conatos ordinare narrationem, quae in\nnobis conpletae sunt. rerum. uidetur significare nonnullos,\nqui non potuerunt hoc susceptum munus implere;\nideo autem dicit sibi uisum esse ex ordine diligenter\nscribere, quoniam multi conati sunt; sed eos debemus\naccipere, quorum in ecclesia nulla extat auctoritas,\nquia id quod conati sunt implere minime potuerunt iste\nautem non solum usque ad resurrectionem adsumtionemque\ndomini perduxit narrationem suam, ut in quattuor auctoribus\neuangelicae scripturae dignum suo labore haberet locum, uerum\netiam deinceps quae per apostolos gesta sunt, quae sufficere\ncredidit ad aedificandam fidem legentium uel audientium,\nita scripsit, ut solus eius liber fide dignus haberetur in\necclesia de apostolorum actibus narrantis reprobatis omnibus\nqui non ea fide, qua oportuit, facta dictaque apostolorum\nausi sunt scribere. eo quippe tempore scripserunt Marcus\net Lucas, quo non solum ab ecclesia Christi, uerum etiam\nab ipsis adhuc in carne manentibus apostolis probari potuerunt.\nSic ergo narrare Lucas incipit euangelium: 6 fuit in die-\nbus Herodis, regis Iudae, sacerdos quidam nomine\nZacharias de uice Abia et uxor illi de filiabus\n\n\n\n\n\n\nAaron et nomen eius Elisabeth, et cetera usque ad\neum locum, ubi ait: ut cessauit autem loqui, dixit\nad Simonem: duc in altum et laxate retia uestra\nin capturam. hoc totum non habet ullam repugnantiae\nquaestionem. Iohannes quidem uidetur simile aliquid dicere,\nsed illud longe aliud est, quod factum est post resurrectionem\ndomini ad mare Tiberiadis. ibi enim non solum ipsum tempus\nualde diuersum est, sed etiam res ipsa plurimum distat.\nnam retia illic in dextram partem missa centum quinquaginta\ntres pisces ceperunt, magnos quidem, sed pertinuit ad euangelistam\ndicere, quod, cum tam magni essent, retia non sunt\ndisrupta, respicientem scilicet ad hoc factum, quod Lucas\ncommemorat, ubi prae multitudine piscium retia rumpebantur.\niam cetera similia Iohanni Lucas non dixit nisi circa domini\npassionem et resurrectionem. qui totus locus a cena ipsius\nusque ad finem sic a nobis tractatus est, ut omnium conlatis\ntestimoniis nihil eos dissentire doceremus.\nX. Iohannes est reliquus, qui iam non restat cui conferatur.\nquidquid enim singuli dixerunt, quae ab aliis non dicta sunt,\ndifficile est, ut habeant aliquam repugnantiae quaestionem.\nac per hoc liquido constat tres istos, Mattheum scilicet.\nMarcum et Lucam, maxime circa humanitatem domini nostri\nIesu Christi esse uersatos, secundum quam et rex et sacerdos\nest. et ideo Marcus, qui in illo mysterio quattuor animalium\nhominis uidetur demonstrare personam, uel Matthei magis\ncomes uidetur, quia cum illo plura dicit propter regiam\npersonam, quae incomitata esse non solet, quod in primo\n\n\n\n\n\n\nlibro commemoraui, uel, quod probabilius intellegitur, cum\nambobus incedit. nam quamuis Mattheo in pluribus, tamen\nin aliis nonnullis Lucae magis congruit, ut hoc ipso demonstretur\nad leonem et ad uitulum, hoc est et ad regalem, quam\nMattheus, et ad sacerdotalem, quam Lucas insinuat personam,\nid quod Christus homo est, pertinere, quam figuram Marcus\ngerit pertinens ad utrumque. diuinitas uero Christi, qua\naequalis est patri, secundum quod uerbum est et deus aput\ndeum et uerbum caro factus est, ut habitaret in nobis, secundum\nquod ipse et pater unum sunt, a Iohanne maxime\ncommendanda suscepta est, qui sicut aquila in his quae Christus\nsublimius locutus est inmoratur nec in terram quodammodo\nnisi raro descendit. denique quamuis matrem Christi se\nnosse plane testetur, tamen nec in eius natiuitate cum Mattheo et-\nLuca aliquid dicit nec eius baptismum cum tribus commemorat,\nsed tantum modo ibi testimonium Iohannis alte sublimiterque\ncommendans relictis eis pergit cum illo ad nuptias in Canan\nGalilaeae, ubi, quamuis ipse euangelista matrem eius fuisse\ncommemoret, ille tamen dicit: quid mihi et tibi est,\nmulier? non repellens, de qua suscepit carnem, sed suam\ntunc maxime insinuans diuinitatem aquam conuersurus in\nuinum, quae diuinitas illam etiam feminam fecerat, non in\nilla facta erat.\nInde post paucos dies factos in Capharnaum redit ad\ntemplum, ubi eum dixisse commemorat de templo corporis\n\n\n\n\n\n\nsui: soluite templum hoc, et in tribus diebus excitabo\nillud. ubi maxime insinuat non solum, quia deus erat\nin templo uerbum caro factum, uerum etiam quia eandem\ncarnem ipse resuscitauit non utique nisi secundum id quod\nunum est cum patre nec separabiliter operatur, cum ceteris\nlocis fortassis omnibus scriptura non dicat, nisi quod deus\nillum suscitauerit, nec alicubi sic expressum est, quod cum\ndeus resuscitarit Christum, etiam ipse se resuscitauit, quia\ncum patre unus deus est, sicut hoc loco, ubi ait: soluite\ntemplum hoc, et tribus diebus suscitabo illud.\nInde cum illo Nicodemo quam magna, quam diuina locutus\nest! inde rursus pergit ad testimonium Iohannis et commendat\namicum sponsi non gaudere nisi propter uocem sponsi. ubi\nadmonet animam humanam non de se ipsa sibi lucere nec\nbeari nisi incommutabilis participatione sapientiae. inde ad\nmulierem Samaritanam, ubi commemoratur aqua, unde qui\nbiberit non sitiet in aeternum. inde rursus in Canan Galilaeae,\nubi fecerat de aqua uinum. ubi eum commemorat dixisse\nregulo, cuius filius infirmabatur: nisi signa et prodigia\nuideritis, non creditis, usque adeo supra omnia mutabilia\nuolens mentem credentis adtollere, ut nec ipsa miracula,\nquae quamuis diuinitus de mutabilitate corporum fiunt, a\nfidelibus quaeri uelit.\nInde Hierosolymam redit; fit sanus triginta octo annorum\nlanguidus. ex hac occasione quae dicuntur! quam diu dicuntur!\nibi dictum est: quaerebant eum Iudaei interficere,\nquia non solum soluebat sabbatum, sed et patrem\nsuum dicebat deum aequalem se faciens deo. ubi\nsatis ostenditur, quam non usitate, sicut solent sancti homines\ndicere, dixerit patrem suum deum, sed quod ei sit aequalis\ninsinuans; quippe paulo superius dixerat eis de sabbato\ncalumniantibus: pater meus usque modo operatur, et\nego operor. ibi exarserunt, non quia patrem suum diceret\ndeum, sed quod ei aequalis uellet intellegi dicendo: pater\nmeus usque modo operatur, et ego operor, consequens\nesse ostendens, ut, quoniam pater operatur, et filius\noperetur, quia pater sine filio non operatur. ibi enim et paulo\nante ait iam illis ob hoc irascentibus: quaecumque enim\nille fecerit, haec et filius similiter facit.\nInde tandem descendit Iohannes ad illos tres cum eodem\ndomino in terra gradientes, ut quinque milia panibus quinque\npascantur, ubi tamen solus commemorat, quod, cum uellent\neum regem facere, solus fugit in montem. qua in re nihil\nmihi aliud uidetur animam rationalem commonere uoluisse,\nnisi eo se nostrae menti rationique regnare, quo est in excelsis\nnulla cum hominibus communione naturae solus, quia unicus\npatri. hoc autem mysterium deorsum repentes carnales homines\nfugit, quia ualde sublime est, unde illos et ipse fugit in\n\n\n\n\n\n\nmontem, qui regnum eius terreno animo requirebant, unde et\nalibi dicit: regnum meum non est de hoc mundo. neque\netiam hoc nisi Iohannes ipse commemorat uolatu quodammodo\naetherio supereminens terris et gaudens luce solis iustitiae.\nab illo itidem monte post miraculum de quinque panibus\nfactum, cum isdem tribus paululum remoratus, donec mare\ntransissent, quando ambulauit super aquas, continuo rursus\nse in uerbum domini attollit, quam magnum, quam prolixum,\nquam diu supernum et excelsum, ex occasione panis exortum,\ncum dixisset turbis: amen, amen dico uobis, quaeritis\nme, non quia signa uidistis, sed quia edistis de\npanibus et satiati estis; operamini non cibum,\nqui perit, sed qui permanet in uitam aeternam, et\ninde iam talia diutissime adque excelsissime. tunc ab ista\nuerbi celsitudine ceciderunt, qui post eum deinceps non\nambulauerunt, cui sane inhaeserunt, qui potuerunt intellegere:\nspiritus est qui uiuificat, caro autem nihil prodest,\nquia utique et per carnem spiritus prodest et solus spiritus\nprodest, caro autem sine spiritu nihil prodest.\nDeinde suis fratribus, id est cognatis carnis suae, suggeren.\ntibus, ut ascendat ad diem festum, quo possit innotescere\nmultitudini, quanta altitudine respondit: tempus meum\nnondum aduenit, tempus autem uestrum semper\n\n\n\n\n\n\nest paratum. non potest mundus odisse uos; me\nautem odit, quia ego testimonium perhibeo de\nillo, quia opera eius mala sunt! hoc est ergo: tempus\nuestrum semper est paratum, quia uos diem istum\nconcupiscitis, de quo propheta dicit: ego autem non\nlaboraui subsequens te, domine, et diem hominum\nnon concupiui; tu scis. hoc est uolare ad lucem uerbi\net concupiscere illum diem, quem uidere concupiuit Abraham\net uidit et gauisus est. inde iam ad diem festum cum\nascendisset in templum, quae illum Iohannes locutum esse\ncommemorat, quam mirabilia, quam diuina, quam excelsa!\nquod ipsi uenire non possent, quo esset iturus, quod et\nipsum nossent et unde esset scirent, et esset uerus qui\neum miserit, quem illi nescirent, tamquam diceret: (et\nunde sim scitis et unde sim nescitis.\\' quod quid aliud uoluit\nintellegi nisi secundum carnem notum se illis esse potuisse\net gente et patria, secundum diuinitatem autem incognitum?\nibi etiam de dono spiritus sancti locutus ostendit, quis\nesset, quando munus altissimum dare potuisset.\nRursus illuc de oliueti monte regredientem quae et quanta\nnarrat locutum post ueniam illi adulterae datam, quae uelut\nlapidanda illi oblata a temtatoribus fuerat, quando digito\nscribebat in terra, tamquam illos tales in terra scribendos\nsignificaret et non in caelo, ubi monuit discipulos se\n\n\n\n\n\n\nscriptos esse gauderent, aut quod se humilando, quod capitis\ninclinatione monstrabat, signa in terra faceret, aut quod iam\ntempus esset, ut in terra, quae fructum daret, non in lapide\nsterili, sicut antea, lex eius conscriberetur! ergo post haec\nlucem mundi se dixit et qui eum sequeretur non ambulaturum\nin tenebris, sed habiturum lucem uitae. dixit etiam se esse\nprincipium, quod et loqueretur eis. quo nomine utique se\ndistinxit ab illa luce, quam fecit, tamquam lux, per quam\nfacta sunt omnia, ut illud, quod se dixerat lucem mundi,\nnon sic acciperetur, quemadmodum discipulis ait: uos\nestis lux mundi, tamquam lucerna, quae non est ponenda\nsub modio, sed super candelabrum, sicut et de Iohanne\nbaptista: ille erat, inquit, lucerna ardens et lucens,\nsed ipse sicut principium, de quo dictum est: nos omnes\nde plenitudine eius accepimus. ibi dixit se filium esse\nueritatem, quae nisi liberauerit, nemo erit liber.\nInde posteaquam inluminauit a natiuitate caecum, ex ipsa\noccasione in prolixo eius sermone demoratur Iohannes, de\nouibus et pastore et ianua et de potestate ponendi animam\nsuam et iterum sumendi eam, in quo excellentissimam\n\n\n\n\n\n\npotestatem suae diuinitatis ostendit. inde cum encenia in Hierosolymis\nfierent, commemorat ei dixisse Iudaeos: quo usque\nanimam nostram tollis? si tu es Christus, dic nobis\npalam. adque inde sumta oportunitate sermonis, quae etiam\nsublimia dixerit, narrat. ibi dixit: ego et pater unum\nsumus. inde iam resuscitatum ab eo Lazarum praedicat, ubi\ndixit: ego sum resurrectio et uita; qui credit in\nme, etiam si mortuus fuerit, uiuet; et omnis qui\nuiuit et credit in me, non morietur in aeternum.\nin quibus uerbis quid nisi altitudinem diuinitatis eius agnoscimus,\ncuius in aeternum participatione uiuemus? inde iterum\nIohannes occurrit in Bethania Mattheo et Marco, ubi factum\nest illud de unguento pretioso, quo pedes eius a Maria caputque\nperfusum est, adque hinc deinceps usque ad passionem\net resurrectionem domini cum tribus euangelistis Iohannes\ngraditur, sed in locis eisdem narratione uersante.\nCeterum quod ad sermones domini adtinet, non cessat se\nadtollere in ea quae ille abhinc etiam sublimiter diuturneque\nlocutus est. nam et quando eum uoluerunt uidere gentiles\nper Philippum et Andream, habuit excelsum sermonem, quem\naliorum euangelistarum nullus inseruit; ibi praeclara iterum\nde luce inluminante et lucis filios faciente commemorat.\ndeinde in ipsa cena, de qua euangelistarum nullus tacuit.\n\n\n\n\n\n\nquam multa et quam excelsa uerba eius Iohannes commemorat,\nquae alii tacuerunt! non solum de commendatione\nhumilitatis, quando pedes discipulorum lauit, sed, cum expressus\nper buccellam traditor eius exisset, remanentibus\ncum illo undecim, in sermone ipsius mirabiliter stupendo\nmaximeque diuturno idem Iohannes inmoratus est, ubi dixit:\nqui uidit me, uidit et patrem. ubi multa locutus est\nde spiritu sancto paracleto, quem missurus eis erat, et de\nsua clarificatione, quam habuit aput patrem, priusquam\nmundus esset, et quod unum nos faceret in se, sicut ipse et\npater unum sunt, non ut ipse et pater et nos unum, sed nos\nunum sicut ipsi unum, multaque alia mireque sublimia, de quibus\ndisserere, sicut dignum est, etiamsi iam essemus idonei, in\nhoc tamen opere non id nos suscepisse quis non aduertat? quod\nalibi fortasse reddendum est, hic certe non est expetendum.\ncommendare quippe uoluimus amatoribus uerbi dei et studiosis\nsanctae ueritatis, quamuis eiusdem Christi, qui uerus et\nuerax est, adnuntiator adque praedicator Iohannes in euangelio\nsuo fuerit, cuius et ceteri tres, qui scripserunt euangelium,\net ceteri apostoli, qui non quidem ipsam narrationem scribendam\nsusceperunt, in ea tamen praedicatione sui officii munus\nimplerunt, longe tamen hunc in Christi altiora subuectum ab\nipso initio libri sui raro fuisse cum ceteris, id est primo\ncirca Iordanen propter testimonium Iohannis baptistae, inde\ntrans mare Tiberiadis, quando turbas de quinque panibus\n\n\n\n\n\n\npauit et super aquas ambulauit, tertio in Bethania, ubi unguento\npretioso fidelis feminae deuotione perfusus est, donec inde\nillis occurreret ad passionis tempus, quod cum eis erat\nnecessario narraturus, ubi tamen ipsam dominicam cenam, de\nqua nullus eorum tacuit, multo opulentius tamquam de cellario\ndominici pectoris, ubi discumbere solebat, exhibuit. ipsum\ndeinde Pilatum uerbis altioribus percutit dicens regnum suum\nnon esse de hoc mundo regemque se natum et ad hoc uenisse\nin hunc mundum, ut testimonium perhibeat ueritati. Mariam\nquoque post resurrectionem mystica altitudine uisitans: noli\nme, inquit, tangere; nondum enim ascendi ad patrem.\ndiscipulis etiam insuflando dedit spiritum sanctum, ne ipse\nspiritus, qui trinitati consubstantialis et coaeternus est,\ntantum modo patris esse, non etiam filii spiritus putaretur.\nPostremo suas oues Petro se amanti eumque amorem ter\nconfitenti commendans dicit eundem Iohannem sic se uelle\nmanere, donec ueniat. ubi etiam mihi uidetur alto docuisse\nmysterio istam ipsam Iohannis euangelicam dispensationem,\nqua in lucem liquidissimam uerbi sublimiter fertur, ubi trinitatis\naequalitas et incommutabilitas uideri potest, et qua\nmaxime proprietate distet a ceteris homo, cuius susceptione\nuerbum caro factum est, perspicue cerni cognoscique non\n\n\n\n\n\n\nposse, nisi cum ipse dominus uenerit. ideo sic manebit, donec\nueniat. manebit autem nunc in fide credentium, tunc autem\nfacie ad faciem contemplandum erit, cum apparuerit uita\nnostra et nos cum ipso apparebimus in gloria. quisquis autem\narbitratur homini uitam istam mortalem adhuc agenti posse\ncontingere, ut dimoto adque discusso omni nubilo phantasiarum\ncorporalium adque carnalium serenissima incommutabilis\nueritatis luce potiatur et mente penitus a consuetudine uitae\nhuius alienata illi constanter et indeclinabiliter haereat, nec\nquid quaerat nec quis quaerat intellegit. credat ergo potius\nsublimi auctoritati minimeque fallaci, quamdiu sumus in\ncorpore, peregrinari nos a domino et ambulare per fidem,\nnondum per speciem; ac sic perseueranter retinens adque\ncustodiens fidem, spem et caritatem intendat in speciem ex\npignore, quod accepimus, sancti spiritus, qui nos docebit\nomnem ueritatem, cum deus, qui suscitauit legum Christum\na mortuis, uiuificabit et mortalia corpora nostra per inhabitantem\nspiritum eius in nobis. prius autem quam uiuificetur\nhoc quod mortuum est propter peccatum, procul dubio\ncorruptibile est et adgrauat animam, et si quando adiuta\nexcedit hanc nebulam, qua tegitur omnis terra, id est hanc\ncarnalem caliginem, qua tegitur omnis uita terrena, tamquam\n\n\n\n\n\n\nrapida coruscatione perstringitur et in suam infirmitatem\nredit uiuente desiderio, quo rursus erigatur, nec sufficiente\nmunditia, qua figatur. et quanto quisque hoc magis potest,\ntanto maior est. quanto autem minus, tanto minor. si autem\nnihil adhuc tale mens hominis experta est, in qua tamen\nhabitat Christus per fidem, instare debet minuendis finiendisque\ncupiditatibus huius saeculi moralis uirtutis actione tamquam\nin comitatu trium illorum euangelistarum cum mediatore\nChristo ambulans. eum qui filius dei semper est propter nos\nfilium hominis factum, ut sempiterna uirtus eius et diuinitas\nnostrae infirmitati et mortalitati contemperata de nostro nobis\nin se adque ad se faceret uiam, cum magnae spei laetitia\nfideliter teneat. ne peccet, a rege Christo regatur; si forte\npeccauerit, ab eodem sacerdote Christo expietur adque ita in\nactione bonae conuersationis et uitae nutritis pinnis geminae\ndilectionis tamquam duabus alis ualidis euectus a terris ab\neodem ipso Christo uerbo inluminetur, uerbo, quod in principio\nerat et uerbum aput deum erat et uerbum deus erat,\netsi per speculum et in enigmate, longe tamen sublimius\nab omni similitudine corporali. quapropter, quamuis in illis\ntribus actiuae, in Iohannis autem euangelio dona contemplatiuae\nuirtutis eluceant eis qui haec dinoscere sunt idonei, tamen\net hoc Iohannis, quoniam ex parte est, sic manebit, donec\nueniat quod perfectum est. et alii quidem datur per spiritum\nsermo sapientiae, alii sermo scientiae secundum eundem\n\n\n\n\n\n\n\n\n\n\nspiritum; alius diem domino sapit, alius de pectore domini\nliquidius aliquid bibit, alius leuatus usque ad tertium caelum\nineffabilia uerba audit, omnes tamen, quamdiu sunt in corpore,\nperegrinantur a domino et omnibus bonae spei fidelibus in\nlibro uitae scriptis seruatur quod dictum est: et ego diligam\neum et ostendam me ipsum illi. uerum tamen\nin hac peregrinatione quantum rei huius intellegentia uel\nscientia quisque profecerit, tanto magis caueat diabolica uitia\nsuperbiam et inuidentiam. meminerit hic ipsum euangelium\nIohannis, quam multo amplius erigit. ad contemplationem\nueritatis, tam multo amplius praecipere de dulcedine caritatis.\net quia illud praeceptum uerissimum ac saluberrimum est:\nquanto magnus es, tanto humilita te in omnibus,\nqui euangelista Christum longe ceteris altius commendat,\naput eum discipulis pedes lauat.\n"};
