var sequence = {"name":"Augustine. Locutiones in Heptateuchum","data":"Et diuidant inter medium diei et inter medium\nnoctis.\nUolatilia uolantia super terram secundum firmamentum\ncaeli. quaeritur, quomodo accipiendum sit: secundum\nfirmamentum. sic etiam: faciamus hominem secundum\nimaginem et secundum similitudinem: quod multi\nlatini codices habent \"ad imaginem et similitudinem.\"\nInplete terram et dominamini eius. latina enim\nlocutio est: dominamini ei.\nEt homo non erat operari terram: quod latini\ncodices habent: qui operaretur terram.\nPlantauit deus paradisum secundum orientem:\nquod latini habent \"ad orientem\".\nQuod habent multi latini codices: et lignum sciendi\nbonum et malum, uel: lignum scientiae boni\net mali, uel: lignum sciendi boni et mali et si\n\n\n\n\n\n\nquae sunt aliae uarietates de hac re interpretum, graecus\nhabet: et lignum ad sciendum cognoscibile boni et\nmali: quod nescio utrum locutionis sit et non magis certum\nsensum aliquem insinuet.\nQuod habent latini codices: ex omni ligno, quod\nest in paradiso, escae edes, non paradiso escae distinguendum\nest, sed escae edes; nam \"esca edes\" dici admittit\nlatina locutio, quoniam pro datiuo casu graeco ablatiuum uel\nquem appellant septimum in huius modi locutionibus solent\nponere. aut certe ordo uerborum est: ex omni ligno escae.\nSerpens erat prudentissimus omnium bestiarum,\nquod multi latini habent; cppOVtĮLro\\'ttX\\'to; enim in graeco\nscriptum est, non aOfoo\\'ttX\\'toÇ.\nQuod scriptum est de Adam et Eua: aperti sunt\noculi eorum, cum absurde credatur eos in paradiso caecos\nuel oculis clausis prius oberrasse, locutionis est, qua etiam\nde Agar scriptum est: aperuit oculos suos et uidit puteum\n— neque enim clausis oculis prius sedebat — et quod\nin fractione. panis aperti sunt oculi eorum, qui cognouerunt\ndominum post resurrectionem; neque enim per uiam cum\nillo clausis oculis ambulabant.\nQuod habent multi codices: et inimicitiam ponam\ninter te et inter mulierem, graeci habent: in medio tui\n\n\n\n\n\n\n\net in medio mulieris: quod locutionis est; nam tantundem\nualet quantum cum dicitur: inter te et inter mulierem. hoc\net in eo, quod sequitur: in medio seminis tui et in medio\nseminis eius.\nQuod habent multi latini codices: quia audisti uocem\nmulieris tuae et edisti de ligno, de quo praeceperam\ntibi de eo solo non edere, graeci habent: edisti de ligno,\nde quo praeceperam tibi eo solo non edere ex eo; alii\nautem interpretes graeci habent: manducasti uel: edisti,\nut ita sit sensus secundum ipsos: quia audisti uocem mulieris\ntuae et edisti de ligno de quo praeceperam tibi eo solo\nnon edere, ex eo edisti.\nEt adposuit parere fratrem eius Abel. locutio\nest frequens in scripturis: adposuit dicere.\nEt factum est, dum essent in campo, insurrexit\nCain super Abel et occidit eum: locutio est; nam etsi\nnon haberet \"et factum est\", posset integer sensus esse: et\ncum essent in campo.\nQuod scriptum est in quibusdam latinis codicibus:\net paenituit. et dixit deus: deleam hominem, quem\nfeci, a facie terrae, in graeco inuenitur: SievoTjOifj, quod\nmagis recogitauit quam paenituit significare perhibetur.\nquod uerbum etiam nonnulli latini codices habent.\nQuod habent latini codices plurimi: nidos facies in\narcam, cum latina locutio sit non \"in arcam\" sed \"in arca\",\ngraeci nec \"in arcam\" nec \"in arca\" habent sed: nidos\nfacies arcam, quod intellegitur, ut ipsa area nidi essent.\nQuod habent plerique codices: facies ostium arcae\nx latere, nonnulli habent: ex transuerso; sic enim uoluerunt\ninterpretari, quod graece dicitur ex itXaifiwv.\nQuod scriptum est: adhuc enim septem dies ego\ninducam diluuium aquae super terram, quod nonnulli\nlatini codices habent, in graeco inuenitur: ego inducam\npluuiam super terram. graeca locutio genetiuum casum\nhabet, non accusatiuum, ut, si hoc in latinum exprimamus,\nita dicatur: adhuc enim septem dierum inducam pluuiam\nsuper terram.\nQuod scriptum est: et fecit Noe omnia, quaecumque\npraecepit illi dominus deus, sic fecit, locutio\nest similis ei, quod in conditione creaturae, posteaquam dicitur:\net sic est factum, additur: et fecit deus.\nQuod scriptum est: delebo omnem suscitationem,\nnon creationem dictam notandum est; avaotaaiv enim\ngraece scriptum est. quod nomen etiam resurrectionis adsidue\nponitur in scripturis graecis, cum posset Havaotaoi? dici, ut\nsuscitatio sit àwiot\\'Xotç, resurrectio efcavdataoic. quo uerbo et\napostolus usus est: si quo modo occurram in resurrectione\n\n\n\n\n\n\n\nmortuorum; ibi enim graeci non avaotaotv, sed s$avdoraatv\nhabent.\nQuod scriptum est: et omnes bestiae secundum\ngenus et omnia pecora secundum genus et omne repens,\nquod mouetur super terram, secundum genus\net omne uolatile secundum genus intrarunt ad Noe\nin arcam, bina ab omni carne, in quo est spiritus\nuitae, non refertur \"in quo\", nisi \"genus\" subaudias, id est\nin quo genere; nam si \"came\" subaudiremus, \"in qua\" fuerat\ndicendum: quod solus interpres Symmachus dixit.\nQuod iterum est: et deleta est omnis suscitatio,\nnotandum locutionis esse pro eo, ac si diceret: conditionem\nuel creaturam carnis.\nCum dixit: et deleta est omnis suscitatio, quae\nerat super faciem omnis terrae, ab homine usque ad\npecudem et repentium et uolatilium caeli, deinde addidit:\net deleta sunt de terra, locutionem illam repetitionis\nqua familiariter utatur scriptura notandum est.\nQuod scriptum est: dimisit coruum uidere, si\ncessauit aqua: et exiens reuersus non est, donec\nsiccauit aqua a terra, locutio est usitata in scripturis,\nquae iam nunc incipiat aduerti: non enim postea reuersus\nest, quia dictum est non reuersum donec siccauit aqua.\nQuod scriptum est: et extendit manum suam,\naccepit eam et induxit eam ad semet ipsum in arcam,\nlocutio est, quam propterea hebraeam puto, quia et punicae\nlinguae familiarissima est, in qua multa inuenimus hebraeis\n\n\n\n\n\nuerbis consonantia; nam utique sufficeret: et extendit manum,\netsi non adderet \"suam\". tale est et quod paulo post dicit:\nhabebat oliuae folia surculum in ore suo.\nEt non adposuit reuerti ad eum amplius:\nlocutio est familiarissima in scripturis.\nQuod scriptum est: et non adiciam adhuc maledicere\nsuper terram, simile est superiori: et non adposuit\nreuerti ad eum.\nEt non adiciam percutere omnem carnem\nuiuam, ipsa locutio est.\nEt enim uestrum sanguinem animarum uestrarum,\ncum sufficeret aut \"sanguinem uestrum\" aut \"sanguinem\nanimarum uestrarum\".\nHoc signum testamenti, quod ego pono\ninter medium meum et uestrum: quod est \"inter me\net uos\".\nHic erat gigas uenator contra dominum deum.\nincertum est, utrum possit accipi \"coram domino deo\", quia\nsic solet intellegi, quod graece dicitur ἐναντίον.\nUnde exiit inde Phylisthim, cum sufficeret:\nunde exiit Phylistim.\nEt erat omnis terra labium unum: quod usitate\nnos dicimus \"lingua una\".\nEt erat omnis terra labium unum: notandum\nomnem terram appellatam omnes homines, qui tunc erant,\nquamuis nondum in omni terra.\nEt facti sunt illis lateres pro lapide. graecus\nhabet: et facti sunt illis lateres in lapidem. quod si\nlatine diceretur, locutio minus intellegeretur.\nUenite, aedificemus nobis ciuitatem et turrem,\ncuius caput erit usque ad caelum. secundum\nhyperbolen dictum est, si locutionis genus hic accipiendum\nest; si autem usque ad caelum proprie dictum accipitur,\ninter quaestiones consideretur.\nQuod quidam latini codices habent: Sem filius\nNoe erat annorum centum cum genuit Arphaxat,\ngraeci habent: Sem filius centum annorum cum genuit Arphaxa:\nubi ellipsis est, quia deest \"erat\". sed quod non habent\n\"filius Noe\", sed \"filius\" tantum, noua locutio est.\nEt erat Sarra sterilis et non generabat,\ncum posset sufficere: et erat Sarra sterilis.\nErit ergo, cum te uiderint Aegyptii, dicent,\nquia uxor illius haec: genere locutionis adiunctum est\n\"quia\"; nam sufficere potuit: uxor illius haec.\nQuod ait scriptura: factum est autem, statim\nut intrauit Abram in Aegyptum, sufficeret: statim\nautem ut intrauit Abram in Aegyptum.\nQuid hoc fecisti mihi, quia non adnuntiasti\nmihi, quia uxor tua est? cum sufficeret: non adnuntiasti.\net ipsum adnuntiasti more scripturarum dictum est; nam\nlatini habent plerique: non dixisti.\nAscendit autem Abram de Aegypto ipse et\nuxor eius et omnia eius et Lot cum eo in desertum,\nsubauditur \"ascenderunt\". nec tamen proprie dicitur ascendisse\ncum eo, quod habebat exanime, sicut aurum et argentum et\nomnis supellex; ac per hoc intellegitur hic locutio, quae\nuocatur graece CeOffta xat1 lllit.Å‚tv.\nEt facta est rixa inter medium pastorum pecorum\nAbram et <inter medium pastorum) pecorum\nLot: unde latini codices paene omnes non transtulerunt istam\nlocutionem, sed ita loquuntur, ut consuetudo nostra habet.\net nobis deinceps eam notare non placuit; ipsa est enim per\nomnia in graeca scriptura, ubi tale aliquid dicitur.\nQuoniam homines fratres nos sumus. Abram\ndicit ad Lot: unde intellegitur morem esse scripturae ita\nloqui, ut fratres appellentur unius cognationis, etiamsi gradu\nsanguinis differant, ut alter sit in superiore. alter in inferiore,\nsicut hoc loco; nam patruus eius erat Abram.\nFactum est autem in regno Amarphal regis\nSennar. secundum nostrae locutionis consuetudinem sic\nincipere sufficeret: in regno autem Amarphal. ergo quod ait\nscriptura: factum est autem, more suo locuta est.\nQuarto decimo autem anno Godollogomor et\nreges qui cum eo, subauditur \"erant\": unde a quibusdam\nlatinis etiam additum est.\\'\nEt Correos qui in montibus Seir, subauditur\n\"erant\".\nAdueniens autem eorum qui euaserunt quidam\nnuntiauit Abram transfluuiali - ipse autem habitabat\nad quercum Mambre â€” Amoris fratris Excol et fratris\nAunan qui erant coniurati Abram: obscurum hyperbaton.\nordo est enim: adueniens eorum qui euaserunt quidam Amoris\nfratris Excol et fratris Aunan, qui erant coniurati, nuntiauit\nAbram transfluuiali; ipse autem habitabat ad quercum. hoc\nhyperbaton obscurius fit etiam per ellipsin; cum enim dictum\nesset: quidam Amoris fratris Excol et fratris Aunan, non\ndictum est, quid fratris, sed intellegitur \"filius\": sicut dicitur\nIacobus Alphei, quamuis non dicatur filius, nihil aliud intellegitur;\net multae sunt tales locutiones scripturarum, ubi filius\ntacetur et intellegitur.\nQuod habent quidam latini codices: et dixit\nAbram ad regem Sodomorum: extendam manum meam\nad deum altissimum, qui creauit caelum et terram,\nsi a sparto usque ad corrigiam calciamenti, fefellit\ninterpretes, quod graecus habet STcaptCoo, quod latine filum\nintellegitur, et ista scripturarum locutio est.\nExtendam manum meam ad deum altissimum,\nqui creauit caelum et terram, si accipiam de\nomnibus tuis: si enim pro eo dixit: extendam manum\nmeam ad deum altissimum, ac si diceret \"iuro\", non est\n\n\n\n\n\n\n\n\nin latino usitata locutio, nisi ita dicatur: extendo manum\nmeam ad deum altissimum me non accipere de omnibus tuis.\nSciendo scies, quia peregrinum erit semen tuum\nin terra: locutio quidem scripturarum est usitatissima; sed\ngraeci habent: sciens scies, quod paene tantundem est.\nEt dedit eam Abram uiro suo ipsi uxorem: plus\nhabet \"ipsi\".\nCum au.tem uidit se conceptum habere, spreta\nsum coram illa. graeci habent hoc loco participium, quod\nlatina lingua non habet, hoc est iSoooa; sed tamquam si\ndiceretur: uidens autem se conceptum habere, spreta sum\ncoram illa, quasi soloecismus sonat. sic etiam per illud participium,\nquod dictum est to6aa, pro quo nos diximus: uidens.\nQuod latini habent: augeam te nimis ualde, graeci\nhabent: ualde ualde.\nEt dabo tibi et semini tuo post te terram, in\nqua habitas, omnem terram Chanaan in possessionem\naeternam. uidendum, utrum locutio sit, quod dixit aeternam\n— graeci habent alwvtov — et quod ait: et semini tuo\npost te; ibi enim uoluit intellegi quod dixerat: tibi.\nTu autem testamentum meum conseruabis, <tu>\net semen tuum post te in progenies suas: conseruabis\npro \"conserua\"; promissiuum pro imperatiuo modo posuit.\nEt puer octo dierum circumcidetur <uestrum>\n\n\n\n\n\n\nomne masculinum: pro omnis masculus., quasi posset\ncircumcidi nisi masculus.\nEt procidit Abraham in faciem et dixit in\nanimo suo dicens: si mihi centum annos habenti\nnascetur, et si Sarra annorum nonaginta pariet!\nadmirantis esse istam locutionem, non dubitantis dubitandum\nnon est.\nAbraham autem erat annorum nonaginta nouem,\ncum circumcisus est carnem praeputii sui. non\ndixit: carne aut in carne.\nEt in boues adcucurrit Abraham. non dixit:\nad boues.\nAbraham autem et Sarra seniores progressi in\ndiebus: quod graeci habent \"progressi dierum\".\nDixit autem dominus: clamor Sodomorum et\nGomorrhae inpletus est, et delicta eorum magna\nualde. clamorem scriptura solet ponere pro tanta inpudentia\net libertate iniquitatis, ut nec uerecundia nec timore abscondatur.\nEt dixit, quia non perdam, si inuenero ibi\nquadraginta quinque: superfluum uidetur \"quia\", et ideo\nin codicibus nonnullis latinis non legitur.\nNumquid, domine, si loquar: subauditur \" irasceris\"\naut aliquid huius modi.\nCum euerteret dominus ciuitates in quibus\nhabitabat in eis.\nIn omni loco ubi intrauerimus ibi.\nEt aperuit deus oculos eius, et uidit puteum\naquae uiuae. locutio est; non enim clausis oculis erat. unde\niam in principio libri locuti sumus, ubi scriptum est: et\naperti sunt oculi eorum.\nEt terra quam inhabitasti in ea.\nEt disposuerunt ambo testamentum. uel\ntestati sunt ambo; amat scriptura testamenti nomine pactum\nappellare.\nAccipe filium tuum dilectum: illa locutione\ndictum est \"accipe\", qua etiam ad Agar de filio eius.\nEt respiciens Abraham oculis, cum sufficeret\n\"respiciens\".\nPer me ipsum iuraui: nisi benedicens benedicam\nte . ac si diceret: per me ipsum iuraui, quod benedicens\nbenedicam te, aut nullo uerbo addito simpliciter: per\nme ipsum iuraui: benedicens benedicam te.\nEt multiplicans multiplicabo semen tuum.\ncum sufficere posset \"multiplicabo\".\nEt nuntiatum est Abrahae dicentes, cum\nconsuetudo loquendi habeat: nuntiauerunt Abrahae dicentes.\naut: nuntiatum est a dicentibus.\nEt surrexit Abraham a mortuo suo: non\ndixit \"a mortua sua\". et iterum de eadem: et sepeliam.\ninquit, mortuum meum: quod non neutro quasi corpus\nmortuum, sed masculino genere dictum graeca scriptura demonstrat.\nEt adiurabo te per dominum deum caeli et\ndeum terrae. graeci non habent \"per\", sed: adiurabo te\ndominum deum caeli.\nCum quibus ego habito in eis.\nNe quando noluerit mulie ire mecum:\nmulierem feminam appellare proprium est illius linguae.\nIn terram de qua existi inde.\nAdtende tibi, ne reuoces filium meum\nilluc: his uerbis solet comminatio declarari.\nEt posuit puer manum suam sub femore\nAbrahae et iurauit ei de uerbo hoc. ergo locutio est, qua\ndixerat Abraham: adiuro te, ac si dixisset: iura mihi; non\nautem solemus sic loqui. sed obseruandum est, utrum sint in\nscripturis aliae similes locutiones; nam et quod dixit Abraham:\nsi noluerit mulier uenire tecum, purus eris a iuramento\nhoc, manifestauit ita se dixisse: adiuro te, tamquam\ndiceret: iura mihi.\nQuod scriptum est de Rebecca: uirgo autem\nerat speciosa facie ualde; uirgo erat, uir non cognouerat\neam, ista repetitio commendationem uirginitatis insinuat.\nsed cur additum sit: uir non cognouerat eam, nisi\nlocutionis sit, mirum, si possit ita accipi, ut uirgo nomen\nsit aetatis, non integritatis. graeci autem non habent\n\"cognouerat\", sed \"cognouit\": quod uidetur inconsequens.\nAdorauit domino: quod nobis usitatum est\ndicere \"adorauit dominum\".\nQuoniam non dereliquit iustitiam et\n\n\n\n\nueritatem a domino meo, id est iustitiam et ueritatem, quae\nest a domino meo, ac si diceret: quam fecit dominus meus.\nEt currens puella nuntiauit in domum\nmatris suae: quasi non ipsa esset et patris domus.\nEt aquam lauere pedibus ipsius et pedibus\nuirorum qui cum eo erant.\nDominus cui placui ante ipsum ipse mittet\nangelum suum tecum; quasi non sufficeret \"cui placui\".\nan poterat ei placere nisi ante ipsum?\nSi tu prosperas uiam meam quam ego\nnunc ingredior in eam.\nCum uerba sua narraret seruus Abrahae, quae\ndixit accessurus ad fontem, ita narrauit: et erit uirgo, cui\nego dixero: da mihi bibere pusillum aquae de hydria\ntua, et dicet mihi: et tu bibe, et camelis tuis hauriam .\nhaec mulier est quam parauit dominus famulo suo\nIsaac. quibus uerbis satis euidenter expressum est etiam\nmulieres appellatas locutione hebraica, quae uirgines essent.\nEt benedixi dominum deum domini\nmei Abraham . honorificentiae locutio est et familiarissima\nscripturis, sicut deus Heliae.\nRenuntiate mihi, ut redeam in dextram aut\nsinistram. per dextram prosperitatem, per sinistram aduersitatem\nsignificauit; id est dextram, si concesserint,\nsinistram, si non concesserint; nam utique ea uia rediturus\nfuerat qua uenerat . quam locutionem scripturarum\n\n\n\n\n\n\netiam cetera earum loca indicabunt, quia dextra nominatur\nin omnibus bonis, sinistra in malis, siue felicitas et infelicitas\nsiue iustitia et iniustitia et aliquando dextra in aeternis,\nsinistra in temporalibus.\nHaec sunt nomina filiorum Ismahel secundum\nnomina generationum eorum: tamquam dixisset, secundum\nquae nomina generationes eorum appellatae sunt.\nAccepit Rebeccam filiam Batuel Syri de Mesopotamia,\nsororem Laban Syri, sibi in uxorem, cum\nposset dici tantummodo \"uxorem\", aut \"sibi uxorem\".\nEt ei erant gemini in utero eius, cum posset\nnon addi, quod dictum est eius.\nCreuerunt autem iuuenes. est talis locutio et\napud auctores saeculares, sicuti est: et scuta latentia condunt,\nid est condendo latentia faciunt. sic et hic \"creuerunt\niuuenes\", cum infantes - essent, intellegitur: crescendo facti\nsunt iuuenes.\nIacob ad Esau: uende mihi hodie primogenita\ntua mihi; sic enim habent codices graeci.\nUidentes uidimus, quia est dominus tecum.\nEt disponemus tecum testamentum . amant\nscripturae pro pacto ponere testamentum, id est διαθήκην\nquod latini habent: et disponemus tecum testamentum,\nne facias nobisum malum, tamquam diceretur, ut paciscaris\nnon facere nobiscum malum.\nEt uocauit filium suum seniorem Esau et\ndixit: hoc loco senioris nomen non significat aetatem grauem,\nsed ex conparatione maiorem.\nNunc ergo sume uas tuum pharetramque\net arcum: non dixit uasa, sed uas . quod autem intellegi\nuoluit, non adparet, nisi forte locutio est, ut uas pharetram\nuoluerit intellegi et exponendo quid dixerit uas adiunxerit:\npharetramque et arcum, tamquam dixerit: sume uas tuum\net pharetram, uelut si diceret: sume uas tuum, id est\npharetram, deinde aliud \"et arcum\", quod non ad illud uas\npertineret, quod est pharetra. aut certe pharetram et arcum\nuas uoluit appellare, singularem ponens numerum pro plurali,\ntamquam si diceret: accipe uestem tuam, quo nomine intellegeremus\nplures uestes, sicut intellegimus militem pro militibus,\net multa sunt alia.\nExi in campum et uenare mihi uenationem.\nEt uade ad oues et sume mihi <inde> duos haedos\nteneros et bonos. nomine ouium utriusque pecoris genus\nsignificauit, quod in eisdem pascuis simul erant.\nEt det tibi benedictionem patris tui Abraham:\nIsaac dicit filio suo de auo eius patre suo.\nEt exiit in Mesopotamiam Syriae: quasi Mesopotamia\ndicatur nisi Syriae; quamuis hoc Septuaginta non\nhabere perhibeantur \"Syriae\", sed cum asterisco scriptum\nest.\nDeus ad Iacob: non te derelinquam, donec\n\n\n\n\n\n\nfaciam omnia, quae tecum locutus sum, quasi dimissurus\neum, cum fecerit; non utique, sed locutio est.\nEt surrexit Iacob de somno suo et dixit quia\nest dominus in loco hoc, ego autem ignorabam: plenus\nsensus est, etsi non habeat \"quia\".\nEst dominus in loco hoc . ac si deceret: est hic\ndemonstratio domini; non enim dominus in loco est.\nIacob interrogans quod ait: nostis Laban filium\nNachor? cum esset filius Batuel, intellegendum est nobiliorem\nfuisse Nachor et merito dignitatis eius factum esse, ut de\nipso interrogaret. filium autem dici et aui et proaui et ultra\nmaioris alicuius eum, qui ex illo propagatur, usitatissimae\nlocutionis est. hinc est. quod et Isaac patrem filii sui appellauit\nAbraham, sicut paulo ante commemoraui.\nAdhuc est dies multa, nondum est hora congregandi\npecora.\nEt dedit illi Ballan ancillam suam ipsi\nuxorem: plenum esset, etsi ipsi non adderetur.\nSi inueni gratiam ante te, auguratus essem;\nbenedixit enim me deus in introitu tuo. non uidetur\nconsequens, quia hic dicendum fuit: si inuenissem gratiam\nante te, auguratus essem; nunc autem \"si inueni\" ordo est.\nid est: si inueni gratiam ante te, permitte me augurari; ita\nenim dixit: auguratus essem, tamquam diceret: o si auguratus\nessem! id est ad bonum augurium te in domo mea\nhaberem.\nExaudiet me iustitia mea in die crastino: id\nest exaudiri me faciet.\nEt uidit Iacob faciem Laban, et ecce non erat\nad eum sicut hesterna et nudiustertiana die: familiarissima\nin scripturis locutio; hesterna et nudiustertiana die pro\ntempore praeterito posuit.\nEt uidi oculis meis in somno, cum clausi sint\nin somno oculi corporis.\nEgo sum deus, qui adparui tibi in loco dei,\nlocutio est. an deus in loco dei sic accipiendum est, quomodo:\npluit dominus a domino, filius a patre?\nRespondens autem Iacob dixit ad Laban: dixi\nenim: ne forte auferas filias tuas a me et omnia mea.\nIntrauit autem Laban et inscrutatus est in\ndomo Liae: aduertendum est, quomodo dicatur domus uxoris,\ncum in itinere comprehensi sunt a Laban; nisi forte consuetudo\nscripturarum domum dicit pro cubiculo uel tentorio,\nquomodo etiam ancillarum domos dicit.\nIacob dicit ad Laban: quia scrutatus es omnia\nuasa domus meae: nunc unam domum dicit, cuius membra\nerant domus uxorum eius et concubinarum, ut intellegatur\ndomos appellatas, cum essent cubicula aut tentoria, quos\netiam papiliones uocant.\nNisi deus patris mei Abraham et timor\nIsaac esset mihi: patrem suum appellat auum suum, sicut\nei dixerat Isaac pater eius.\nMisit autem Iacob nuntios ante se ad Esau\nfratrem suum in terram Seir in regionem Edom et.\nmandauit illis dicens: sic dicetis domino meo Esau:\n\n\n\n\n\n\nsic dicit puer tuus Iacob: cum Laban habitaui et\ndemoratus sum usque modo; et facti sunt mihi boues\net asini et oues et pueri et puellae; et misi nuntiare\ndomino meo Esau. non dixit: misi nuntiare tibi.\nSi interrogauerit te Esau dicens: cuius es?\net quo uadis? et cuius haec quae antecedunt te? et\ndices: pueri tui Iacob: plenum esset et integrum, etiam\n\" e t\" si non haberet.\nMunera misit domino meo Esau, et ecce ipse\npost nos. dicendum autem fuerat usitata locutione: munera\nmisi domino meo tibi, aut: munera misit domino suo tibi.\nSurrexit autem eadem nocte et accepit duas\nuxores et duas ancillas. hic distinguuntur ab uxoribus,\nquas prius uxores scriptura dixerat.\nEt accepit duas uxores et duas ancillas:\nnotandum est, quemadmodum dicatur consuetudine scripturarum\n\"accepit\"; non enim eas tunc duxit aut tunc a socero\naccepit.\nQuod habent latini codices: et oues et boues\nfetantur, graeci habent: fetantur super me. quod ea significatione\ndictum est, ut intellegatur \"super sollicitudinem uel\ncuram meam\", quomodo solemus loqui, cum dicimus super\ncaput nostrum esse aliquid, cuius maximam curam gerimus.\nEt filii Iacob uenerunt de campo et, cum\naudissent, conpuncti sunt uiri, et triste erat illis\nualde, quod turpe fecerat in Israhel, quod dormisset\n\n\n\n\n\n\ncum filia Iacob; et non sic erit. difficile talis locutio\nreperitur in scripturis non inducta persona loquentium scriptorem\nuerba eorum interposuisse; non enim ait: et dixerunt.\nsed hoc tacito uerba dixit eorum. nam qui alii dicere potuerunt:\net non sic erit, nisi qui grauiter indignati uindictam\nmoliebantur ?\nNotandum quod Emmor loquens de Dina ad Iacob\net filios eius, filiam uestram dicit; non dicit filiam tuam,\nsororem istorum.\nIn hoc similes erimus uobis et habitabimus\nin uobis, id est inter uos.\nAdpositus enim erat filiae Iacob, id est\namabat eam.\nEt filium eius Sychem interfecerunt in\nore gladii: ac si diceret \"gladio\".\nQuae abstulerunt filii Iacob de ciuitate Sicimoram\nSalem, cum eam expugnauissent, sic enumerantur: oues\neorum et boues eorum et asinos eorum, quaecumque\norant in ciuitate et quaecumque erant in campo tulerunt.\net omnia corpora eorum <et omnem supellectilem\neorum et uxores eorum> captiuauerunt et diripuerunt\nquaecumque erant in ciuitate et quaecumque\nerant in domibus. inter haec omnia non satis intellegitur\nquid dixit: et corpora eorum; neque enim suspicandum\nest, quod corpora abstulerunt peremptorum, sed rerum intellegenda\nsunt, quae corporaliter possidentur, ut eorum sit\n\n\n\n\n\n\nexecutio, quod sequitur: et supellectilem et cetera, sicut\nia iure dicitur traditio corporum. quamquam Graeci owpiatia\nseruos appellant usitatissima locutione; sed, quia non oa)|i.dr.a,\nsed aa)(jLata hic dictum est, non est temere confirmandum\nseruos significatos; fieri tamen potest, ut hoc magis sit.\nCum gentem Edom, id est Idumaeorum, commemoret\nscriptura et qui in ea regnassent, postea dicit: haec\nnomina principum Esau secundum loca eorum in\nregionibus eorum et in gentibus eorum, gentes appellans\nunius gentis propter familiarum multiplicatas generationes.\ncum etiam ipse Edom uocaretur: unde et gens, quam propagauit,\ncognominata est, cuius utique pater fuit.\nCum audisset autem Ruben, liberauit eum\nde manibus eorum et dixit: non feriamus eum in\nanima. non ergo liberauit eum et inde hoc dixit; sed hoc\ndicendo eum liberauit. prius ergo dixit: liberauit eum, et\ndeinde breui recapitulatione quomodo eum liberauit insinuat.\nNon feriamus eum in anima. hoc loco nomine\nanimae uitam corporis animati significat per efficientem id,\nquod efficitur. secundum hoc uideri potest etiam ad diabolum\ndictum de Iob: animam eius ne tangas, id est ne occidas\neum. nam secundum illam significationem, qua natura animae\ncommemoratur, illud a domino dicitur: nolite timere eos,\nqui corpus occidunt, animam autem non possunt occidere.\nQuod ludas dicit: manus autem nostrae\nnon sint super eum, hoc est, quod dici a nobis solet\n\"manus ei non inferamus\".\nQuoniam frater noster et caro nostra est:\nnon aliud, sed bis hoc idem dictum est tamquam exponendo,\nquid sit frater noster, id est caro nostra, quod ex eadem carne\nfuerant procreati.\nOcciderunt haedum caprarum. sic solet loqui\nscriptura, quemadmodum in psalmo: sicut agni ouium.\nquasi possit esse aut haedus nisi caprarum aut agni nisi\nouium.\nEt nuntiatum est Thamar nurui eius dicentes;\ndicendum autem fuit \"nuntiauerunt dicentes\".\nEt depositis uestimentis uiduitatis suae\na se. quid minus esset, si non adderetur a se?\nEt non adposuit amplius scire eam: pro\neo, quod est misceri ei.\nEt inuenit Iose.ph gratiam in conspectu domini\nsui. haec locutio nulli est ignota in scripturis.\nEt nesciebat quae circa eum erant nihil.\nGraecis usitata est uulgo locutio, apud nos recta non est:\nsed \"nesciebat aliquid\" dicimus.\nPraeter panem, quem ipse edebat. per panem\nutique omnia intellegi uoluit ad uictum eius pertinentia. unde\npro cotidiano uictu panis solus positus intellegitur in oratione\ndominica.\nEt misit uxor domini eius oculos suos in\nIoseph: solet et apud nos uulgo esse usitata locutio pro eo,\nquod est \"amauit eum\".\nEt ait: dormi mecum. et ista usitata est locutio\npro eo, quod est \"concumbe mecum\".\nEt dedit carceris custos carcerem per manum\nIoseph: pro eo, quod est \"in manus Ioseph\", per\nquod significat \"in potestatem\".\nEt dixerunt: somnium uidimus, et non\nest, qui interpretetur illud. cum somnium suum unusquisque\nuidisset, non dixerunt \"somnia uidimus\", sed somnium\nuidimus.\nTres fundi tres dies sunt, non dixit\" tres\ndies significant\". et multum haec locutio notanda est, ubi\naliqua significantia earum rerum, quas significant, nomine\nappellantur: inde est quod ait apostolus: petra autem erat\nChristus; non ait \"petra significabat Christum\".\nEt dabis calicem Pharaoni in manu eius,\ncum plenum esset, etiam si non adderetur in manu eius.\nEt auferet Pharao caput tuum abs te:\nplenum esset, etiam si non haberet abs te.\nEt manducabunt aues caeli carnes tuas abs\nte: similis superiori locutio.\nEt factum est post biennium dierum: quid\nminus esset, si non haberet: dierum?\nSurrexit autem Pharao, et erat somnium.\namant scripturae sic loqui de somniis, cum fuerit euigilatum,\ntamquam reddita homini ueritate uigilantium tunc illud adpareat\nsomnium, quod cum uideretur quasi ueritas fuit.\nPeccatum meum recordor hodie. Pharao\niratus fuit pueris suis et posuit nos in carcere:\nilli loquebatur tamquam de altero.\nEt uidimus somnium ambo nocte una, ego\net ille: quasi non sufficeret, quod \"ambo\" dixerat. deinde\net hic \"u i dim us somnium\" dicit, non\" uidimus somnia\",\ntamquam unum ambo uidissent.\nFactum est autem, sicut conparauit nobis,\nita et contigit. \"factum est autem\"; sic solet scriptura\nponere. nam plenum esset: sicut enim comparauit nobis, ita\net contigit.\nQuales numquam uidi tales in tota terra\nAegypti turpiores: dici autem posset more nostro \"qui bus\nnumquam uidi turpiores\" aut \"quales numquam uidi\" aut\n\"numquam uidi tales\".\nExurgens autem dormiui. exurgens ait pro\n\"expergiscens\" .\nQuanta deus facit, ostendit Pharaoni: cum\nilli loqueretur, tamquam de altero dicit.\nEt consumet fames terram: pro \"hominibus o\nqui sunt in terra\".\nNunc ergo prouide hominem prudentem\net intellegentem et constitue eum super terram\nAegypti; et faciat Pharao et constituat locorum\nprincipes super terram. quasi alius sit, cui dixit: prouide\nhominem prudentem, et alius, de quo dicit: constituat\nPharao.\nEt congregetur triticum sub manu Pharaonis;\nid est\" sub potestate\".\nTamen thronum praecedam tui ego. sic se\nhabent uerba in graeco, quae dixit Pharao ad Ioseph. sed\n\"praecedam tui\" usitata est apud Graecos locutio, apud\nnos autem dicitur \"praecedam te\"; illud uero \"praecedam te\nthronum\" nec apud Graecos usitata perhibetur, sed \"praecedam\nte throno\", id est honore sedis, quod intellegitur \"praecedam\nte regno\"; hoc enim illi et postea dicit.\nEgo Pharao, sine te nemo extollet manum\nsuam super omnem terram Aegypti. tamquam diceret:\n\"ego sum rex, tu autem princeps uel praepositus Aegypti\".\nPharao quippe non hominis nomen est, sed regiae potestatis?.\nUidens autem Iacob, quia est uenditio\nin Aegypto, dixit filiis suis: quare segnes estis?\necce audiui, quod est uenditio in Aegypto: notandum,\nquia id, quod audisse se dicit, uidisse eum scriptura\ndixerat.\nEmite nobis pusillas escas, ut uiuamus et\nnon moriamur. unum horum sufficeret: aut ut uiuamus\naut\" ut non moriamur\".\nPacati sumus; non sunt pueri tui exploratores.\nquasi de aliis dixerint: non sunt pueri tu exploratores,\ncum possent dicere\" non sumus\"; honorificentiae\nautem more maxime ita loquebantur.\nDuodecim sumus pueri tui fratres in terra\n\n\n\n\n\n\n\n\nChanaan, cum posterius dicant, quod unus eorum non sit,\nipsum scilicet Ioseph non esse existimantes, id est perisse.\nhac locutione dictum est etiam illud: hi filii Iacob, qui\nfacti sunt ei in Mesopotamia, cum ibi non fuerit natus\nBeniamin. quod autem dixerunt: sumus in terra Chanaan, cum\neo tempore, quo loquebantur, in Aegypto essent, \"sumus\"\ndictum est pro \"habitamus\"; inde enim uenerant ilico redituri\nibi commorantes.\nHoc est, quod dixi uobis dicens, quod\nexploratores estis: quid deesset, etiam si non adderet:\ndicens ?\nIpsi uero ite et ducite emptionem tritici\nuestri. ducite pro eo, quod est\" ferte\"; quia enim\nducuntur iumenta, in quibus fertur, etiam hoc duci dictum est.\nNonne locutus sum uobis dicens: ne noceatis\npuero, et non exaudistis me? notandum exauditionem\nnon eam solam dici, quam exaudit deus.\nIpsi autem ignorabant, quia audit Ioseph.\naudit pro \"intellegit\"; nam uoces audit utique aure etiam\nlinguam qui non intellegit. repetitur illa locutio quando\nnarrant patri suo quid eis acciderit in Aegypto et quid dixerint\nad Ioseph.\nDuodecim sumus fratres, filii patris\nnostri; unus non est, pusillus autem cum patre\nnostro hodie in terra Chanaan. multa in his paucis\nuerbis genera locutionum sunt: et illud, quod paulo ante\n\n\n\n\n\n\nmemoraui \"duodecim sumus\", cum ipsi dicant: unus\nnon est, et: filii sumus patris nostri, quasi possent esse\nfilii non patris sui. pusillus autem cum patre nostro\nhodie in terra Chanaan nec dixerunt \"est\" aut aliquid\nhuius modi. deinde notandum est, quod maxime necessarium\nuidetur propter euangelistarum narrationes, quomodo cum ea,\nquae dicta sunt, dicta esse narrantur, non omnino eodem\nmodo repetuntur, cum tamen in diuersitate uerborum nihil\nsententiae depereat ueritatis. nam quod dixerunt dictum sibi\nesse a Ioseph: et in terra mercamini, non inuenitur ab\nillo dictum. sine mendacio autem dixerunt, quod ex uerbis,\nquae dixerat, in eius uoluntate cognouerunt; neque enim\nuerba sunt necessaria nisi ad expromendam et in audientum\nnotitiam perferendam, quantum possumus, uoluntatem.\nEt erat uniuscuiusque alligatura argenti\nin sacco eorum: non dixit \"in sacco eius\" aut \"in saccis\neorum\", sed quasi unus saccus omnium esset.\nSuper me facta sunt omnia haec, id est:\nme miseria onerant.\nAit autem illi ludas dicens: potuit plenum\nesse, etsi non haberet dicens.\nInterrogans interrogauit nos homo. adsidua\nest talis locutio in scripturis: interrogans interrogauit\nnos homo, aut \"interrogando interrogauit\" et quae sunt similia.\nMecum enim manducabunt homines\npanes meridie: numquid panes tantum? sed ab eo, quod\nexcellit, et cetera est complexa locutio. mecum enim\n\n\n\n\n\n\nmanducabunt homines panes meridie: quod dicit meridie,\nprandium significat, quod fit medio die; hoc est enim meridies.\nUt accipiat nos in seruos et asinos\nnostros. non utique subauditur \"seruos\"; nam quod latini\ncodices seruos habent, in graecis 1to,13C1<; legitur, quod\nnullo modo asini possunt esse. ergo asinos nostros tantummodo\n\"accipiat\" subauditur.\nAperuimus saccos nostros, et hoc argentum\nuniuscuiusque in sacco suo: non addidit\n\"inuentum est\" aut \"adparuit\" aut \"erat\" aut aliquid eiusmodi.\nPropitius uobis, nolite timere. in his uerbis.\nquibus dictum est: propitius uobis, duo uerba sunt, quae\nsubaudiuntur, et \"sit\" et w dena 4, plenum est enim: propitius\nsit uobis deus, quod omnino in graeco usitatissimum est.\nSaluus est puer tuus pater noster, adhuc\nuiuit. hic expressius ostenditur pueri nomine seruum solere\nsignificari; non enim in illo sene posset hoc esse nomen\naetatis\nNon enim poterant Aegyptii manducare\ncum Hebraeis panes; abominatio est enim Aegyptiis.\nilla locutio frequentatur, ut in panibus omnes escae intellegantur.\nMagnificata facta est autem pars Beniamin\nprae partibus omnium quinquipliciter ad\nillorum: iam quia dictum erat: prae partibus omnium,\npotuit non dici \"ad illorum\".\nInueniens autem eos dixit <eis> secundum\nuerba haec. potuit dicere: dixit eis uerba haec. an\nforte non locutionis genus est, sed interest etiam sententiae ?\naliud est enim ipsa uerba dicere, aliud secundum ipsa, ut,\nquaecumque alia dicta fuerint, eadem sententia teneatur, quae\nillis uerbis conprehensa est; hoc est\" secundum ipsa\" etiamsi\nnon ipsa. sed quia sequitur illis respondentibus: ut quid\nloquitur dominus secundum uerba haec? qui utique\ndicere debuerunt usitato more\" ut quid loquitur dominus\nuerba haec\" ? constat esse locutionis genus.\nAbsit a pueris tuis facere secundum\nuerbum hoc. potuerunt dicere: absit a nobis. sed illa honorificentia\nest usitata in scripturis sic dicere, tamquam de\naliis; pueris autem pro\" seruis\" dictum est.\nEt nos autem erimus serui domino\nnostro. etiam hic graeci roxiSs; habent, hoc est \"pueri\", quod\ntam adsidue scriptura pro seruis ponit, ut difficile inueniatur\nnon isto nomine appellare seruos.\nQuomodo autem ascendam ad patrem,\ncum puer non sit nobiscum? ut non uideam mala,\nquae inuenient patrem meum! magis consuetudo loquendi\nexigebat dici: ut uideam mala, quae inuenient patrem meum,\nhoc est: quomodo ascendam, ut uideam? nouo itaque loquendi\nmore id, quod dixit \"quomodo\" pro eo dixit, ac si dixisset\n\"non\". sic enim usitatus ordo iste uerborum est: non ascendam\nad patrem, cum puer non sit nobiscum, ut non uideam\nmala, quae inuenient patrem meum.\nQuando fleuit Ioseph, cum recognosceretur a\nfratribus suis, ait scriptura: audierunt autem omnes\nAegyptii, et auditum est in domo Pharaonis. deinde\nsequitur quod narrabat: dixit autem Ioseph ad fratres\nsuos. prius itaque dixit scriptura, quod postea factum est;\nhoc enim famae celebritate accidit, ut omnibus Aegyptiis\nnotum fieret; et postea reuersa est narratio ad id, quod dicebatur\nbreui recapitulatione.\nEt diuulgata est uox in domo Pharaonis\ndicentes: uenerunt fratres Ioseph. dicentes\nposuit pro \"dicentium\"; uox enim dicentium diuulgata est:\nuenerunt fratres Ioseph.\nAt ille respondit, quid est, dicens? ordo est:\nat ille respondit dicens: quid est?\nDeus ad Iacob dicit: et ego descendam tecum\nin Aegyptum, et ego ascendere te faciam in finem.\nsic habent graeci, quod latini habent: et ego deducam\nte in finem.\nludam autem misit ante se ad Ioseph, ut\nueniret sibi obuiam iuxta Heroum ciuitatem. nescio,\nutrum Heroum nomen facile in scripturis reperiatur.\nIn uerbis Ioseph, quibus ait ad fratres suos:\nascendens nuntiabo Pharaoni et dicam ei: fratres\nmei et domus patris mei, qui erant in terra Chanaan,\nuenerunt ad me; uiri autem sunt pastores —\nuiri enim pecorum nutritores erant — et iumenta\net oues et omnia sua adduxerunt. quod interpositum\nest: uiri enim pecorum nutritores erant, ex persona\n\n\n\n\n\n\nsua scriptor interposuit et redit ad uerba Ioseph adiungendo:\net iumenta et omnia sua adduxerunt, ut ordo sit in\nuerbis Ioseph: uiri autem sunt pastores et iumenta et oues\net omnia sua adduxerunt.\nDixit autem Pharao ad Iacob: quot anni\ndierum uitae tuae? subauditur \"sunt\".\nPusilli et mali fuerunt dies annorum uitae\nmeae. pusillos pro \"paucis\" positum est: neque enim uitae\nalicuius quam ceterorum dies possunt esse horarum spatio\nbreuiores. hoc autem Iacob ex conparatione dixit uitae maiorum\nsuorum; nam utique centum triginta annos, quos ille iam\nagebat, nemo nunc uiuit.\nTriticum secundum corpus, id est secundum\nnumerum corporum; per corpus enim numerum corporum,\nper numerum corporum numerum hominum significat.\nInualuerat autem fames ualde, et defecit\nterra Aegypti. \"terram\" posuit pro hominibus, qui erant\nin terra.\nUenerunt autem omnes Aegyptii ad Ioseph\ndicentes: da nobis panes. per panes triticum\nsignificat locutione per id, quod efficitur, id quod efficit.\nEt facta est terra Pharaoni, non ait \"Pharaonis\".\namat sic loqui scriptura, sicut in psalmo dictum est:\net custodiui legem tuam. haec facta est mihi,\nquoniam iustificationes tuas exquisiui: de lege\ndomini dixit: haec facta est mihi, id est in meam\nutilitatem.\nPraeter terram sacerdotum tantum non possedit\nIoseph. quasi dixisset \"praeter terram sacerdotum\ntantum omnem terram possedit Ioseph\".\nEt posuit illis Ioseph in praeceptum usque\nin hodiernum diem in terra Aegypti, ut praestent\nquintas Pharaoni. hinc intellegitur Pharaonis nomen potestatis\nfuisse regalis, quod dixit: usque in hodiernum diem.\nnon enim illi, qui tunc fuit, praestare poterant Aegyptii usque\nad illum diem, quo ista scribebantur, quando ille iam non\nuiuebat.\nEt fuerunt dies Iacob annorum uitae eius:\ndies annorum saepe dicit scriptura, cum semel posset annos\ndicere.\nQuod scriptum est: nuntiatum est Ioseph, quia\npater tuus turbatur, aliqui codices habent \"uexatur\",\naliqui \"aestuatur\" et aliud alii, sicut interpretari Latini potuerunt,\nquod graece scriptum est svo/Xsltat. ideo autem \"t u rbatur\"\nadcommodatius dici uidetur, quia hoc dici solet de\nhis, qui adflictatione corporis morte propinquante iactantur.\net ex hoc etiam turba fyXo? dicitur; est enim turba multitudo\ninordinata non sicut populus, quod sfjjxoc dicitur, nec\nsicut plebs, quod Xaoc dicitur, sed sicut SyXos, quod turba\ndicitur.\nIacob benedicens nepotes suos filios Ioseph ait inter\ncetera: et inuocabitur in eis nomen meum et nomen\npatrum meorum. unde notandum est non solum\n\n\n\n\n\n\nexauditonem, sed etiam inuocationem dici aliquando, quae non dei,\nsed hominum sit.\nHic enim primitiuus: minus habet \"est\" secundum\ncodices graecos.\nIn benedictione Ioseph ait inter cetera Iacob: inde\nqui confortauit Israhel. mirum, si non subauditur \"est\",\nut plenum sit: inde est, qui confortauit Israhel.\nQuod scriptum est: dixit Ioseph seruis suis\nsepultoribus, ut sepelirent patrem eius, non inuenit\nlatina lingua, quemadmodum appellaret evraÂ«ftaotdc; non enim\nipsi sepeliunt, id est terrae mandant corpora mortuorum, quod\nnon est graece evtaataoat, sed Qotyai. illi ergo Ivraataotat id\nagunt, quod exhibetur corporibus humandis uel condiendo uel\nsiccando uel inuoluendo et alligando, in quo opere maxime\nAegyptiorum cura praecellit. quod ergo dicit: etiam sepelierunt,\ncurauerunt intellegere debemus; et quod dicit: quadraginta\ndies sepulturae, ipsius curationis accipiendi sunt.\nsepultus enim ille non est, nisi ubi se mandauerat sepeliri.\nLoquimini in aures Pharaonis: locutio est\nusitata in scripturis.\nEt dixit Pharao ad Ioseph: descende et\nsepeli patrem tuum. etiam si per potentes illos, per quos\nIoseph mandauerat, Pharao dixit, quod perferrent ad Ioseph,\nnon utique dixit nisi ipsi Ioseph. unde illud est in euangelio,\nquod unus euangelistarum dicit centurionem uenisse ad dominum\net dixisse illi: puer meus iacet in domo\n\n\n\n\n\n\nparalyticus; alius autem totum diligentius narrans amicos eum\nad dominum misisse commemorat, qui hoc ei dicerent: in\nquibus amicis utique ipse uenit, cuius in eis uoluntas praesens\nfuit. unde est: qui uos recipit, me recipit; et qui me\nrecipit, recipit eum qui me misit.\nPlanxerunt eum planctum magnum et ualidum.\nplanxerunt planctum, non planxerunt planctu. locutio\nest in latina lingua non ignota, sicut dicitur: seruitutem\nseruiuit, militiam militauit et similia.\nEt redditione reddet nobis omnia mala,\nquae ostendimus ei. ex hac locutione ait et apostolus:\nAlexander aerarius multa mala mihi ostendit:\nostendimus enim dictum est uel ostendit pro eo, quod\nest\" fecimus\" uel \"fecit\".\nAccipe iniquitatem seruorum dei patris\ntui. noua locutio est \"accipe iniquitatem\" pro \"ignosce\"\naut \"remitte\" aut \"obliuiscere\". sed puto inde esse dictum\n\"accipe\", ac si diceretur \"aequo animo accipe\", hoc est\nnoli indigne ferre.\nEt uenientes ad eum dixerunt. non iterum\nuenerunt, sed quod dictum fuit iterum dictum est; solet hoc\n\\'facere scriptura.\nEt inualescebant ualde ualde.\nQuid est, quod dictum est de obstetricibus: et fecerunt\nsibi domos, quoniam timuerunt deum? praedictum\nest enim: bene faciebat deus cum obstetricibus. et\nad hoc uidetur pertinere, quod fecerunt sibi domos timendo\ndeum, tamquam beneficia dei ad hoc eis profuerunt, ut facerent\nsibi domos. numquid antea non eas habuisse domos intellegendum\nest? an ad diuitias hoc uerbum pertinet uel potius\nad aliquas rei familiaris idoneas facultates ? huic enim simile\nuidetur, quod ait etiam Iacob post quattuordecim annos seruitutis\nsuae socero suo uolenti eum adhuc apud se tenere:\nnunc ergo quando faciam et ego mihi domum?\ndixerat enim, quod creuerint pecora Laban sub illo, sicut et\nipse Laban confessus fuerat dicens: benedixit me deus in\nintroitu tuo. cum ergo dicit: quando faciam et ego\nmihi domum? subintellegitur \"sicut et tu\". hoc enim uidetur\nualere quod ait: et ego, ut ad ipsam domum faciendam\nuideatur pertinere, quod consequenter ad Laban merces ipsa\nstatuenda proponitur.\nEt omne femininum uiuificate illud: sic enim\nhabent graeci; latini non habent \"illud\".\nErat autem quidam de tribu Leui et sumsit\nsibi de filiabus Leui: intellegitur uxorem, quod quidam\nlatini interpretes etiam addendum putauerunt; sequitur autem:\net habuit eam, et concepit.\nQuid sit \"tibin\" ideo difficile est nosse, quia nec graecus\ninterpres ex hebraeo nec latinus ex graeco uertit hoc\nnomen; sed sic transtulit ut inuenit.\nTimuit autem Moyses et dixit: si sic diuulgatum\nest uerbum hoc.... duo sunt in hac locutione adtendenda:\nprimo, quia pendet sententia et sic dimissa est; deinde.\nquia\" uerbum\" pro facto posuit.\nEt respexit <deus> filios Israhel et innotuit\nillis: pro eo positum est: et innotuit. quod est: egit in\nhis ea, quibus dei curam erga se intellegerent.\nUidens uidi uexationem populi mei qui est\nin Aegypto.\nEt dixit Moyses addeum:quis sum, quiaibo\nad Pharaonem regem Aegypti et quia educam filios\nIsrahel de terra Aegypti? dixit autem: quoniam\nero tecum: sic habet graecus; latinus autem em \"e t quis\nego\" dixit et non dixit: quia ibo et quia educam, sed:\nut eam et educam. et quod in graeco habet: dixit autem\nquia ero tecum, intellegitur utique quod dixerit ad Moysen;\ntotum autem hoc latinus addidit et ait: dixit autem de us\nad Moysen.\nDeus dicit, quod dicat Moyses filiis Israhel: uisitans\nuisitaui uos et quaecumque contigerunt uobis in\nAegypto; graecus habet: uisitatione uisitaui uos.\nDeus dicit ad Moysen de filiis Israhel: et audient\nuocem tuam. graecus habet: et exaudient uocem tuam,\nquia et exauditio dicitur hominis.\nQuod habet latinus: poscet mulier a uicina et\nab inquilina sua uasa argentea et aurea et uestem,\ngraecus habet: a cohabitatrice sua, hoc est coox-rjvoo,\nquod aliqui latini interpretati sunt: a concellaria sua.\nMoyses dicit: quid ? si non crediderint mihi\nneque exaudierint uocem meam: quod latinus \"audierint\"\ninterpretatus est.\nExtende manum et adprehende caudam\ngraecus habet; latinus autem \"manum tuam et caudam\ne ius\" interpretatus est.\nEt extendens manum adprehendit caudam,\net facta est uirga in manu eius.\nEt dixit illi: ut credant tibi, quoniam adparuit\ntibi dominus deus patrum ipsorum. graecus non\nhabet: et dixit illi, sed continuo adiunxit: ut credant\ntibi, id est uerba dei post illud factum miraculum, tamquam\nadhuc loqueretur et modo sententiam uerborum inpleuerit.\nnam ordo est uerborum: extende manum et adprehende caudam,\nut credant tibi; sed interpostita est facti narratio et postea\nredditum, ut credant tibi.\nQuod latinus habet: et facta est manus eius\nleprosa tamquam nix, graecus non habet \"leprosa\",\nsed tantum: facta est tamquam nix.\nQuodsi non audierint uocem signi primi:\ngraecus sic habet; latinus autem: uocem tuam signi\nprimi. sic et sequitur: credent tibi in uoce signi\nsequentis.\nEt erit aqua quam sumes de flumine sanguis\nsuper aridam, uel potius: super aridum, id est super\nid, quod aridum est. quod latinus dixit: sanguis super\nterram.\nMoyses dicit: precor, domine, non sum eloquens\nante hesternam et nudiustertianam diem.\nEt uirgam hanc sumes in manum tuam, in qua\nfacies in ea signa, cum dici posset: in qua facies signa\naut certe: uirgam hanc sumes in manum tuam et facies in\nea signa. nunc uero utrumque dictum est solita locutione\nscripturarum.\nPost dies autem illos multos mortuus est\nrex Aegypti. dixit autem dominus ad Moysen in\nMadian: uade, perge in Aegyptum; mortui enim sunt\nomnes, qui quaerebant animam tuam. multa in his uerbis\ngenera locutionum notanda sunt, primo: uade, perge in\nAegyptum, tamquam non sufficeret tantum \"uade\" uel tantum\n\"perge\"; deinde: mortui enim sunt omnes, qui\nquaerebant animam tuam, cum solum regem Aegypti scriptura\ndixerit mortuum et de solo antea dictum fuerit, quod\nMoysen quaerebat occidere. an ipse post alios inimicos ultimus\n\n\n\n\n\n\nmortuus est ? quod si ita est, non locutio, sed sensus est.\nitem: qui quaerebant animam tuam, non in malo tantum.\nsed etiam in bono dici solet in scripturis; nam sicut hic in\nmalo dictum est etiam in Psalmis: confundantur et reuereantur,\nqui quaerunt animam meam, in bono: perit\nfuga a me et non est qui requirat animam meam, nisi\nforte aliquid distare dicitur inter quaerentes et requirentes, ut\nillud in malo, hoc in bono intellegendum sit.\nEt dicebant ad populum dicentes: haec dicit\nPharao: quam locutionem piguit latinum interpretari.\\'\nUideat deus uos et iudicet, quoniam execrabilem\nfecistis odorem nostrum palam Pharaone et\npalam seruis eius, dare gladium in manus eius, ut\noccidat nos. sic enim habet graecus; latinus autem ait,\nquem pro optimo legebamus: ut daretis gladium in manibus\neius: qui soloecismus nulla interpretationis necessitate\nfactus est, quia in graeco non est.\n<Et> statui testamentum meum ad illos, ita ut\ndarem illis terram Chananaeorum et terram, quam\nincoluerunt, in qua et incoluerunt in ea. sic enim habet\ngraecus, quod utique et in graeca lingua absurde uidetur\nsonare. et tamen Septuaginta interpretum auctoritas tanta est,\nquos ita loqui non piguit. quid? si enim et sensus hic latet?\nquodsi nullus est, ipsa locutio notanda est, ne alibi inuenta\nsensum inpediat uel aliquid quaerere, ubi quaerendum non\nest, conpellat.\nQuod habet latinus: exaudiui gemitum filiorum\nIsrahel, quemadmodum Aegyptii adfligunt eos,\ngraecus habet: καταδουλοῦνται αὐτοὺς, quod interpretari posset:\nin seruitutem redigunt eos; nam uno uerbo non potest.\nEt locutus est Moyses sic ad filios Israhel:\net non exaudierunt Moysen a defectione animi et ab\noperibus duris: exaudierunt ait, non \"audierunt\".\nEgo enim ineloquens sum, quod ait Moyses\nad dominum, ἄλογος dixit graecus, non \" inperitus \" quasi\nἀμαθής uel ἀπαίδευτος.\nHi sunt Aaron et Moyses, quibus dixit eis\ndeus, ut educant filios Israhel de terra Aegypti;\nsic enim habet graecus.\nEcce ego gracili uoce sum et quomodo exaudiet\nme Pharao? notandum, quod exaudiet dixit, non\n\"audiet\".\nFecit autem Moyses et Aaron, sicut praecepit\nillis dominus, ita fecerunt. quid deesset, si non\ndiceretur: ita fecerunt?\nSi loquetur uobis Pharao dicens: date nobis\nsignum aut portentum, et dices Aaron fratri tuo:\nsume uirgam . nonne locutionis nostrae consuetudo poscebat\net quaedam eius integritas, ut ita diceretur: si loquetur uobis\nPharao dicens: date nobis signum aut portentum, dices Aaron\n\n\n\n\n\n\nfratri tuo: sume uirgam? quid ergo ibi additum est \"et\",\nnisi aliqua proprietate locutionis hebraicae? nam neque graeca\nesse perhibetur.\nNon mihi uidentur satis commode interpretati\nlatini (JQeptatcir,: Pharaonis, ut dicerent: sapientes; corpol enim\nsapientes dicuntur. potuit autem latinus interpres sophistas\ndicere, quoniam non est, quemadmodum id latine dicatur.\net ideo isto uerbo iam utimur pro latino, sicut philosophiam\ndicimus non solum graece uerum etiam latine; sophistas\nappellarunt latinarum litterarum eloquentissimi auctores.\nEt absorbuit uirga Aaron uirgas illorum:\nac si diceret: draco Aaron.\nQuod dictum est de Pharaone: ecce ipse exit\nad aquam, graecus habet \"super aquam\".\nDimitte populum meum, ut seruiat mihi in\ndeserto . et ecce non exaudisti usque adhuc . quotiens\ndicitur: exaudisti, cum homini dicatur!\nFecerunt autem similiter et incantatores\nAegyptiorum ueneficiis suis. et induratum est cor\nPharaonis et non exaudiuit eos, sicut dixit dominus:\nquia in usu scripturae est \"exaudiuit\", cum etiam de\nhomine loquitur.\nDimitte populum meum, ut mihi seruiant,\nnon ut seruiat: qui loquendi modus non fere inuenitur nisi ubi\n\n\n\n\n\n\n\n\nres ipsa singularis pluribus constat. populus enim singulari\nnomine dicitur, sed constat ex multis. sic etiam est: omnis\nterra adorent te, quia omnis terra dictum est pro \"hominibus,\nqui sunt in terra\".\nEcce ego ferio omnes fines tuos ranis;\nsic enim habet graecus elegantissima locutione, ut ranae ipsae\nplaga intellegatur, qua feritur terra Aegypti.\nEt eructuabit flumen ranas; et ascendentes\nintrabunt in domos tuas et in promptuaria cubiculorum\ntuorum et super lectos tuos et in domos seruorum\ntuorum et populi tui et in consparsis tuis et\nin clibanis tuis; et super te et super populum tuum\net super seruos tuos ascendent ranae. notandum quod\n\"in domos\" et cetera cum dixisset accusatiuum casum tenuit\n\"et super lectos\" et cetera ubi dixit super similiter accusatiuum\nseruauit, in consparsis autem et in clibanis ad\nablatiuum se transtulit; nam et graecus mutauit praepositionem,\nquam non mutat latinus. ille enim habet: lie; tooc oTxou; in\ndomos, in consparsis autem iv zoU cpopdjiaoiv: ubi mirum,\nsi non etiam sensus est, non locutio, ut in consparaonibus\net in clibanis exortas ranas forsitan uelit intellegi non extrinsecus\nascendisse uel inruisse et, quia eas fluuium eructaturum\npraedicit, inde inplere omnia.\nEt extendit Aaron manum super aquas\nAegypti et eduxit ranas; et educta est rana et operuit\n\n\n\n\n\n\nterram: repetitio a plurali ad singularem numerum traiecta\nest; nam utique \"rana\" pro multitudine ranarum positum\nest. nescio quo autem modo per loquendi consuetudinem\ninbutis sensibus hominum saepe plus uidetur quod singulariter\nquam quod pluraliter dicitur; nam plus accipitur cum dicitur\nuerbi causa: est illic miles quam sunt illic milites, et: est\nillic piscis quam sunt illic pisces.\nEt colligebant eas aceruos aceruos: haec repetitio\nmultitudinem aceruorum significat et scripturis est familiaris.\nQuod habent latini: extende manu uirgam\ntuam et percute terra, non percute terram, graecus habet:\naggerem terrae; si tamen hoc uerbo recte interpretatur, quod\ndictum est: to τό χωμα της τηςc\nFecerunt autem similiter et incantatores\nueneficiis suis, ut educerent scinifes, et non poterant.\nnotandum est *fecerunt dictum pro eo, quod est:\nconati sunt facere. nam utique si fecerunt similiter, procul\ndubio eduxerunt scinifes; sed quia sequitur: ut educerent,\net non poterant, non ergo similiter fecerunt, sed similiter\nfacere conati sunt. aut si forte et ipsi, quamuis ueneficiis agerent,\neadem tamen agendi specie uirgam extendebant, quod scriptura\nnon expressit, ad hoc referendum est: fecerunt similiter.\nEt in terram super quam sunt super eam.\nEt gloriosam faciam in die illo terram\nGessem, in qua populus meus inest super eam.\nEt dixit Moyses: ego exeam a te et orabo\nad deum, et exibit cynomia a Pharaone et a seruis\neius: quasi alteri diceret et \"exeam a te\" et de altero\nPharaone subsequeretur, a quo esset exitura cynomia.\nDimitte populum meum, ut mihi seruiant.\nEcce ego pluam hanc horam crastina\ndie grandinem multam <ualde). grando autem multa\nualde ualde.\nEt desinent uoces et grando. notandum est scripturam\n\"uoces\" solere appellare tonitrua, quas uoces dei\netiam Pharao superius appellauit dicens: orate pro me ad\ndominum, ut desinat fieri uoces dei, ubi et illa locutio\nest, quod non dixit: desinant fieri uoces.\nUt narretis in aures filiis uestris et filiis\nfiliorum uestrorum quaecumque inlusi Aegyptiis.\nnotandum, quemadmodum dicatur \"inlusi\", ne forte ita sit\ndictum: draco hic, quem finxisti ad inludendum ei, et\nillud in Iob: hoc est initium figmenti domini, quod\nfecit ad inludendum ab angelis eius.\nEcce ego induco hanc horam crastino die locustam\nmultam. ecce quemadmodum superius dixit ranam,\nubi diximus plerumque plus intellegi, cum aliquid huius modi\nsingulariter dicitur, quam si pluraliter diceretur. manifestum\nest enim plus sonare \"locustam multam\", quam si diceret:\nlocustas multas.\nQui autem et qui sunt qui ibunt? cotidie dicimus\nconsuetudine familiariore: quam qui et qui ibunt?\nNon est relictum uiride nihil in lignis. dicendum\nfuit more locutionis nostrae: non est relictum uiride\naliquid in lignis.\nPharao ad Moysen: peccaui ante dominum deum\nuestrum et in uobis; suscipite ergo delictum meum.\nhac locutione et ad Ioseph usi sunt fratres eius, ubi dixerunt:\naccipe iniquitatem seruorum dei patris tui.\nQuod latini habent: et nemo uidit fratrem suum\ntribus diebus, graecus habet: et non uidit nemo fratrem\nsuum; notandum etiam fratrem hominis quemlibet hominem\ndici.\nPharao dicit ad Moysen et Aaron: ite et seruite\ndomino deo uestro; praeter oues et boues relinquite;\nsic enim habet graecus . ualde inusitata locutio est, nisi post\ndistinctionem inferatur: \"relinquite\" et subaudiatur \"ista\", ut\nsit sensus: ite praeter oues et boues et relinquite ista;\nsolet enim talis ellipsis fieri crebro in locutionibus scripturarum.\nEt non relinquemus ungulam: quasi abductis\npecoribus posset ungula remanere; quid est enim aliud: non\nrelinquemus ungulam nisi \"nec ungulam relinquemus?\"\nPharao ad Moysen: adtende tibi ultra adponere\n\n\n\n\n\n\nuidere faciem meam: pro eo, quod est: adtende tibi. ne\nultra uideas faciem meam.\nEt petat unusquisque a proximo et mulier a\nproxima uasa argentea et aurea et uestem: notandum\nAegyptios Hebraeis proximos dictos.\nEt erit . clamor magnus per omnem terram\nAegypti, qualis non fuit <talis> et talis non adhuc\nadponetur. in filiis autem Israhel non mutiet canis\nlingua sua ab homine usque ad pecus. elegantissima\nlocutio est; per canem quippe extremum significauit uel hominum\nuel pecorum ita commendans, quanta in Hebraeis quies\nfutura esset Aegyptiis acerba orbitate clamantibus.\nAccipiant singuli ouem per domos patriarum.\nquas dicat patrias, non facile est intellegere: utrum ciuitates,\nin quibus conmanebant, an potius numerosas familias a cuiusque\nuelut paternitate propagatas; hoc enim magis in graeco\nsignificari perhibetur.\nSi autem pauci sint qui in domo, ita ut non\nsint idonei ad ouem — id est ut ipsa paucitas non sit idonea\nad ouem consumendam — adsumet secum uicinum proximum\nsuum, hoc est ipsa domus adsumet uicinum . hominem\nproximum pro homine posuit, singularem autem pro plurali —\nnon enim unum sed quot sufficiunt. cum de oue consumenda\nscriptura loqueretur, secundum numerum, inquit, animarum\nunusquisque quod sufficiat sibi — animas pro\nhominibus, a parte totum.\nSument a sanguine et ponent super duos\npostes et super limen in domibus, in quibus manducabunt\nillas in eis. cum dixerit: in quibus, dixit\netiam. \"in eis\" more usitatissimo; sed \"manducabunt\nillas\" quaeritur quas et intellegitur carnes. hoc enim sequitur:\net manducabunt carnes hac nocte assatas igni: quod\nhabent latini codices: qui manducabunt carnem, graeci\nautem habent xpa, id est carnes, sed genere neutro, ideo in\ngraeco est: in domibus, in quibus manducabunt illa in eis.\nest uero ista locutio, ut prius diceret illas, quam praediceret\nquid in consequentibus intellegeretur quas dixerit, similis ei\nlocutioni, quam de filio Moysi exposuimus, cum eum uellet\nangelus occidere, et exemplum adhibuimus de psalmo:\nfundamenta eius in montibus sanctis; diligit\ndominus portas Sion: cuius enim fundamenta non intellegimus\nnisi ex consequentibus; sic et hic \"in quibus\nmanducabunt illas in eis\", id est in quibus domibus\nmanducabunt illas, intellegitur carnes, de quibus consequenter\nloquitur.\nSumetis autem uobis fasciculum hyssopi\net tinguetis ex sanguine qui est iuxta ostium et\nlinietis super limen et super ambos postes de\nsanguine. etiam hic \"fasciculum hyssopi\" plures\nutique fasciculos significat, sicut rana plures ranas et locusta\n\n\n\n\n\n\nplures locustas; tropus autem iste quando fit in rebus, quae\na nobis non ita dici solent, obscuritatem facit.\nEt erit cum dicent ad uos filii uestri:\nquae est seruitus ista? et dicetis eis: immolatio\npascha hoc domino: etiam si non haberet \"et\", plenum\nesset: dicetis eis.\nEt aduenientes fecerunt filii Israhel, sicut\npraecepit dominus Moysi et Aaron, ita fecerunt:\nnon adderet: ita fecerunt, nisi mos esset scripturarum.\nEt factum est in die illa eduxit dominus\nfilios Israhel de terra Aegypti.\nAit autem dominus ad Moysen dicens.\nOmne adaperiens uuluam masculina. pluralem\nnumerum intulit singulari, quia ipsum quod dictum est:\nomne adaperiens, non utique in uno, sed in multis\naccipitur. similis est locutio: adtendite, populus meus:\ntale est et quod paulo post sequitur: omne, quod adaperit\nuuluam de armentis et de pecoribus, quaecumque\ntibi nata erunt. omne quaecumque tibi nata erunt\nipse modus est locutionis.\nOmne adaperiens uuluam asinae. graecus\nhabet \"asini\" modo illo locutionis — quod iam in Genesi\nnotauimus - ubi masculinum pro feminino positum est de\nmorte San.ae dicente scriptura: surgens Abraham a\nmortuo, et: sepeliam mortuum meum, et talia ibi\nsaepe dicuntur de mortua.\nPropter hoc ego immolo domino omne\nquod aperit uuluam masculina: similis locutio superiori.\nEt erit in signo super manum tuam, id\nest super opera tua: ubi magis sensus est forsitan quam\nlocutio.\nEt ex cussit dominus Aegyptio sin medium\nmaris . graecus habet: et excussit dominus Aegyptios\nmedium maris.\nUidit autem Israhel manum magnam, quae\nfecit dominus Aegyptiis.\nTunc cantauit Moyses et filii Israhel\ncanticum hoc domino et dixerunt dicere; sic enim\nhabet graecus: xat swrav X4fsiv.\nEt non inueniebant aquam, ut biberent.\npoterat non habere: ut biberent.\nEt murmurauit populus aduersus Moysen\ndicentes: non \"dicens\" sed: dicentes; ex pluribus enim\npopulus constat.\nEt uenerunt omnis synagoga filiorum\nIsrahel in heremo: non dixit\" uenit\", quia synagoga ex\npluribus constat.\nMurmurabant omnis synagoga filiorum\nIsrahel aduersus Moysen et Aaron: eadem est et ista\nlocutio.\nDixit autem dominus ad Moysen: ecce\n\n\n\n\n\n\nego pluam uobis panes de caelo: manna pluiturus panes\npromisit. locutio est, qua panis pro alimento ponitur; amat\nautem scriptura pluraliter magis panes quam singulariter dicere.\nMane uidebitis, inquit, gloriam <domini>,\ndum exaudiet murmurationem uestram super deum,\nid est quia murmuratis super deum: quod tantum ualet, ac\nsi diceret: aduersus deum. deinde notandum nouo modo hic\nexauditionem dictam non precantium sed murmurantium, cum\nreprehendat utique scriptura murmurationem . tamquam hoc\ndixerit, quod cognouerit deus murmurationem eorum, et ipsam\ndei cognitionem dixit exauditionem.\nAccedite ante deum; exaudiuit enim\nmurmur uestrum: iterum exauditionem non precum significat\net petitionum sed etiam murmur malorum; hoc et\npostea dicit deus: exaudiui murmur filiorum Israhel.\nEt ecce in facie heremi minutum tamquam\ncoriandrum. cum totiens deus dicat: faciem terrae\nsicut hic: faciem heremi, mirum est, unde homines ita\nerrent, cum faciem audierint, ut aliquid tale opinentur, qualis\nhominis facies est uel alicuius animantis.\nSecundum numerum animarum uestrarum;\nunusquisque cum conmanentibus uobiscum\ncolligite. quam saepe scriptura animas homines appellat\nparte totum â€” non facile autem carnes pro hominibus,\nsed carnem, sicuti est: non timebo, quid mihi faciat\ncaro, quod apertius in eodem psalmo ait: quid mihi\n\n\n\n\n\n\nfaciet homo. non tamen diceret: secundum numerum carnium\nuestrarum, sicut dixit: secundum numerum animarum\nuestrarum.\nEt collegerunt illud mane mane: quomodo\nputeos puteos, aceruos aceruos, sic dictum est: mane\nmane.\nNullus uestrum egrediatur unusquisque\nde loco suo die septimo: quod interpositum est: unusquisque,\npotuit et non dici.\nNon erat autem populo aqua bibere, id\nest ad bibendum.\nEt maledicebat populus ad Moysen: id\nest maledictis agebat Moysen, hoc est maledicebant illi; nam\nhoc in consequentibus ipse dixit: quid maledicitis mihi?\nEt murmurabat populus ad Moysen dicentes.\nEt uirgam, in qua percussisti flumen,\naccipe in manu tua.in qua percussisti dixit pro eo,\nquod dicimus de qua percussisti, et est ista locutio creberrima\nin scripturis.\nEt sumsit Iotor socer Moysi holocaustomata\net sacrificia deo: sumsit pro eo, quod\nest obtulit. an forte sensus est, non locutio, ut ea sumsisse\nintellegatur, quae Moyses obtulisset, quamquam Moyses non\nlegatur superius sacrificasse nec Aaron nec quisquam\nHebraeorum, qui educti sunt de terra Aegypti, sed tantum\n\n\n\n\n\n\nsuperius scriptum est, quod altare constituerit Moyses et\nappellauerit illud: dominus meum refugium? istum\nautem Iotor legimus sacerdotem fuisse Madiam, id est gentis\nMadiam. mirum est autem, si eius aduentu coepit sacrificare\nMoyses et non potius ipse Iotor, qui iam sacerdos erat.\nGraue tibi uerbum hoc. subauditur \"est\\'\".\nEt demonstrabis illis uias, in quibus\nambulabunt in eis.\nUerbum autem graue referebant super\nMoysen; sic enim habet graecus, quod latini interpretati\nsunt: ad Moysen. illa sane locutione ipsa etiam cura significatur,\nqua dictum est: super Moysen, uelut onus ei\nsignificaretur inpositum. uerbum autem graue dictum\nest pro quaestione graui. unde sequitur: omne autem\nuerbum leue iudicabant ipsi.\nQuod graecus habet: ecovo|Â«bft>, supernominauero\naut adnominauero expressius dicitur: quod usitatius\n\"cognominauero\" nonnulli interpretati sunt. sed\nnon habet necessariam significationem cognominauero;\npropinquius autem dicitur cognominauero quam nominauero.\nnam et hoc aliqui interpretes dixerunt.\nEt ueniam ad te et benedicam te . cum\nsuperius pluraliter loqueretur, facietis et immolabitis.\ndicit: ueniam ad te, tamquam ipsi Israhel, id est populo.\nEt hae iustificationes, quas adpones\n\n\n\n\n\n\ncoram illis. si emeris seruum Hebraeum et cetera.\nnotanda locutio, quemadmodum, cum illud dictum est ad\nMoysen, hoc est, hae sunt iustificationes, quas adpones\ncoram illis, tam ad ipsum populum cetera dicuntur\nquam ad Moysen: si emeris seruum Hebraeum. non\nenim hoc Moysi dictum est, sed, quod populo diceret, tantum\nipsi populo dicebat.\nPertundet ei dominus auriculam de\nsubula et seruiet ei in sempiternum uel in aeternum,\nquod graecus habet: litc; tov aiwvat. ecce quemadmodum\nscriptura multis locis dicit secundum hoc uerbum graecum\nsempiternum\" uel \"aeternum U aeternum, ubi non intellegitur\nilla aeternitas, secundum quam nobis aeterna promittitur uel\nsecundum quam a contrario igne aeterno mali cremabuntur!\nneque enim seruus iste, qui uiuere in aeternum non posset,\nposset seruire in aeternum; sed intellegitur \"aeternum\"\ndictum, cuius temporis finis non est. aut certe aliquid hoc\nsacramento significatur aeternum.\nDabo tibi locum, in quem fugiat ibi, qui occiderit.-\nSi quis percusserit seruum suum aut ancillam\nsuam in uirga: quod est \"de uirga\".\nLapidibus lapidabitur taurus: quasi possit\nlapidari nisi lapidibus. differt aliquid ista locutio ab illa, qua\ndiceret more scripturarum: lapidatione lapidabitur, sed\ntamen similis est.\nSi autem taurus cornipeta erat ante hesternam\net nudiustertianam: pro tempore praeterito posuit\npartem pro toto, quantumcumque illud fuisset, more scripturarum.\nSiquis autem aperuerit lacum aut exciderit\nlacum et non operuerit eum et ceciderit illuc\nuitulus aut asinus, dominus laci reddet. et haec\nlocutio a parte totum intellegenda est; non enim, si equus\nceciderit in lacum aut ouis, ideo non reddet, quia hoc scriptum\nnon est.\nQuod autem mortuum fuerit, ipsi erit, pro\n\"ipsius erit\".\nSi autem depauerit quis agrum aut uineam\net admiserit pecus suum depascere agrum alium,\nid est\" alienum\".\nSi autem pignus acceperis uestem proximi.\nante solis occasum reddes ei. genus pro specie posuit:\nsic enim dictum est, ac si de omni ueste pignus dederit,\ncum de illo specialiter se dicere ex consequentibus scriptura\ntestetur, qui non habet nisi eam uestem, unde se nocte\ncooperiat.\n<Et> ecce ego mitto angelum meum ante\naciem tuam, ut seruet te in uia, ut inducat te in\n\n\n\n\n\n\nterram, quam paraui tibi. adtende tibi et exaudi\neum. angelum suum iubet deus exaudiri a populo non utique\npetentem, sed iubentem.\nEt mittam uespas ante te et eiciet Amorreos:\na plurali ad singularem numerum se conuertit. intellegitur\nautem: eiciet Amorreos uespa, sicut rana, sicut locusta,\nnon quod una sit, sed quod per singularem pluralis numerus\nintellegitur.\nPer partes eiciam illos a te.\nNon dispones illis et diis eorum pactum;\net non consident in terra tua, ne peccare te faciant\nad me: non dixit \"in me\", idem tamen significat.\nRespondit autem omnis populus uoce una\ndicentes.\nEt uiderunt locum ubi steterat ibi deus\nIsrahel. ubi steterat posset sufficere, sed hebraicae\ndicuntur istae locutiones.\nEt inaurabis illa auro. similis est locutio\n\"lapidibus lapidabitur\".\nCyathos in quibus immolabunt in eis.\nDuas bases columnae uni in ambas partes\neius et duas bases columnae uni in ambas partes\neius. ne de omnibus diceret, de duabus dicit more suo\ngeminando, sicut puteos puteos, aceruos aceruos, generationes\net generationes et similia.\nEt columnas inaurabis auro et inaurabis\nseras auro.\nEt inaerabis ea aeramento: talis locutio est\n< qualis > \"inaurabis auro\".\nExtra uelum quod est super testamentum\nde lucerna accendenda cum diceret, hoc ait, id est\nquod foris accenderetur, ubi est sanctum, non intra uelamen,\nquod est super testamentum, hoc est sanctum sanctorum.\nergo super non sic ait, tamquam esset tectum uel camera uel\nfirmamentum caeli uel arcae cooperculum, sed etiam quod\nuice parietis obpositum esset, super dixit: sicut dicimus\nsuperiorem discumbere aut stare non utique alterum portari\nab altero.\nLegitimum sempiternum in progenies uestras:\neo modo sempiternum, quo multa superius diximus.\nEt sumet Aaron nomina filiorum Israhel\nsuper rationale iudicii super pectus introeunti\nin sanctum. consequens erat, ut diceret: introiens in\nsanctum, hoc est\" sumet Aaron introiens\", quod aliqui\nlatini soloecismum uitantes interpretati sunt. sed quia et\ngraecus introeunti habet et latini aliqui consonant, locutionem\npotius notandam credidi quam corrigendam.\nEt pones super rationale iudicii fimbrias\ncatenata. et hic latini nonnulli soloecismum cauentes\nfimbrias catenatas interpretati sunt; graecus autem\n\n\n\n\n\n\nhabet: \\'tCIU; y.pio3?o6; ta aXoatStDta. hanc solemus dicere\nabsolutam locutionem, cum generi masculino uel feminino\nneutrum infertur, quemadmodum si dicamus: iustititiae terrenae\nnon sunt stabilia.\nEt Aaron cum coeperit fungi sacerdotio,\naudietur uox eius intranti in sanctum in conspectu\ndomini et exeunti. uocem eius ex tintinabulis dixit, qui\nmagis sonus est eius. intranti et exeunti pro \"iutrantis\net exeuntis\" posuit datiuum pro genetiuo.\nEt duos renes et adipem quae super eos,\nsubauditur \"est\", quod nonnulli interpretes addiderunt.\nEt separabis illud separatione.\nEt cum accendet Aaron lucernas, sero\nincendet super illud.sero dixit pro \"uespere\" et ideo\nnotanda locutio est; o<J>e quippe graecus habet. sero autem\nproprie non solet dici, nisi cum tempus transierit, quo fieri\ndebuit, quod sero dicitur factum.\nSi acceperis conputationem filiorum\nIsrahel in uisitatione eorum et dabunt singuli\nredemtionem animae suae domino et non erit in\neis ruina in uisitatione eorum et hoc est quod\ndabunt tibi. pendet ista locutio, quia interposita est coniunctio\ncopulatiua: quae si non interponeretur, non penderet.\ntribus autem locis est posita, quorum undelibet detracta\n\n\n\n\n\n\n\n\nplenam facit esse sententiam. rursum ubi dictum est: si\nacceperis conputationem filiorum Israhel in uisitatione\neorum, et dabunt singuli redemtionem\nanimae suae domino; si enim non dixisset: et dabunt,\nsed tantummodo dixisset: dabunt, finiretur sententia nec\npenderet . ita enim diceretur: si acceperis conputationem\nfoliorum Israhel in uisitatione eorum,\ndabunt singuli redemtionem animae suae domino.\nsi autem hic ponitur haec coniunctio, deorsum tollenda est,\nut ita dicatur: si acceperis conputationem filiorum\nIsrahel in uisitatione eorum et dabunt singuli\nredemtionem animae suae domino et non erit in\neis ruina in uisitatione eorum, hoc est quod\ndabunt. aut certe in medio, ubi dictum est: et non erit\nin eis ruina, si detrahas coniunctionem, non pendebit sententia;\nerit enim sensus: si acceperis conputationem\nfiliorum Israhel in uisitatione eorum et dabunt\nsinguli redemtionem animae suae domino, non\nerit in eis ruina. cum uero ubique posita est eadem coniunctio,\npendere facit locutionem; ideo eam notandam putauimus.\nConsurrexit populus in Aaron et dixerunt\nei . usitata locutio est, quia ex multis populus constat.\ndeinde notandum totum pro parte positum. apostolus enim,\nsicut reuera erat, quosdam eorum dixit hoc fecisse, non\ntotum populum, ubi ait: neque idolis seruiamus sicut\nquidam illorum.\nSurge et fac nobis deos, qui nos praecedant.\nsedenti loquebantur? an potius locutio est notanda,\npropter quod dicitur saepe: exsurge, domine, aut: surge,\ndeus, iudica terram.\nEt nunc sine me et iratus ira, quomodo \"morte\nmorietur\"; amat ita loqui scriptura.\nCui sunt aurea, demite: non dixit quid aurea.\nunde latini interpretes dixerunt: qui habet aurum, demat.\nQuis ad dominum? ueniat ad me.\nFecerunt sibi deos aureos: de uno uitulo.\npluralem ergo numerum pro singulari posuit. inde est et\nillud: hi di tui Israhel, qui eduxerunt te de terra\nAegypti. non sane locutiones istae reperiuntur, ubi pluralis\npro singulari ponitur, nisi in eo rerum genere, in quo etiam\nde pluribus fieri uel intellegi potest. non enim quia unus\nille uitulus erat, ideo non et plures fieri poterant aut ideo\nnon multis idolis similis fuerat. hac locutione dictum est\nlatrones insultasse domino, cum hoc unum fecisse scriptura\ntestetur, sed non solus fuerat latro. quin etiam cum ista\nlocutio fit per nomina propria, qualiter eam in scripturis\nfactam nondum conperimus, plures illic intelleguntur, sicut\nPhaedras et Medeas quidam dixerunt, cum fuerit una Phaedra\net una Medea; sed Phaedras et Medeas appellauerunt omnes\nsimiles Phaedrae et Medeae. ita non sine causa nec utcumque\n\n\n\n\n\n\nac passim sicut ab inperitis uitiose fit, sed certo modo\ncertisque regulis istae locutiones interponuntur.\nUade, ascende hinc tu et populus tuus,\nquos eduxisti de terra Aegypti, non \"quem\" eduxisti:\nquod ita usitatum est, ut rarius aliter dicatur.\nEt dixit dominus: deponite stolas gloriarum\nuestrarum et cultum, et ostendam quae facturus sum\ntibi. a plurali ad singularem numerum locutionem terminauit,\nquia multi erant et populus erat, sicut eis dixerat: uos\npopulus dura ceruice; non dixit \"tu populus\", sed: uos\npopulus, cum uos numeri sit pluralis, populus autem numeri\nsingularis.\nSi inueni gratiam in conspectu tuo, simul\nambulet dominus meus nobiscum: tamquam de alio\ndicat. adsiduae sunt hae locutiones, sed cum dicitur ad\ndeum, putatur patri dici de filio. cum autem talia dicerentur\nad Pharaonem et ad Ioseph et ad alios multis locis, genus\nlocutionis intellegebatur.\nNe quando ponas testamentum his, qui\nsedent super terram: ac si diceret \"sedes habent\", quod est\nâ€žhabitantB.\nEt deos fusiles ne feceris tibi. locutio\nest a parte totum significans; non enim quia fusiles tantummodo\nnominauit, fieri sculptiles, ductiles fictilesque permisit\nuel ullum genus simulacrorum aut qualiumcumque facticiorum\ndeorum.\nOmne adaperiens uuluam <mihi)\n\n\n\n\n\n\nmasculina. id est: omne adaperiens uuluam mihi erit ex his,\nquae sunt masculina.\nPrimitiuum subiugalis redimes oue . et hoc\na parte totum est; neque enim si subiugale non sit iumentum\nquodlibet, cuius caro tamquam inmunda respuitur, ideo non\nest redimendum aut alio quam oue redimendum.\nNon occides super fermentum sanguinem\nimmolatorum meorum: locutio est utique \"occides sanguinem\"\npro eo, quod est: occidendo effundes.\nEt non dormiet usque in mane immolatio\nsollemnitatis paschae . dormiet dixit \"manebit\"; nam\ncaro pecudis occisae et coctae quemadmodum dormiet? quod\nergo dicitur: quare dormis, domine, hoc genere locutionis\ndicitur et intellegitur: quare cessas, id est non uindicas.\nDe quadraginta dierum ieiunio Moysi scriptura\nsic loquitur: panem non manducauit et aquam non bibit.\na parte totum, id est a pane omnem cibum et aqua omnem\npotum significans.\nExcide tibi duas tabulas <Iapideas> sicut\net primae, subauditur \"fuerunt\": unde hoc uerbum nostri\ninterpretes etiam addendum putauerunt, quoniam inusitata est\nin lingua latina talis ellipsis.\nEt ait Moyses ad omnem synagogam\nfiliorum Israhel dicens: plenum esset, et si non haberet\ndicens.\nEt adtulerunt unusquisque quod adferebat\ncor eorum. poterat usitatius dici: et adtulit unusquisque\nquod adferebat cor eius.\nEt quibus uisum est animae eorum\nadtulerunt demtionem domino, non dixit: et sicut uisum\nest animae eorum.\nEt omnis cui inuentum est apud eum\ncoria arietum rubricata, quod diceretur usitate: et omnes\napud quos inuenta sunt coria arietum rubricata.\nOmnis adferens demtionem argentum\net aes adtulerunt demtiones domino . usitatius diceretur:\nomnis adtulit quam omnis adtulerunt.\nEt apud quos inuenta sunt apud eos ligna\ninputribilia: apud eos more scripturarum additum est;\nnam sine hoc esset plena sententia.\nEt omnis mulier sapiens mente manibus nere.\nquasi nere possit non manibus; et \"sapiens nere\" elegans\natque inusitata locutio est. deinde: omnis mulier adtulerunt\nmore superiorum plurali concluditur singularis.\nquia \"omnis mulier adtulit\" usitatius diceretur.\nEt omnes mulieres quibus uisum est sensu\nsuo in sapientia nerunt pilos caprinos . notandum\nsapientiam in his artibus saepe appellare scripturam, id est\ncotftav.\nEt conpositiones et oleum unctionis et\n\n\n\n\n\n\nconpositionem incensi: non conpositiones aliquas extra debemus\nintellegere, sed, cum dictum esset: et conpositiones,\nper coniunctionem copulatiuam non aliud adiunxit sed quod\ndixerat exposuit, ut sciremus, quas conpositiones, et oleum,\ninquit, unctionis et conpositionem incensi. compositiones\nautem uocat, quia ex multis ista confecta sunt.\nEt omnis uir et mulier quorum adferebat\nsensus eorum, ut intrarent et facerent omne opus\nquodcumque praecepit dominus fieri illud per Moysen,\nadtulerunt filii Israhel demtionem domino. ergo omnis\nuir et mulier intelleguntur filii Israhel. ceterae locutiones\nsimiles superioribus.\nFacere aurum et argentum et aes: pro eo,\nquod est: facere ex auro et argento et aere; non enim aurum\nfaciebant sed ex auro. tale est etiam quod paulo post dicit:\net operari ligna, hoc est: ex lignis.\nFacere omnia opera sancti, textilia et uaria texere\ncocco et bysso, facere omne opus architectonicum\nuarietatis. ecce et in rebus textilibus architectonicum opus\nappellat; mirum nisi propterea, quia tabernaculo fiebant, quod\naedificii simile fuit et tamquam domus erigebatur. quid autem\ndicat: opera sancti, non euidenter adparet, utrum sancti\nsacerdotis, quoniam et de stola uel de stolis eius haec\ndicuntur, an sancti dei, in cuius cultum haec fiebant, an\nopera sancti, sicut dicebatur sanctum et sanctum sanctorum.\nUmeralia continentia ex utrisque partibus\neius: non dixit ex utrisque partibus eorum, quamuis illa\numeralia, non umerale dixisset, sicut solet umerale dicere;\nipsum enim appellauit pluraliter umeralia, sicut stolam et\neasdem stolas.\nEt Eliab filius Achisamach de tribu Dan,\nqui architectonatus est textilia et consutilia et\ndiuersicoloria texere de cocco et bysso. nouo more\ndicuntur architectonari textilia. etiam illud a parte totum\nintellegendum est, quod ait: texere cocco et bysso: ex\nhis enim et cetera intellegimus, id est purpuram et hyacinthum.\nEt fecerunt filii Israhel, sicut praecepit\ndominus Moysi, ita fecerunt: plenum esset, etiam si non\nadderetur: ita fecerunt.\nEt fecit Moyses omnia, quae praecepit ei\ndominus, ita fecit: similiter, ut dictum est et filiis Israhel.\nHomo ex uobis si obtulerit dona domino a pecoribus,\na bubus et ab ouibus offeretis, hoc est: si a\npecoribus offeretis, a bubus, ab ouibus offeretis. ouium nomine\netiam caprarum genus inclusit, sicut et in aliis locis solet.\nEt confringes ea fragmenta, id est: confringendo\nfacies ea fragmenta.\nEt cognitum ei fuerit peccatum quod peccauit\nin eo. duo modi locutionis hic notandi sunt: et peccatum\npeccauit et, quod addidit: in eo. in quo enim nisi in ipso,\nid est peccato?\nSi autem anima peccauerit et audierit uocem\niurationis et ipse testis fuerit aut uiderit aut conscius\nfuerit, si non nuntiauerit, et accipiet peccatum.\nplus uidetur habere\" et\"; nam eo dempto integre sequitur:\naccipiet peccatum.\nSi autem anima peccauerit et audierit uocem\niurationis et ipse testis fuerit aut uiderit aut conscius\nfuerit, si non nuntiauerit. et positum est pro \"id\nest\"; nam sic dici posset nostrae locutionis consuetudine: si\nautem anima peccauerit, id est audierit uocem iurationis\net cetera.\nAut tetigerit ab inmunditia hominis, ab omni\nimmunditia eius quam si tetigerit inquinetur, et\nlatuit eum, post hoc autem cognouerit et deliquerit,\ncum recto ordine dicendum esset: et deliquerit, post hoc\nautem cognouerit.\nAnima si latuerit eum obliuione et peccauerit\nnolens. non ait \"si latuerit eam\", quoniam animam\npro homine ponit, sicut facit et in aliis, ubi animam\nprius dixit, quae generis feminini est, postea masculinum\ninfert genus ad hominem referens. sed hic multo est haec\nlocutio pressior, quoniam continuatim utrumque genus\npositum est, ut diceretur: anima si latuerit eum.\n\n\n\n\n\nhaec locutio terruit interpretes latinos et noluerunt eam\ntransferre, sed ita posuerunt: anima si qua latuerit\net peccauerit non uolens, cum aliud sit utique, si\nanima lateat. aliud, si animam lateat; hoc autem scriptura\ndicit: si lateat eam, non, si ipsa lateat. in graeco autem\nalio inuenimus: anima si latuerit ea obliuione; sed etiam\nipse in consequentibus masculinum intulit dicens: sacerdos\nexorabit pro eo, et dimittetur illi, quod ibi habet aotw.\nunde adparet scriptorem timuisse soloecismum nec tamen\nperseuerare potuisse in genere feminino uictum euidentia\nscripturae consequentis.\nIsta holocaustosis super incensionem eius\nsuper altare totam noctem usque in mane, ct ignis\naltaris ardebit super illud: potuit non habere \"et\" atque\nita dici: totam noctem usque in mane ignis altaris\nardebit. sed addita ista coniunctio facit obscuritatem his,\nqui in talibus scripturarum locutionibus non adsuefacti sunt.\nIsta lex sacrificii, quod offerent illud filii\nAaron sacerdotes ante dominum: nihil deesset, si non\nhaberet \"illud\".\nSancta sanctorum est. sic habet et graecus; sed\ngraeca locutio est, quam nostri quidam transferre nolentes\ndixerunt: sancta sanctorum sunt.\nOccident arietem qui pro delicto ante dominum.\nlatini interpretes addiderunt est et dixerunt: qui pro\ndelicto est. quod graecus non habet.\nEt si uotum aut uoluntarium sacrificauerit\ndonum suum, quacumque die obtulerit sacrificium,\nedetur crastina die . pro eo, quod est \"postera die\": unde\nalii \"altera die\" interpretati sunt.\nCoquite carnes in atrio tabernaculi testimonii\nin loco sancto et ibi edetis eas et panes qui sunt in\ncanistro consummationis, quomodo praeceptum est\nmihi dicens: Aaron et filii eius edent ea. hanc locu*\ntionem quidam transferre nolentes dixerunt: quomodo praecepit\nmihi dicens, quia hoc uidetur consequens, ille autem\nin nostrae locutionis consuetudine soloecismus est.\nEt ad ostium tabernaculi testimonii sedebitis\nseptem dies die et nocte . pro eo, quod est \"habitabitis\".\nEt ait Moyses ad Aaron: accede ad altare et\nfac quod pro peccato tuo et holocaustum <tuum> et\nexora pro te et domo tua et fac dona populi et exora\npro eis, quomodo praecepit dominus Moysi. non ait\n\"quomodo praecepit dominus mihi\", sed ita locutus est quasi\nfuisset alter Moyses, cui dominus praecepit, et alter iste,\nqui hoc ad Aaron loquebatur.\nEt locutus est dominus ad Aaron dicens: uinum\n\\' et siceram non bibetis et cetera. quam locutionem domini\nita concludit: omnia legitima, quae locutus est dominus\nad eos per manum Moysi. cum dominus loqueretur, non\nait: quae locutus sum ad eos per manum Moysi, sed ea\nlocutione usus est, qua superius ipse Moyses.\nLegitimum aeternum in progenies uestras\ndistinguere inter medium mundorum et contaminatorum\net cetera. notandum, quemadmodum dicat aeternum,\nquod utique non erit sine fine.\nMoyses loquens ad Aaron, Eleazar et Ithamar filios\neius inter cetera etiam hoc ait: a sacrificiis salutarium\nfiliorum Israhel. brachium ablationis et pectusculum\n\n\n\n\n\n\nsegregationis super hostias adipum offerent segregationem\nsegregare ante dominum. et erit tibi et\nfiliis tuis et filiabus tuis tecum legitimum aeternum,\ncum hoc totum finem fuisset habiturum.\nCum de animantibus, quae in aquis sunt, praeciperet,\nquae sint eorum munda uel inmunda, in aquis.\ninquit, et in mari et in torrentibus. sed in mari latini\ncodices habent, quia nimis insolens fuit pluralem nnmerum\ntransferre de graeco et non dicere in mari, sed in maribus,\nmaxime propter ambiguitatem, ne non maria, sed mares intellegerentur,\nid est masculi. nam nihilo minus insolens est\nquod tamen interpretatum est de sanguinibus, quia latina\nlingua sanguinis numerum pluralem non recipit uel in ipso\nnominatiuo casu. nam etsi ab eo, quod est mare, nemo dicit\nmaribus, dicuntur tamen maria, cum sanguines non dicantur\net tamen scriptum est: libera me a sanguinibus, et: non\ncongregabo conuenticula eorum de sanguinibus. ergo\net maribus ita dici posset, nisi, ut dixi, ambiguitas uitaretur.\ntorrentes uero isto loco pro fluminibus posuit scriptura, cum\ntorrentes proprie dicantur hiemales fluuii, qui siccantur aestate\net ideo pisces habere non possunt. unde nonnulli interpretes\nnostri non torrentes interpretari sed flumina maluerunt. poni\nautem in scripturis torrentes pro fluminibus locus ille psalmi\nsatis ostendit, ubi legitur: et torrente uoluptatis tuae\npotabis eos. non enim tale aliquid intellegi uoluit nomine\ntorrentis, quod ad tempus flueret ac deinde siccaretur, cum\nsequatur et dicat: quoniam apud te est fons uitae, quae\nutique aeterna est et indeficiens.\nSed haec edetis a repentibus uolatilibus, quae\nambulant super quattuor, quae habent crura superi- ora pedum eius: non dixit \"pedum suorum\".\nEt eritis sancti, quoniam sanctus ego. subauditur\n\"sum\". unde plerique nostri interpretati sunt: quoniam\nsanctus sum ego.\nEt locutus est dominus ad Moysen dicens.\nhaec usitatissima locutio est et creberrima in scripturis:\nlocutus est dicens. sed ea, quae sequitur, rarius reperitur\net latini sermonis coartat inopiam. graecus enim habet: xai\nepei? rcpdc aikouc XSVWV, quod latine exprimi posset \"et dices\nad eos dicens\"; minus autem offendit, si dicatur \"et inquies\nad eos dicens\", et similius est graeco, quia et ille non dixit:\nXsst<; itpds aūsoūC ÀŚjc.w, sed: epstiipsi; 1tpÒ; aOtoo? Xifwv.\nMulier, quaecumque semen receperit et pepererit\nmasculum, et inmunda erit septem dies. nostri\nplerique noluerunt transferre, sed ita dixerunt: mulier, quaecumque\nsemen receperit et pepererit masculum, inmunda\nerit septem dies. illa ergo locutio, quoniam et\ngraeco eloquio inusitata est, posset nec in graeco transferri;\nquia uero eam Graecos transferre non piguit, cur Latinos\npiguerit ignoro.\nTriginta et tres dies sedebit in sanguine\nmundo suo. similiter et de illa, quae feminam peperit,\ndictum est: sedebit in sanguine mundo suo, sed duplicatis\neisdem diebus, id est sexaginta sex diebus. sedebit\nergo dictum est \"manebit\"; non enim per tot dies de sella\nei surgere non licebat.\nHomini si cui facta fuerit in cute corporis\neius cicatrix signi lucida. notandum cicatricem dicere\nscripturam non uulneris, sed etiam solius coloris notam.\nEt fuerit in cute coloris eius tactus leprae .\ntactum dicit ipsam maculam. quod ipse homo lepra sit tactus.\nEt uidebit eum sacerdos et inquinabit eum:\npro eo, quod est \"inquinatum pronuntiabit\".\nEt pilus qui est in tactu conuertatur albus:\nid est: conuertatur in album.\nEt purgabit eum sacerdos: signum enim\nest. purgatum pronuntiabit. sicut \"inquinabit\". quod supra\ndixit. inquinatum pronuntiabit.\nEt uiderit eum sacerdos. et ecce commutata\nest significatio in cute. et inquinabit illum sacerdos .\nplus habet et: nam ea coniunctione detracta integer sensus\nest hoc modo: si autem conuersa fuerit significatio in\ncute, posteaquam uidit eum sacerdos. ut purget illum,\net uisus fuerit denuo sacerdoti, et uiderit eum sacerdos,\net ecce commutata est significatio in cute. inquinabit\nillum sacerdos.\nEt tactus leprae si fuerit in homine, ueniet\nad sacerdotem; et uidebit sacerdos, et ecce cicatrix\nalba in cute, et haec mutauit pilum album, et a sano\ncarnis uiuae in cicatrice . id est: mutauit pilum in album\ncolorem in cicatrice; mutauit autem a sano carnis uiuae, id\nest. quia non talem pilum habet, quod sanum est in carne uiua.\nDe leproso cum loqueretur, ait: et inmundus\ninmundus uocabitur, quasi non satis esset semel dicere: inmundus\nuocabitur. quamquam nonnulli codices ita habeant, in\nalio graeco ita inuenimus semel dictum: inmundus uocabitur.\nitem paulo post dicit: cum sit inmundus, inmundus\n\n\n\n\n\n\nerit: quod in latinum de graeco non sicut positum est\nexprimi potuit. ait enim graecus: axaOaptoc m axdOapto?\nlotat; quasi diceret \"inmundus existens inmundus erit-4. sed\nnon hoc est existens, quod graecus dixit rov, sed si dici posset\nessens\" ab eo, quod est esse, non ab eo, quod est existere.\nEt uestimento si fuerit in eo tactus leprae.\npotuit usitate ita dicere: et in uestimento si fuerit tactus\nleprae.\nAut in omni uase pelliceo in quocumque.\nfuerit in eo tactus . poterat satis esse: in quocumque fuerit\ntactus.\nEt ecce non commutauit tactus aspectum\nsuum, id est colorem, in quo aspicitur. non enim aspectum,\nquo ipse aspicit; tactum quippe ipsam maculam dicit.\nEt accipiens sacerdos de emina olei superfundet\nin manum sacerdotis sinistram . non dixit \"in\nmanum suam sinistram\", cum utique in suam faciat.\nUiro, uiro cuicumque fuerit fluor.\nEt homo cuicumque exierit ex eo concubitus\nseminis.\nEt omne super quodcumque dormit super\nillud.\nEt omne super quod sederit super illud\ninmundum erit.\nEt emittet in manu hominis parati in\n\n\n\n\n\n\n\n\n\n\nheremum. id est: emittet in heremum in manu hominis ad hoc\nparati: de hirco emissario loquebatur, cum hoc diceret.notandum\nest autem, quomodo dicat scriptura in manu.\nHomo, homo filiorum Israhel, id est: ex\nfiliis Israhel. ista autem repetitio quemlibet hominem uidetur\nsignificare, id est: ille aut ille.\nTurpitudinem patris tui et turpitudinem\nmatris tuae non reuelabis . hac locutione concubitum\nuetuit cum his personis.\nTurpitudinem fratris patris tui non reuelabis\net ad uxorem eius non introibis; propinqua\nenim tua est . et posuit pro \"id est\"; hanc enim dicit\nturpitudinem fratris patris eius, id est turpitudinem patrui.\npudenda uxoris patrui.\nEt exhorruit terra eos, qui insident super\neam, id est: sedes habent, quod est \"habitant\".\nEt permetentibus uobis messem terrae\nuestrae non perficietis messem uestram agri tui permetere.\nhoc, quod a plurali coepit et ad singularem numerum\nterminauit, plerique latini interpretari noluerunt. sed dixerunt:\nagri uestri, ubi dictum est: agri tui, quasi Graecus hoc non\nposset dicere; magis ergo locutio notanda fuit quam emendanda.\nQuicumque acceperit sororem suam ex\npatre suo aut ex matre sua et uiderit turpitudinem\neius et ipsa uiderit turpitudinem eius, <inproperium\n\\' est; exterminabuntur in conspectu generis sui:> turpitudinem\nsororis suae reuelauit, peccatum [suum]\naccipient. peccatum posuit pro \"poena peccati\".\nEt segregabitis uosmet ipsos inter medium\npecorum mundorum et inter medium pecorum\ninmundorum et inter medium uolucrum mundarum\net inmundarum. segregabitis uosmet ipsos, dixit, inter medium\nmundorum et inmundorum, quoniam segregantur munda\nab inmundis uel a mundis inmunda; noua est omnino locutio.\naliud est enim \"segregabis inter medium pecorum mundorum\net inter medium pecorum inmundorum\", sicut saepissime loqui\nsolet, aliud est, quod modo ait: segregabitis uosmet\nipsos, tamquam illa ab alterutris segregantes se ipsos segregent\nab utrisque tamquam iudicando inter utraque.\nDic sacerdotibus filiis Aaron et dices\nad eos: in animabus non inquinabuntur in gente\neorum nisi in propinquo qui proximus est eis . in luctu\ndicit, qui debetur animabus defunctorum; ideo enim lugetur,\nquia excesserunt.\nEt caluitium non rademini super mortuum\net super carnes suas non secabunt sectiones . usitata\nesset locutio \"carnes suas non secabunt sectionibus\".\nMulierem fornicariam et profanam non accipient\net mulierem eiectam a uiro suo, quoniam sanctus est\ndomino deo suo . non dixit \"quoniam sancti sunt\", sed\ntamquam de uno loqueretur, cum coeperit a plurali. deinde\nsequitur singulariter: sanctificabit eum; dona domini dei\nuestri iste offeret; sanctus est, quoniam sanctus ego\ndominus, qui sanctifico eos, rursus ad pluralem conclusit.\nSi autem sacerdos possederit animam emtam\npecunia, hic edet de panibus eius . non dixit: haec edet.\ncum animam dixerit, quae generis est feminini; sed potius\nad illud respexit, quod per animam significare uoluit, id est\nhominem.\nEt filia hominis sacerdotis si fuerit uiro alienigenae,\nid est: si nupserit uiro alienigenae.\nEt locutus est dominus ad Moysen dicens:\nuitulum aut ouem aut capram cum natum fuerit et\nerit septem dies sub matre sua . plus uidetur habere et\nsecundum usitatissimas locutiones in scripturis quas latini\nplerique transferre noluerunt.\nEt sanctificabor in medio filiorum Israhel:\nquod est \"sanctus habebor\". neque enim dominus etiam\npraeter filios Israhel non est sanctus. eo sensu dictum est et\nin oratione dominica: sanctificetur nomen tuum, id est\nsanctum habeatur ab hominibus.\nLoquere ad filios Israhel et dices ad eos: sollemnia\ndomini quae uocabitis uocata sancta ista sunt\nsollemnia mea . sex diebus facies opera. cum ad plures\nloquendum dixerit, tamquam ad unum postea loquitur.\nEt numerabitis uobis a die crastino sabbati,\nquo obtulerit gremium superpositionis, septem septimanas\nintegras numerabis . non dixit \"numerabitis\", cum\nad plures superius loqueretur.\nEt cum nominasset filius mulieris Israhelitidis,\nnomen maledixit. cum hic non addiderit \"dei\".\n\n\n\n\nmanifestum et tamen nomen dei esse intellegendum, cui\nmaledixit.\nHomo, homo si maledixerit deum suum peccatum\naccipiet. ecce ubi satis adparet locutionis esse, cum\ndicitur: homo, homo, tamquam dicat \"homo ille aut ille\".\nhoc est quicumque homo, non, sicut quidam putauerunt:\nhomo, homo ita dici, tamquam laudabiliter nuncupetur, ac\nsi diceretur: homo, sed homo; id est: non qualiscumque\nuelut similis pecori, sed qui uere sit homo. quem sensum\nnon esse uerum, sed locutionis hoc esse scripturarum aperte\nhic ostenditur, cum in eo dicitur, qui culpatur, non qui\nlaudatur.\nCum de seruis ageret, quos liceret habere Israhelitis,\net erunt uobis, inquit, in possessione in aeternum, cum\nutique aeterni moriendo esse non possent uel domini uel\nserui. aeternum ergo dixit, ubi non est temporis praestitutus\nmodus, quousque seruiant, sicut constitutus est eis, quos in\nremissione dimitti iubet libertati suae.\nSi in praeceptis meis ambulaueritis et mandata\nmea obseruaueritis et feceritis ea, et dabo pluuiam\nuobis in tempore suo . superfluum est \"et\" consuetudini\nlocutionis nostrae, sed more scripturarum additum; sequebatur\nenim: dabo uobis.\nEt si usque adhuc non oboedieritis mihi, et\nadponam castigare uos septies in peccatis uestris .\netiam hic superfluum est \"et\"; sequebatur enim: adponam\n\n\n\n\n\n\ncastigare uos: quod autem ait \"septies\", pro omni numero\naccipiendum est.\nEt uobiscum erunt unusquisque secundum tribum\nuniuscuiusque principum.\nFiliis Symeon secundum propinquitates eorum.\nsecundum populos eorum, secundum domos familiarum\neorum, secundum numerum nominum eorum,\nsecundum caput eorum, omnia masculina a uiginti\nannis et supra, omnis, qui procedit in uirtute, recognitio\neorum. haec locutio, quod non dicit: filii Symeon\nuel ex filiis Symeon, sed filiis Symeon datiuo casu.et hoc\nseruat deinceps in ceteris tribubus, non est translata ah\ninterpretibus latinis. quos inspicere potuimus. in sola autem\ntribu Ruben quae prima numerata est, non est ista locutio:\nnon enim ait: filiis Ruben secundum propinquitates eorum,\net cetera, sed ait: et fuerunt filii Ruben primogeniti\nIsrahelis secundum propinquitates eorum, et deinde\nsimiliter ut in ceteris.\nEt fecerunt filii Israhel secundum omnia, quae\nmandauit dominus Moysi et Aaron, ita fecerunt.\nSacerdotes qui uncti sunt quorum consummauerunt\nmanus eorum sacerdotio fungi.\nEt inponent super illud omnia uasa eius, quibus\nministrant in ipsis.\nEt reddet cui deliquit ei . quidam locutionem istam\ntransferre nolentes emendato ordine uerba transtulerunt dicentes:\net reddet ei cui deliquit.\nUir aut mulier quicumque fecerit ab omnibus\npeccatis humanis . non ait: quaecumque fecerit; sed locutio\nest, ubi sexus masculinus pronomen uindicauit, quamuis\nposterius femininus sit positus, quae locutio usitata non est.\nUiri uiri si praeuaricata fuerit uxor eius: non\nsolum . quia geminauit nomen, ut diceret: uiri, uiri. sed\netiam quia addidit \"eius\", notanda locutio est.\nSi superueniet illi spiritus zelandi, illa autem\nnon fuerit inquinata, et adducet homo uxorem suam\nad sacerdotem: superfluum est \"et\", sed scripturis usitata\nlocutio.\nErit aqua argutionis quae maledicitur haec .\nhanc locutionem inusitatam fecit ordo uerborum; posset enim\nusitate ita dici: erit aqua argutionis haec quae maledicitur,\naut: erit haec aqua argutionis quae maledicitur, uel si quid\naliud usitata uerba ordinando dici potest.\nInnocens esto ab aqua argutionis quae maledicitur\nhaec. in hac locutione non solus uerborum ordo\ninusitate sonat, sed etiam casus mutatus est; esset enim\nintegrum et usitatum: innocens esto ab hac aqua argutionis\n\n\n\n\n\n\nquae maledicitur, aut: ab aqua argutionis hac, quae maledicitur.\nEt inflabitur uentrem pro \"inflabitur uentre\". haec\nlocutio et apud latinos auctores frequentatur; sed interpretes\nnostri qui eam transferre noluerunt dixerunt: et inflabitur\nuenter eius.\nUir uel mulier quicumque magne uouerit\nuotum, non dixit: quaecumque.\nEt radetur caput suum, talis locutio est qualis\nsuperius: inflabitur uentrem.\nSex uehicula tecta et duodecim boues, uehiculum\na duobus principibus et uitulum a singulis .\nin hac locutione notandum putaui eosdem dictos uitulos, quos\nboues dixerat; sed hoc etiam graecum idioma esse perhibetur.\nPrinceps unus cotidie, princeps cotidie offerent\ndona sua, pro eo, ut diceret: singulis diebus singuli principes.\nUitulum unum pro bubus et hircum ex capris\nunum.\nEt non erit in filiis Israhel accedens filiorum\nIsrahel ad sancta . uidetur potuisse sufficere: et non:\nerit in filiis Israhel accedens ad sancta. aut certe: non erit\nfiliorum Israhel accedens ad sancta.\nEt fecit Moyses et Aaron et omnis synagoga\nfiliorum Israhel Leuitis; secundum quae praecepit\ndominus Moysi de Leuitis, ita fecerunt eis filii\nIsrahel.\nEt homo, homo quicumque mundus fuerit et\nin uiam longinquam non est et defuerit facere pascha,\nexterminabitur anima illa de populo suo . ergo homo,\nhomo locutio est, ac si diceret: quicumque homo, ille uel ille.\nEt cum ascendisset nubes a tabernaculo, et\npostea promouebant filii Israhel . poterat plenum esse:\net cum ascendisset nubes a tabernaculo, promouebant filii\nIsrahel.\nEt promouebant ordo castrorum filiorum luda\nprimi.\nEt promouebunt filii Gerson et filii Merari.\nfuturi temporis uerbum posuit, cum rem gestam praeteritam\nnarret sicut in superioribus cum de nube loqueretur, ad\ncuius motum uel stationem castra promouebant uel consistebant.\natque ita deinceps in plurium promotionibus hoc uerbo utitur.\nEt dixit Moyses Hobet filio Raguel Madianitae\ngenero Moysi, non ait: genero suo.\nEt dixit ad eum: non ibo, sed ad terram meam\net ad progeniem meam, subauditur \"ibo\".\nEt promiscuus qui erat in eis concupiuerunt\nconcupiscentiam . singularem posuit pro plurali, ut promiscuus\ndiceret, non promiscui; et tamen pluralem reddidit.\ncum ait: concupiuerunt.\nNunc autem anima nostra arida, nihil praeter\nin manna oculi nostri. desunt uerba \"est\" et \"sunt\";\n\n\n\n\n\n\nplenum quippe esset: anima nostra arida est, nihil praeter in\nmanna sunt oculi nostri. nam quidam interpretes sic transtulerunt\net addiderunt uerba, quae non sunt in graeco.\nEt molebant illud in mola.\nSescenta milia peditum in quibus sum in eis.\nEt abstulit de spiritu qui super ipsum \"subauditur\naut erat\" aut \"erit\". sed hanc locutionem. quae\ndicitur ellipsis, graeco eloquio familiarissimam et. quantum\nputo, etiam hebraeo latinos interpretes transferre piguit, cum\net in latina lingua frequentetur quamuis minus quam in graeca.\nEt percussit dominus <populum> plagam\nmagnam ualde: notanda fuit locutio: percussit plagam.\nnon \"percussit plaga\", quod est usitatum.\nEt homo Moyses lenis ualde. subauditur \"erat\".\nEt ira animationis domini super eos, subauditur\n\"facta est\".\nEt ecce Maria leprosa sicut nix: et hic\nsubauditur \"facta est.\"\nEt quae terra in qua isti insident super\neam; et quae ciuitates in quibus isti habitant in ipsis.\nLocum ipsum quem nominauerunt uallem\nBotrui. cum superius dixisset: uenerunt in uallem Botrui.\ndictum est ergo per anticipationem, non quia iam hoc\nuocabatur, quando uenerunt, sed cum scriberetur. hic liber,\niam uocabatur.\nQuoniam fortior nobis est magis usitata\nesset locutio si non haberet: magis.\nEt protulerunt pauorem terrae quam explorauerunt\nt eam.\nTerram quam transiuimus eam explorare,\nterra comedens qui habitant super eam est. dicendum\nautem fuit usitate: terram quam transiuimus explorare.\nTerra quam explorauimus eam bona est ualde\nualde.\nEt ait omnis synagoga lapidare eos in lapidibus\n. non dictum est: lapidibus, cum ipsum lapidare\nposset usitata locutione sufficere.\nEt quousque non credunt mihi in omnibus\nsignis quibus feci in ipsis? non ait: quae feci in ipsis.\nPuer autem meus Chaleb, quoniam spiritus\nalius in eo et adsecutus est me, et inducam eum in\nterram . usitatum esset, si non haberet: et.\nEt inducam eum in terram, in quam intrauit\nilluc . sufficeret usitata locutione: in quam intrauit.\nEt ait dominus ad Moysen et Aaron dicens.\nhoc inlatum est, cum dominus et superius loqueretur. facit\nhoc saepe scriptura; cum aliquid aliud uult dicere, iterum\ninducit loquentem, qui iam loquebatur.\nQuotquot murmurauerunt super me.non\nait \"de me\" aut \"aduersus me\".\nEt hereditate possidebunt terram, quam\nuos abscessistis ab ea . usitatum esset: a qua uos abscessistis;\nnunc uero et quam abscessistis dictum est nouo\nmore et additum est\" ab ea\", sicut scripturae loqui solent.\nsicut est: penitusque sonantes accestis scopulos. id\nest: accessistis scopulos, non ait: ad scopulos; et: deuenere\nlocos, non ait: ad locos . ita quam abscessistis. non ait:\na qua abscessistis.\nEgo dominus locutus sum: nisi ita fecero\nsynagogae malignae isti. quaerendum est sane quid sit\nquod graece positum est η μήν; nostri enim interpretes hoc\npaene ubique interpretati sunt \"nisi\".\nIn terram in quam ego induco uos illuc.\nSi autem anima una peccauerit non sponte, offeret\ncapram unam anniculam pro peccato. et exorabit\nsacerdos pro anima inuita et quae peccauerit nolenter\nante dominum exorare pro eo; et remittetur ei. in hac\nsententia et illa locutio notanda erat, quod ait: et exorabit\nsacerdos et postea dixit: exorare — utrumque enim simul\nita dici posset: exorabit exorare — et illa. quod a feminino\ngenere incipiens ad masculinum clausit. cum enim dixisset:\nsi anima una peccauerit, conclusit dicens: exorare pro\n\n\n\n\n\n\neo: ubi intellegitur \"pro eo homine\". nam et quod adiunxit:\net dimittetur ei, in latino quidem non adparet, quia hoc\npronomen generis omnis est; sed in graeco masculinum\nelucet, ubi habet ao-cjj), quod hic positum est \"ei\". quod\nuero hic dictum est: pro anima inuita, intellegitur \"quae\ninuita peccauerit, non quod nolit pro se offerri\". hoc enim\netiam consequenter exposuit, cum ait: et quae peccauerit\nnolenter. et ideo inuita positum est, quia latine non\npotuit exprimi, quod graece dictum est: axooaiaaOsioYji;; non\nenim potuit dici \"nolenteta\" uel quid aliud ab eo quod\nnolens fecerit.\nEt anima quaecumque fecerit in manu superbiae,\nsubauditur \"peccatum\". notandum etiam quod ait: manu\nsuperbiae, manum ponens pro opere siue potestate.\nMorte moriatur homo; lapidate eum lapidibus\nomnis synagoga. et morte moriatur et lapidate lapidibus\net lapidate omnis synagoga locutiones sunt\ninusitatae nobis.\nEt accipite singuli turibulum suum.\nEt descenderunt ipsi et omnia quae sunt eis.\npraesens posuit pro praeterito, sunt pro erant uel fuerunt.\nEt omnis Israhel qui in circuitu eorum fugerunt\na uoce eorum . subauditur \"erat\"; id est: omnis Israhel\nqui erat in circuitu eorum.\nQuoniam sanctificauerunt turibula\n\n\n\n\n\n\npeccatorum horum in animabus suis . non dixit: quia sanctificauerunt\nturibula peccatores hi in animabus suis; sed quasi\nquaereretur, quorum turibula, pro eo, ut diceret \"sua\" , dixit:\npeccatorum horum. qui autem sanctificauerint, intellegendum\nreliquit, id est quia ipsi.\nEt ecce germinauit uirga in domum Leui:\nlatina consuetudo \"in domo Leui\" exigeret dici.\nEt ego accepi fratres uestros Leuitas de\nmedio foliorum Israhel dationem datam domino haec\nlocutio in latinum necessitate ita translata est; nam\ngraecus habet: δόμα δεδομένον. quod si quisquam latine uelit\nexprimere, dicturus est: datum datum, quia et δόμα datum\nest — secundum quod dicit apostolus: non quia quaero\ndatum, sed requiro fructum, quod in graeco δεδομένον scriptum\nest, et in Genesi: dedit Abraham data filiis suis, graecus\nhabet: δόματα, et in euangelio: nostis bona data dare\nfiliis uestris, δόματα est in graeco — et δεδομένον \"datum\"\nest non nomen, sed participium. ac per hoc datum datum\ndici posset, tamquam datum quod datur, nisi ambiguitas\nuitanda esset. hanc ambiguitatem quidam nostri interpretes\nuitare conantes \"donum datum\" dixerunt; sed donum graece\nδῶρον dicitur, non δόμα. unde hoc loco non recte diceretur.\nquia non sibi hoc donatum a filiis Israhel dicit deus, sed\n\n\n\n\n\n\npro primogenitis sibi debitis redditum: unde et quae redduntur\net quae donantur data dici possunt. et ideo omne donum\netiam datum est, non omne datum etiam donum est, quia\nnon omne quod datur continuo etiam donatur.\nOmnis primitia olei et omnis primitia uini\net tritici primitia eorum quaecumque dederint domino\ntibi dedi ea. non dixit: omnem primitiuum tibi dedi\neum; sed, cum dixisset: omnis primitia et enumeraret\nde quibus rebus esset, intulit: tibi dedi ea. nec saltem:\ntibi dedi eam, aut: tibi dedi eas, id est primitias; sed\nneutrum genus intulit, quod quidem fieri absoluta locutione\netiam in latina lingua solet. neque hoc quod dictum est,\nprimitia, latinum uidetur; primitiae quippe numeri tantum\npluralis dici solent. sed si potuerunt interpretes nostri transferre\nquod in graeco inuenerunt: non congregabo conuenticula\neorum de sanguinibus, et alio loco: uirum\nsanguinum et dolosum abominabitur dominus, cum\nsanguis in latina lingua numeri sit tantum singularis, cur\netiam hic pigeret singularem numerum \"primitia\", sicut\nhabet graecus, exprimere? aliqui tamen interpretes primitias\net per accusatiuum casum, ut dicerent: omnes\nprimitias tibi dabo. ita utramque locutionem nobis inusitatam,\nquomodo in graeco inuenta est, transferre noluerunt\nLoquere filiis Israhel, et accipiant ad te iuuencam\nrufam . pro eo, ac si diceret: adducant ad te, aut\ncerte utrumque usitate diceretur: accipiant et adducant ad te\niuuencam rufam.\nEt lauabit corpus suum aqua. hoc intellegeretur\netiam si non haberet: aqua.\nEt <re>ponet extra castra in locum mundum .\nnon \"in loco mundo\" dixit, quod latinae locutionis est.\nOmne uas apertum quaecumque non habent\nalligaturam alligatam super ea.\nEt accepit Moyses uirgam quae ante dominum,\nsubauditur: erat.\nQuia non credidistis sanctificare me in conspectu\nfiliorum Israhel, id est: sanctitatem meam declarare.\nsecundum istam locutionem dictum est: et pro eis\nsanctifico me ipsum, et in oratione dominica: sanctificetur\nnomen tuum.\nEt incolae fuimus in Aegypto dies plures, pro\nannis multis.\nEt dixit ad eum Edom, hoc est: gens ipsa —\nnon enim adhuc uiuebat Edom, qui erat Esau — sicut isti,\nqui nuntios miserunt, Israhel uocabantur, quod prius nomen\nunius hominis erat.\nEt dicunt ei filii Israhel: iuxta montem\ntransibimus; si autem de aqua tua biberimus ego et\npecora mea, dabo pretium tibi. satis eleganter a plurali\ntransit ad singularem numerum, tamquam Israhel diceret.\ncum dixisset: filii Israhel, et a uerbis coepisset numeri\npluralis, quod est: transibimus et biberimus.\nEt uidit omnis synagoga, quia dimissus\nest Aaron . non facile hoc uerbum reperitur in scripturis\ndimissus pro eo, quod est mortuus; hoc et in euangelio est,\nubi ait Symeon: nunc dimittis seruum tuum in pace .\nuerum tamen aJcoXostc habet in graeco, quod magis a resolutione\nquam a dimissione dictum sonat; non enim dixit:\na<pÂ»st<;, quod sine dubio est\" dimittis\".\nEt fleuerunt Aaron triginta dies omnis domus\nIsrahel.non dixit: fleuit, nec dixit: tota uel uniuersa, sed:\nomnis, quasi plures essent; sicuti est \"omnis homo\", quod\nde omnibus dicitur, longe utique aliud quam totus homo,\nquod de uno dicitur. sed adsidue ponit scriptura omne pro toto.\nEt detrahebat populus ad deum et aduersus\nMoysen . non dixit: de deo, sed: ad deum. quamuis hanc\nlocutionem quidam transferre nolentes \"detrahebant de deo\"\ntranstulerunt.\nOra ergo ad dominum ut auferat a nobis\nserpentem . sicut et in Exodo dictum est \"ranam\" singularem\npro plurali.\nEt factum est quando momordit serpens\nhominem, et aspexit in aeneum serpentem, et uiuebat.\nnon solum hoc habet ista locutio, quod uertit modum uerbi\net ab specie perfecta praeteriti temporis ad inperfectam\nclausit, sed etiam quod plus habet: et.\nEt eleuantes ex Obot castra conlocauerunt\nin Acalgai trans in heremo . hoc est: in ulteriore heremo.\nEt percussit asinam in uirga . non dixit \"uirga\"\nsed: in uirga.\nIn maledictionem inimicorum meorum uocaui ;\nte, et ecce benedixisti benedictionem non dixit \"benediction\",\nsed, tamquam diceret: ecce dixisti benedictionem.\nQuaecumque miserit deus in os meum, hoc\nobseruabo loqui. non dixit: haec obseruabo.\nUeni mecum adhuc in locum alium de quo\nnon uidebis eum inde.\nEt ait dominus ad Moysen: accipe duces\npopuli et ostenta eos domino contra solem, et auertetur\nira animationis domini ab Israhel. cum dominus loqueretur,\nnon dixit: et ostenta eos \"mihi\", et auertetur ira mea*\nab Israhel.\nDomus familiae est Madian . de muliere hoc\ndixit, quae cum adultero Israhelita percussa est. quibus\nuerbis, quantum puto, intellegi uoluit nobilem fuisse, ut\ndiceret eam: domus familiae. sic iam uulgo ad insigne\ndiuitiarum et pater familias et mater familias dicitur.\nEt locutus est dominus ad Moysen et Eleazar\nsacerdotem dicens: accipe principium totius synagogae\nfiliorum Israhel a XX annis et supra . notandum\nquid appellauerit principium, robur scilicet aetatis in\npopulo.\nUt exaudiant eum filii Israhel, et: in ore\neius exibunt, et: in ore eius introibunt, id est: cum\niusserit.\nEt fecit Moyses secundum quae praecepit\nilli dominus; et adsumens legum statuit eum ante\nEleazarum sacerdotem et cetera ubi hoc notandum fuit,\nquia, cum iam dixisset: et fecit Moyses secundum quae\npraecepit illi dominus, eadem ipsa repetit.\nEt commendauit eum secundum quae praecepit\ndominus Moysi. non ait secundum quae praecepit\n\"illi\" dominus.\nDecimam decimam similaginis consparsam\nin oleo agno uni; id est: singulas decimas singulis\nagnis . quod enim ait: decimam decimam, significauit, quod\nrepetendae sint decimae per agnos singulos.\nEt in mense primo quarta decima mensis\nhuius dies festus, septem dies azyma edetis . notandum\ndiem festum per plures dies celebrari et tamen diem festum\ndici, non dies festos ipsius festiuitatis celebrationem, quotquot\ndies tenuerit.\nEt mense septimo una mensis. secundum\nhanc locutionem dictum est in Genesi: et facta est uespera\net factum est mane dies unus; nam et ibi sicut hic\ngraecus habet ἡμέρα μία. unde quidam hic interpretantes\n\"prima die mensis\" necessariam locutionem praetermiserunt.\nquamuis a sententia uerborum non recesserint.\nUitulum unum ex bubus, arietem unum.\nnon ait: ex ouibus, sicut illud \"ex bubus\", cum et illud, si\ndeesset, plenum esset.\nAgnos anniculos sine uitio septem . hoc\nquod in agnis posuit, sine uitio, per omnia subauditur, et\nin uitulo scilicet et in ariete.-\nDecima decima agno uni septem agnis, id\nest: singulas singulis.\nExceptis uotis uestris et uoluntaria uestra\net holocaustomata uestra et sacrificia uestra et\nliba.mina uestra et salutaria uestra. hanc locutionem. si\nuel graeca esset, non notarem . non enim ait: exceptis uotis\nuestris et uoluntariis uestris et cetera, ut coeperat, sed\nneque: excepta uota uestra, ut ab ipso uelut soloecismo\ninciperet, sed. cum prius recte usitata locutione dixisset:\nexceptis uotis uestris, ea deinde adiunxit per alium casum,\nubi subaudiri non possit \"exceptis\", sed \"excepta\": quod non\nadmittit nec graeca nec latina locutio.\nHomo, homo quicumque uouerit uotum\ndomino, pro eo. quod est: omnis homo.\nCum autem mulier uouerit uotum domino\naut definierit definitionem in domo patris sui in\niuuentute sua. hic mulierem feminam dicit, etiamsi uirgo\nsit, more scripturarum : unde etiam de Christo est, quod ait\napostolus: factum ex muliere.\nEt audierit pater eius uota eius et definitiones\neius, quas definiuit. definitiones definiuit.\nlocutio est.\nDefiniuit aduersus animam suam; id est\naduersus delectationes animae suae.\nEt tacuerit pater eius, et stabunt omnia\nuota eius . hic plus habet \"et\"; nam integer sensus est: si\naudierit et tacuerit pater eius, stabunt omnia uota eius.\nSi autem facta fuerit uiro . intellegitur\nnupserit; scriptura sic loquitur.\nEt uota eius super eam, subauditur: sunt,\nquod nonnulli etiam interpretes addiderunt.\nOmnia quaecumque exierint ex labiis\neius secundum uota eius et secundum definitiones\nquae aduersus animam eius, non manet ei, cum expectaretur\nnumerus pluralis, ut diceret: non manent ei; nam\nita nonnulli interpretati sunt uitantes istum quasi soloecismum.\nMille ex tribu et mille ex tribu, ex omnibus\ntribubus Israhel. numquid duodecies dixit mille? et tamen\nrepetitio ista millenos significat.\nInterfecerunt in gladio . quod usitate diceretur:\ninterfecerunt gladio.\nEt omnes ciuitates eorum quae in habitationibus\neorum . subauditur \"erant\".\nEt uillas eorum succenderunt in igni. quod\nusitate diceretur: succenderunt igni.\nEt omnem multitudinem mulierum, quae non\nnouit concubitum masculi, uiuificate. nusquam certius\nadparet hebraea locutione mulieres etiam uirgines dici solere.\nEt a dimidia parte eorum accipietis, et dabis\neaEleazar sacerdoti primitias domini. non dixit \"dabitis\".\nEt animae hominum a mulieribus, quae non\ncognouerunt concubitum uiri, omnis anima duo et\nXXX milia. et hic superior locutio confirmata est mulieres\ndici etiam quae non cognouerunt concubitum uiri, id est\nuirgines.\nEt accepit Moyses et Eleazar sacerdos aurum\na chiliarchis et a centurionibus et intulit ea in\ntabernaculum testimonii. uidetur dicere debuisse: et intulit\nillud in tabernaculum testimonii, quoniam aurum acceptum\nesse praedixerat. et plerique latini codices sic habent; sed\nideo pluraliter uidetur inlatum ut diceret: intulit ea, quia\nmulta uasa fuerant superius commemorata, in quibus erat hoc\naurum.\nEt pecora multitudo erat filiis Ruben et\nfiliis Gad, multitudo copiosa ualde, non dixit: et\npecorum multitudo erat.\nEt uiderunt regionem Iazer et regionem\nGalaad, et erat locus locus pecoribus . non iungendum\nest in pronuntiatione quod bis dixit locus; sed subdistinguendum:\net erat locus, et deinde inferendum: locus pecoribus.\nquasi enim expectaretur qualis locus, ita repetitio\neleganter inlata est.\nEt accedentes filii Ruben et filii Gad dixerunt\nad Moysen et Eleazar sacerdotem et ad principes\nsynagogae dicentes. non est ista uel graeca uel latina\nlocutio: dixerunt dicentes, sed hebraea uidetur.\nDetur terra ista famulis tuis in possessionem:\nquasi de aliis dicerent, cum sibi peterent.\nNon enim secuti sunt post me praeter Chaleb\nfilius Iephone. uidetur dicere debuisse: praeter Chaleb\nfilium Iephone; sed nominatiue intulit, quia praecessit: secuti\nsunt. est autem ista locutio etiam latina, sed rara.\nDonec consumeretur omnis generatio facientes\nmaligna in conspectu domini. non dixit: faciens\nmaligna, neque: facientium maligna.\nEt accesserunt ei et dicebant. non ait quod\nusitatum est: accesserunt ad eum.\nEt aedificabitis uobis ipsis ciuitates inpedimentis\nuestris.ac si diceret: aedificabitis uobis ipsis\nciuitates propter inpedimenta uestra.\nInpedimenta nostra et uxores nostrae et\nomnia pecora nostra erunt in ciuitatibus Galaad;\npueri autem tui transibunt omnes armati. non dixerunt:\nnos autem transibimus omnes armati, sed tamquam de aliis\ndicerent.\nEt commendauit eis Moyses Eleazar sacerdotem\net legum filium Naue et principes familiarum\ntribuum Israhel. non ait: commendauit eos Moyses Eleazar\nsacerdoti, quod utique ordo locutionis usitatae exigebat; per\nhos enim introducti sunt in terram, quam petebant: unde\n\n\n\n\n\n\nmagis illi istis a quibus introducebantur in terram postulatam\nquam isti qui introducebant illis quos introducebant commendati\nuidentur.\nSi autem non transierint armati uobiscum\nin bellum in conspectu domini, et transferte inpedimenta\neorum . plus habent \"et\".\nEt dedit eis Moyses filiis Gad et filiis\nRuben . plus habet \"eis\".\nEt non ibi erat aqua populo bibere. pro eo,\nquod est ad bibendum.\nLoquere filiis Israhel et dices ad eos . sufficere\nuidetur: loquere filiis Israhel.\nEt omnia idola fusilia eorum perdetis ea.plus\nhabet \"ea\".\nHoc erit uobis fines maris . non dixit: hi erunt\n\nuobis.\nEt hoc erit uobis fines ad aquilonem: eadem\nrepetita locutio est.\nEt erunt ciuitates eis habitare, pro eo, quod\ndici solet: ad habitandum.\nRefugia erunt uobis fugere illo homicidam:\nquod usitate dici posset, ut fugiat illo homicida.\nEt incolae qui in uobis istae ciuitates in\nrefugium . singulari numero positum est incolae; id est:\nhuic incolae qui in uobis, quoniam minus habet \"est\\'\". non\n\n\n\n\n\n\nenim ait \"qui in uobis est\" notissima locutione, sed rariore\nin lingua latina quam in graeca.\nUsque ad flumen magnum, flumen Euphraten .\nnon dixit: usque ad flumen magnum Euphraten.\nEt iudicium, quod durum fuerit a uobis, adferetis\nillud ad me . non dixit: quod durum fuerit uobis, sed\na uobis, id est ita durum, ut a uobis iudicari non possit.\nSi uidebit aliquis uirorum istorum terram optimam\nhanc, quam iuraui patribus eorum praeter Chaleb\nfilius Iephone; hic uidebit eam . et in libro Numerorum\nistam locutionem notauimus, quia non dixit: praeter\nChaleb filium Iephone, sed filius.\nDominus enim deus uester benedixit te in omni\nopere manuum tuarum.non ait: benedixit uos in omni opere\nmanuum uestrarum, cum praedixisset uester, non ..tuus\\'.\nNunc ergo surgite et promouete et pertransite\nuos uallem Arnon; ecce tradidi in manus tuas Seon\nregem Esebon . non dixit \"in manus uestras\", sed a plurali\nad singularem transiit.\nQuoniam quae est gens magna cui est ei deus\nadpropians illis? duo sunt hic notanda: uel quod ait: cui\n\n\n\n\n\n\n\n\nest ei, uel quod non ait \"adpropians illi\", sed adpropians\nillis.\nEt similitudinem non uidistis sed uocem, cum\nuox non possit uideri; sed generaliter hoc uerbum posuit,\ntamquam ad omnem corporis sensum uidere pertineat.\nIn quam uos ingredimini illo hereditare eam:\nplenum esset, etiamsi non additum esset illo.\nEt eduxit uos de fornace ferrea ex Aegypto:\nfornacem ferream duram tribulationem intellegi uoluit. secundum\nhoc et de Ioseph dictum est in Psalmis: ferrum pertransit\nanima eius.\nEt non transeo Iordanen hunc, quasi et alius sit\nIordane. ex hac locutione arbitror saepe dici etiam hunc\nmundum, quasi alius non sit.\nSi autem genueris filios et filios filiorum\ntuorum: notanda locutio est, ubi et auos nepotes dicit\ngignere.\nEt quaeretis ibi dominum deum uestrum et\ninuenietis eum, quando exquiretis eum ex toto corde\ntuo et ex tota anima tua in tribulatione tua: non dixit\n\"in toto corde uestro et in tota anima. uestra in tribulatione\nuestra\".\nInterrogate dies priores, qui fuerunt priores\nte: non homines sed dies intellegendum est. similiter et hoc\nnotandum, quod etiam superius, cum dixerit: interrogate\npluraliter, priores te intulit singulariter, non \"priores uobis\".\nSi et tentauit deus ingressus accipere sibi\ngentem de media gente: tentauit pro eo, quod est\nuoluit, positum est. an quid aliud? quod autem ait: de\nmedia gente, de mediis gentibus intellegendum est singulari\nposito pro plurali; sicut serpentem, ranam, et locustam pro\nserpentibus et ranis et locustis scriptum legimus.\nSecundum omnia, quae fecit dominus deus\nuester in Aegypto coram te uidente: nihil minus est,\net si non addatur: uidente.\nEt ego stabam inter dominum et uos in tempore\nillo adnuntiare uobis uerba domini, quoniam\ntimuistis a facie ignis et non ascendistis in montem,\ndicens: ego sum dominus deus tuus et cetera: dicens\nposuit pro \"cum diceret\".\nEt aduena, qui incolit in te: populo dictum\naccipiendum est, non quasi uni homini, quia in populo incolit\naduena.\nPropter hoc constituit tibi dominus deus\ntuus ut obserues diem sabbati et sanctificare eum.\nsi \"et\" non haberet, non uideretur inusitata locutio: ut\nobserues diem sabbati sanctificare eum; aut certe si ita esset:\nut obserues diem sabbati et sanctifices eum, aut ita: propter\nhoc constituit tibi dominus deus tuus obseruare diem sabbati\net sanctificare eum . nunc uero \"ut obserues diem sabbati\net sanctificare eum\" inusitata et notanda locutio est.\nAdtende tibi, ne dilatetur cor tuum et obliuiscaris\ndomini dei tui: notandum etiam in malo dici\nposse dilatationem cordis; exultatio quippe in dilatatione\n\n\n\n\n\n\nintellegitur, cui contrariae sunt angustiae, id est tristitia.\nutrumque autem potest et in bono et in malo.\nEt erit cum interrogauerit te filius tuus cras\ndicens; \"cras\" posuit pro futuro quocumque tempore.\nSeptem gentes magnas et multas: quomodo ergo\nmultas, si septem? sed multas dixit multitudinem habentes.\nNon dispones ad eos testamentum, cum de\ngentibus diceret; testamentum ergo pro pacto posuit.\nEt filiam eius non sumes filio tuo; discedere\nenim faciet filium tuum a me et seruiet diis aliis et\nirascetur indignatione dominus in uos: non ait \"irascar\",\nsed tamquam de alio diceret.\nCiuitates magnas et muratas usque in caelum:\nuTceppoXtxd); dictum.\nNe dicas in corde tuo, cum consumpserit dominus\ndeus tuus gentes istas ante faciem tuam, dicens:\npropter iustitias meas induxit me dominus hereditare\nterram bonam istam . ordo est: ne dicas in corde tuo\ndicens.\nNe quando dicant inhabitantes terram unde\neduxisti nos inde: more scripturae additum est \"in de\".\nQuae fecit uirtutem Aegyptiorum . hoc interpretes\nquidam latini minus intellegentes noluerunt dicere\nuirtutem, sed uirtuti uel exercitui, quoniam id, quod ait\nGraecus, Sovajuv, nonnulli exercitum intellexerunt; sed elegans\nlocutio est. \"quae fecit uirtutem eorum\" intellegendum\n\n\n\n\n\n\nest, quid eam fecit, quoniam ad nihil eam redegit. sed quia\npluraliter dictum est, ideo subobscurum est.\nQuos aperiens terra os suum degluttiuit\neos et domos eorum et tabernacula eorum . duae\nlocutiones hic notandae sunt: quod et additum est\" es o s\",\ncum sufficere potuisset, quod et ait superius \"quos\", et,\ndomos eorum cum dixisset, addidit: et tabernacula eorum,\nquasi alias in heremo haberent domos nisi tabernacula. sed\nnimirum domos intellegi uoluit homines ad eos pertinentes,\nsicut ipsi populo dicitur: et nunc tu, domus Iacob. nec\nista locutio aliena est a latina lingua; nam et Romani dicti\nsunt domus Assaraci, quod ex Assaraco Troiano originem\nducerent.\nQuoniam oculi uestri uidebant omnia opera\ndomini magna, quae fecit in uobis hodie . cum de his\noperibus diceret, quae per heremum facta sunt eo tempore,\nquo ibi circumducebantur per quadraginta annos, tamen\n\"hodie\" dixit, quod intellegi uoluit hoc tempore, quotquot\nibi annos idem tempus habere potuisset.\nTerram, quam iurauit dominus patribus uestris\ndare eis et semini eorum post eos . tamquam diceret: id\nest semini eorum post eos . non enim et ipsis dedit, sed ita\nipsis dedit, cum semini eorum dedit.\nSi autem auditu audieritis omnia mandata\neius. quae ego mando tibi hodie . auditu uidetur superfluum,\nsed locutio est scripturae sanctae familiarissima.\nEt dabit pluuiam terrae tuae in tempore suo\nmatutinam et serotinam. cum matutinum tempus dies\ndicatur, numquid hinc intellegi uoluit tempus anni primum?\nserotinum uero minus latinum est. sed non potuit magis proprie\nde graeco exprimi, quod illi dicunt δ\\'ψιμον tamen etiam in\nlatina lingua uulgo usitatum est, ut dicatur serotinum, sed\nquod tardius quam oporteat factum est. hic uero tempus anni\npotius intellegi uoluit.\nEt cum ederis et satiatus fueris, adtende\ntibi ipsi, ne dilatetur cor tuum, et praeuaricemini et\nseruiatis diis aliis. iam superius tales locutiones notauimus,\nsiue quod a singulari ad pluralem transit siue quod in malo\nuoluit intellegi \"dilatetur dilatetur\", ubi noxiam prosperitatem significauit.\nEt flumen magnum, flumen Euphraten: repetitiones\nistae usitatae sunt in scripturis et rem decenter\ncommendant.\nTimorem uestrum et tremorem uestrum inponet\ndominus deus uester super faciem uniuersae\nterrae: non timorem et tremorem, quo ipsi timent et tremunt,\nsed quo timentur et alios tremere faciunt.\nNon poteris manducare in ciuitatibus tuis\ndecimationem frumenti tui.pro eo, quod est: non debebis.\nEt incendes ciuitatem in igni: nos usitatius\ndiceremus \"igni\".\nSi autem longe fuerit uia a te, ac si diceret:\nlonga uia erit; aduerbium posuit pro nomine.\nEt fenerabis gentes multas. fenerationem\nscriptura dicit mutuo datam pecuniam, etiam si usurae non\naccipiantur: unde est et illud in psalmo: beatus uir, qui\nmiseretur et commodat. hoc enim maluerunt interpretari\nnostri, qui sententiam potius quam uerba sequenda putauerunt;\nnam in graeco habet SavsICei, quod est feneratur.\nEt principaberis gentium multarum, tui\nautem non principabuntur. tamquam diceret: tibi non\ndominabuntur, hoc est gentes; genetiuus enim casus est\nsingularis huius pronominis, quod ait tui — cuius datiuus\nest tibi —, non pluralis nominatiuus, cuius genetiuus est\ntuorum.\nSi autem fuerit in te egenus in fratribus\ntuis . non uni homini, sed populo dicitur, ideo in te.\nSi autem fuerit in te egenus in fratribus\ntuis in una ciuitatum tuarum in terra, quam dominus\ndeus tuus dat tibi, non auertes cor tuum neque constringes\nmanum tuam a fratre tuo egente; aperiens\naperies manus tuas ei, fenus fenerabis ei, quantumcumque\npostulat et quantum eget. hic certe cum opera\nmisericordiae praecipiat, non utique usurarum crudelitas\nsuscipienda est: unde adparet, quod ait: fenus fenerabis ei,\nmutuo dandum, quod postularet, intellegi uoluisse. quod\n\n\n\n\n\n\nautem ait: aperiens aperies manus tuas, tale est et quod\nsequitur \"fenus fenerabis\", usitata locutio in scripturis sanctis.\nCum de aure pertundenda serui praecepisset, et\nancillam, inquit, tuam facies similiter, accusatiuum pro\ndatiuo ponens . non ait: ancillae tuae facies, quod locutionis\nnostrae consuetudo poscebat.\nSi autem fuerit in eo uitium, claudum aut\ncaecum, uel omne uitium malum. non ait: claudicatio\naut caecitas - ipsa enim sunt uitia â€” sed: claudum et\ncaecum: quod sunt non uitia, sed animalia, quae habent\nuitia. hoc quoque notandum est quod ait: uitium malum,\nquasi posset esse uitium bonum.\nEt non dormiet de carnibus, de quibus\nimmolaueritis uespere die primo usque in mane.pro\neo. quod est: non remanebit ea nocte, non dormiet dictum est.\nNon offeres domino deo tuo uitulum uel\nouem in quo est in ipso uitium . usitata locutio esset:\nin quo est uitium: sed ista scripturis est usitatior.\nEt lapidabis eos in lapidibus, et morientur:\nquod ex nostra consuetudine diceretur \"lapidibus\", non\nin lapidibus.\nNon multiplicabit sibi equum. pro equis\nuel pro equitatu equum posuit: unde nonnulli \"equitatum\"\ninterpretati sunt.\nNon poteris constituere super te hominem\nalienum, quia non est frater tuus. non poteris\ndictum est pro \"non debebis\".\nSecundum omnia, quae petisti a domino deo tuo\nin Coreb in die conuocationis dicentes. cum dixerit\nsuperius petisti, dicentes subiecit, non \"dicens\".\nQuoniam dominus deus uester, qui praecedit\nuobiscum: non dixit \"uos\".\nSi occurreris nido auis ante faciem tuam in\nuia. notandum, quod occurreris dixit etiam non ambulanti.\nSi autem aedificaueris domum nouam, facies\ncoronam solario tuo et non facies homicidium in\ndomo tua, si cadat qui cecidit ab eo, id est: a solario\ncadat qui cecidit. nimis inusitata locutio est.\nEt abiens fuerit uiro alteri, et oderit eam uir\nnouissimus. notandum ex duobus posteriorem nouissimum\ndici. talis locutio est et in euangelio, quando quaeritur ex\nduobus fratribus, quis eorum fecerit uoluntatem patris, et\nrespondetur \"nouissimus\", cum duo fuerint.\nNon pignerabis molam neque superiorem lapidem\nmolae, quia animam iste pignerat, pro eo, quod\nest: quia animam pigneras, si feceris. deinde notandum\nanimam dixisse pro ea uita, quam habet anima in corpore:\nex qua locutione et illud est in euangelio: nonne anima\nplus est quam esca.\nSi autem deprehendatur homo furans animam\nex fratribus suis filiis Israhel: animam pro homine\nposuit. denique sequitur: et obprimens eum uendiderit:\nquae non minus notanda locutio est. noluit enim dicere\n\"earn\", quod esset magis consequens, quoniam animam\n\n\n\n\n\n\n\n\n\n\ndixerat, sed eum, id est hominem, in cuius significatione\ndixerat animam.\nSi debitum fuerit in proximo tuo debitum\nquodcumque: repetitio uerbi locutionem notandam facit.\nSi autem noluerit homo accipere uxorem\nfratris sui, et ascendet mulier in porta ad senatum\net dicet: non uult frater uiri mei suscitare nomen\nfratris sui in Israhel, noluit frater uiri mei. quamuis\nuerborum repetitiones amet scriptura, inusitatior est tamen\nrepetitio; sed elegantius querelae ostentat adfectum.\nMaledictus omnis, qui dormierit cum omni\npecore: pro eo, quod est \"concubuerit\". deinde cum omni\npecore pro eo, quod est \"cum quolibet pecore\".\nEt seruies inimicis tuis, quos inmittet dominus\ndeus tuus super te. graecus habet: aatpeoaeu, ubi latinus\ninterpretatus est: seruies . solet autem hoc uerbum in ea\nseruitute scriptura ponere, quae debetur deo: unde idolatrae\nappellantur, qui ea seruitute idolis seruiunt; ergo hic inusitate\npositum est hoc uerbum. quamquam possit etiam hunc sensum\nhabere, quod tam grauiter multa dixerit, ut inimicis\nsuis nimium superbientibus tamquam dis seruisse cogantur.\nGentem cuius non audies uocem eius . et hoc\nnotandum est, quod et cuius dixit et eius, sicut loqui\nscripturae solent, et id, quod ait: cuius non audies uocem\npro eo, quod est \"cuius linguam non intelleges\".\nMollis in te et tenera ualde fascinabit oculo\nsuo fratrem suum et uxorem quae est in sinu eius et\n\n\n\n\n\n\nqui sunt reliqui filii quicumque relicti fuerint illi,\nita ut det uni ex eis a carnibus filiorum suorum de\nquibuscumque edet eo, quod non derelictum sit ei\nquidquam in angustia et tribulatione, qua tribulabunt\nte inimici tui in omnibus ciuitatibus tuis. notandum\nest, quemadmodum hic dictum sit: fascinabit eum pro \"inuidebit\"\nei tamquam ad hoc derelicto, ut necesse sit ei dare\nde carnibus filiorum. quas cogit necessitas in cibum sumi a\nparentibus. nam et in Prouerbiis, quod latini codices habent:\nnon cenabis cum uiro inuido, graecus habet: avSpi\nPaoxav(p; paaxavo? autem fascinus dicitur.\nEt erit sicut laetatus est dominus in uobis\nbene facere uobis. graecus habet: bene facere uos, nec\nuidetur esse saltem graeca locutio. accusatiuus tamen pro\ndatiuo positus intellegitur: unde maluerunt latini interpretes\ndicere uobis quam â€žuos*.\nUos uidistis omnia, quae fecit dominus deus\nuester in terra Aegypti coram uobis Pharaoni et\nomnibus seruis eius et omni terrae illius, temtationes\nmagnas, quas uiderunt oculi tui: notandum illas plagas\netiam temtationes uocari.\nSi fuerit dispersio tua a summo caeli usque\nad summum caeli, inde congregabit te dominus deus\ntuus. mirum, si non hoc dicit a summo caeli usque ad\nsummum caeli, quod solet etiam dicere \"a summo terrae\n\n\n\n\n\n\n\n\nusque ad summum terrae\": fortasse propterea, quia secundum\nid, quod et iste aer caelum dicitur, coniungitur terrae.\nNon in caelo est, dicens: quis ascendet in\ncaelum et accipiet nobis illud, et audientes illud\nfaciemus? neque trans mare est, dicens: quis transfretabit\nnobis trans mare et accipiet nobis illud, et\naudientes illud faciemus? dicens pro eo posuit, quod\nest\" ut dicas\": noua locutio.\nEt dominus qui comitatur tibi tecum.\nEt dixit dominus ad Moysen: ecce tu dormies\ncum patribus tuis: hoc uerbo eius mortem significauit.\nAmaricantes eratis quae ad deum: id est\namaricabatis ea, quae dei sunt.\nScio enim, quia post obitum meum iniquitate\niniquitatem facietis: uno uerbo autem graece dicitur\n\"iniquitatem facietis\", quod est avo(iaaete.\nEt occurrent uobis mala nouissimum dierum:\nsic enim habet graecus pro in nouissimis diebus aut in\nnouissimo dierum.\nNonne hic ipsepater tuus possedit te et fecit te\net creauit te? ordo notandus est; prius enim uidetur dicere\ndebuisse \"creauit te et fecit te\" et deinde \"possedit te\".\nquomodo enim intellegitur posse possideri qui non est?\nCum adipe renum tritici. haec metaphora nimis\ninusitata est, ut renes tritici intellegantur uelut interiora\n\n\n\n\n\n\ntritici, unde farina eicitur; hoc enim et adipem dixit. nam hoc nomine\netiam farinam solent Graeci dicere; hoc enim habet graecus\nin Exodo, ubi scriptum est: eleuantes farinam superhumeros\nsuos . graecus quippe interpres ataxta posuit, quod sunt adipes.\nFilii in quibus non est fides in eis: usitata\nscripturis locutio.\nQuoniam iudicabit dominus populum suum\net in seruis suis consolabitur: pro \"seruos suos consolabitur\";\nnisi forte ipsum consolari dicit translato uerbo uelut\nab indignatione et offensione, qua eum offendunt mali. sic\nautem eius consolatio accipienda est, non ex more hominum,\nsicut nec ira et zelus et cetera talia.\nUbi sunt dii eorum in quibus fidebant in\nipsis: plenum esset et sine \"in ipsis\".\nEt iurabo dexteram meam: id est \"per dexteram\nmeam\".\nLaetamini caeli simul cum eo, et adorent\neum omnes angeli dei . alii codices habent: et adorent\neum omnes filii dei. filios autem dei dictos, qui angeli sunt\nin caelis, non facile in scripturis sanctis inuenitur.\nUos autem transibitis expediti priores fratribus uestris,\nomnis fortis: id est omnis, quicumque in uobis fortis est.\nUt sciatis uiam quam ibitis eam: plenum esset,\netiam si non haberet \"eam\".\nEt factum est cum esset Iesus in Iericho . notanda\nlocutio est; nondum quippe erant in eadem ciuitate,\ncuius portae contra illos clausae fuerant: unde factum est.\nut in eam intrare non possent, nisi muri eius cecidissent\ncircumacta arca domini . ergo in Iericho dictum est: in\nterra, quae pertineret ad Iericho.\nDe Iericho dictum est, cum clausa esset: nec quisquam\nex illa prodibat neque introibat: utique \"in\nillam\" subauditur, non \"ex illa\"; hoc appellatur graece\nCeό1\\'Į-UX xat\\' IXXeta.v.\nDominus dicit ad Iesum: ecce ego trado tibi subiugatam\nIericho et regem eius qui est in ea potentes\nfortitudine. mirandum, quod non hic posuit coniunctionem\ncopulatiuam, ut diceret: et potentes fortitudine, quam solet\nscriptura tam adsidue ponere, ut etiam ibi inueniatur, ubi\nsensum solitae locutionis inpediat. an et Iericho et rex eius\ndicti sunt \"potentes fortitudine?\"\nEt Raab meretricem et domum paternam eius\nuiuificauit Iesus, et commorata est in Israhel usque\nin hodiernum diem. notandum est, quemadmodum dicat\nscriptura: usque in hodiernum diem, quod adsidue dicit.\nnam et de lapidibus illis duodecim, qui positi sunt, ubi\nIordanes ex ima parte defluxerat et ex parte superiore constiterat\narca transeunte uel populo, ita dictum est, quod ibi\nessent \"usque in hodiernum diem\": quod uidetur ita sonare,\n\n\n\n\n\n\ntamquam post plurimum temporis post hanc scripturam ista\nnarrentur nec eo tempore hi libri conscripti fuerint, quo erant\nhaec recentissima. quisquis autem putat hoc, quid de ista\nmeretrice dicturus est, quae utique quantum est aetas unius\nhominis uixit et tamen dicitur \"usque in hodiernum diem?\"\nde his itaque rebus hoc dicitur, quae non ita constitutae sunt,\nut postea mutarentur ab eis, qui constituerunt: quomodo\ndicitur aliquis in exilium perpetuum missus, quia non ad\ntempus praefinitum hoc subplicio plecitur, non quia quisquam\npotest esse perpetuus in exilio, cum homo ipse non possit\nesse perpetuus. sic ergo et ista meretrix non est praecepta\nad tempus habitare in Israhel; ideo dictum est: usque in\nhodiernum diem.\nDominus dicit ad Iesum: peccauit populus et\ntransgressus est testamentum meum, quod disposui\nad eos. notandum, quemadmodum testamentum appellet hoc,\nquod praeceperat, ut anathema esset Iericho et nemo sibi\ninde aliquid usurparet.\nDominus loquens ad Iesum ait inter cetera: ecce\ndedi in manus tuas regem Gai et terram ipsius . et\nfacies Gai sicut fecisti Iericho et regi eius et praedam\npecorum praedaberis tibi. praecipue notanda locutio\nest non solum, quia praedaberis tibi dixit, tamquam unius\nfutura esset illa praeda, cum omnium esset futura; nam tales\nlocutiones usitatissimae sunt, cum deus tamquam ad unum\nloquitur, quae ad populum loquitur. sed hoc nouum est hic,\nquia praedixit scriptura: et dixit dominus ad Iesum, quem\nconstat unum hominem fuisse. quod tamen dixit praedaberis\n\n\n\n\n\n\ntibi, non utique ita dictum est, ut praeda illa huius unius\nhominis esse praecepta sit, sed uniuersi populi.\nEt insidiae erant ciuitati a mari. qui nescit, putat\nistam ciuitatem maritimam. consuetudinis est autem scripturarum,\nut occidentalem partem a mari appellet uel ad mare,\nquia ex ipsa parte terra, ubi haec agebantur, propius habet\nmare quam a ceteris partibus.\nExtende manum tuam in gaeso quod est in\nmanu tua contra ciuitatem. ista locutio notanda non esset\nnisi propter nomen, quod obscurum est eis, in quorum consuetudine\nnon est. quid enim dicat gaeson, non facile intellegitur\n. hoc interpres Symmachus scutum appellasse perhibetur;\nSeptuaginta autem interpretes, secundum quos ista tractamus,\nqui posuerunt gaeson, miror si et in graeca lingua hastam uel\nlanceam gallicanam intellegi uoluerunt: ea quippe dicuntur\ngaesa, quorum et Uergilius meminit, ubi ait de Gallis in scuto\nAeneae pictis: duo quisque Alpina coruscant gaesa manu.\nEt facti sunt inter medium castrorum, hi hinc\net hi hinc. duo notanda sunt in hac locutione: unum, quod\ncum hostes qui uincebantur in medio essent, tamquam de\nhis dictum est, quod hi essent hinc et hi hinc, cum potius\nita Israhelitae fuerint, qui eos in medio posuerant percutiendos;\nalterum, quod inter medium castrorum eos factos esse\ndicit scriptura castra appellans etiam productas acies in proelio\nconstitutas, cum castra non soleant appellari, nisi ubi\nexercitus ad manendum consistit; nisi forte ideo castra appellata\nsunt, quia cum omnibus suis ibant.\nExceptis pecoribus et spoliis quae erant in\nciuitate praedati sunt filii Israhel secundum\n\n\n\n\n\n\npraeceptum domini, quemadmodum constituit dominus Iesu.\nita dictum est\" exceptis pecoribus et spoliis praedati sunt\", quasi\nipsa non fuerint praedati, cum potius ipsa praedati sint, et ideo\nexcepta dicta sint, quia haec illo proelio sola consumpta non sunt.\nIsrahelitae respondentes Gabaonitis dixerunt: uide,\nne in me habitas, et quomodo disponam tibi testamentum?\niam et superius tales locutiones uotauimus . hoc\nest enim \"uide, ne in me habitas\", quod est \"apud me\".\nid est in terra, quam eis promiserat deus. et hic tamquam\nad unum hominem uidentur locuti, cum legatus ad eos non\nunus uenerit; sed more suo genti et populo responsa reddentes\nsingulari numero loquuntur, sicut plerumque et ad ipsos\ndeus uel ductor ipsorum. notandum etiam quod pactum pacis\ntestamentum uocat scriptura more quidem suo; nam saepe\nita loquitur.\nEt nuntiatum est Iesu dicentes: inuenti sunt\nquinque reges absconditi in spelunca: pro eo, quod est:\nnuntiarunt dicentes.\nIta faciet dominus omnibus inimicis uestris,\nquos uos debellabitis eos: nihil minus esset huic sententiae,\netsi non haberet \"eos\".\nEt omnes cepit in bello, quia per dominum\nfactum est confortari cor eorum, ut obuiam irent ad\nbellum ad Israhel, ut exterminarentur: notandum est\n\"confortari cor\" non semper in bono accipiendum.\nTu scis uerbum, quod locutus est dominus\nad Moysen hominem dei de me et te: non dixit \"hominem\nsuum\".\nEt dixerunt filii Ioseph: non sufficit nobis\nmons et equus electus et ferrum Chananaeo qui habitat\nin Baethsan . equum electum dixit pro equis electis,\nquod usitatum in nostro sermone non est: unde nonnulli\nlatini interpretes noluerunt equum interpretari, sed \"equitatum \".\nsic autem dictum est \"equus electus\" pro equis, sicut in\nnostra consuetudine dicitur miles pro militibus.\nEt facti sunt exitus illorum Iordanes. et\nreuertentur fines ad mare. non dixit: reuersi sunt aut\nsaltem reuertuntur, sicut solet de finibus dici, sed reuertentur,\ntamquam adhuc futurum sit, cum praeteritorum sit ista\nnarratio . et in omnibus fere ipsis terrarum diuisionibus per\nsingulas quasque tribus ita loquitur scriptura, ut futuri temporis\nuerbis utatur.\nRefugere illuc qui percusserit animam nolens .\nhic \"animam\" uel hominem intellegere debemus uel uitam\ncarnis, quae fit per animam: qua locutione et illud dictum\nest a fratribus Ioseph: non percutiamus eius animam,\nid est: non eum occidamus. nam si anima posset ab interfectore\npercuti, non diceret dominus: nolite timere eos,\nqui corpus occidunt, animam autem non possunt\noccidere.\nMandauit dominus in manu Moysi . locutio\nfamiliarissima scripturis; ita enim dicitur: uerbum, quod\nfactum est in manu illius uel illius prophetae, hoc est in\npotestatem dicendi datum.\nEt accepit Iesus cultros petrinos, in quibus\n\n\n\n\n\n\ncircumciderat filios Israhel. non dixit: quibus circumciderat,\nsed \"in quibus\".\nEt ubi dimisit eos Iesus in domos suas, et\nbenedixit eos dicens. plus uidetur hic copulatiua coniunctio,\nid est \"et\"; nam ita dici posset: et ubi dimisit eos\nIesus in domos suas, benedixit eos dicens.\nItem alia locutio notanda est, quod cum dixisset\nscriptura: et benedixit eos Iesus dicens atque his uerbis\nintentos fecisset audire, quid benedicendo dixit Iesus, hoc\nsolum subiecit: in diuitiis multis abierunt in domos\nsuas; et pecora multa ualde et argentum et aurum\net uestem multam ualde diuiserunt praedam inimicorum\nsuorum cum fratribus suis: quod magis esse\nnarrantis quam benedicentis adparet.\nEt aedificauerunt ibi aram super Iordanem,\naram magnam uidere : ista locutio etiam in sermone latino\nnota est.\nEt audierunt filii Israhel et dicentium . non ait:\ndicentibus uel dicentes.\nSeruire seruitutem domini. in qua locutione\nduo notanda sunt: et seruire seruitutem, quae etiam latina\nlocutio reperitur, et seruitutem domini, id est, quae debetur\nuel exhibetur domino.\nEt audientes Phinees sacerdos et omnes\nprincipes synagogae, qui erant cum illo, uerba, quae\nlocuti sunt filii Ruben et filii Gad et dimidium tribus\n\n\n\n\n\n\nManasses, et placuerunt illis. audientes pro \"audierunt\"\npositum est, aut plus est hic \"et\"; nam plenus est sensus:\naudientes uerba haec, placuerunt illis . nec tamen sine inconsequentia,\nquia \"cum audissent\" dicendum fuit.\nEt Iesus senior prouectus diebus. hoc\nde Abraham dictum notauimus seniorem in scripturis non\nsolum illum appellari, qui est infra aetatem senis, sed etiam\nualde senem. unde non omnis senior senex, omnis autem\nsenex senior dici potest.\nEt induxit super illos mare et operuit super\nillos: non ait \"operuit illos\", quamuis nonnulli interpretes\nhoc maluerint dicere.\nIn omnibus gentibus quas transiuimus per\nipsas: usitatae in scripturis sunt istae locutiones nec tam\ncrebro notandae quam crebro intercurrunt.\nEt factum est, postquam defunctus est Iesus,\ninterrogabant filii Israhel in domino: non ait \"dominum\",\nquod sermonis nostri consuetudo poscebat.\nEt bellemus in Chananaeo. non dixit: aduersus\nChananaeum aut contra Chananaeum aut saltem in Chananaeum.\nEt mortuus us est Iesus filius Naue seruus domini,\nfilius centum decem annorum. ista repetitio, quod, cum\n\n\n\n\n\n\ndixisset \"filius Naue\", repetiuit !filius et deinde addidit\n\"centum decem annorum\", inusitata est ut potius filius\ncentum decem annorum diceret quam homo centum decem\nannorum; sed tamen et alibi reperitur.\nEt omnis generatio adpositi sunt ad patres\nsuos . notanda locutio est, quod non ait \"adposita est\", quia\nplures erant.\nTradidit eos in manu praedantium: non dixit \"in\nmanum\", quod uidetur latina locutio postulare.\nEt cum suscitauit dominus eis iudices , et erat\ndominus cum iudice: solita locutione plus est hic \"et\":\nnam plenum esset: et cum suscitauit dominus eis iudices,\nerat dominus cum iudice. notandum est etiam hoc, quod\na plurali ad singularem transiens non ait \"cum iudicibus\",\nsed \"cum iudice\", id est cum unoquoque iudice.\nEt factum est, cum moreretur iudex, et reuertebantur\net iterum corrumpebant super patres\nsuos. recta locutio ita esse poterat secundum consuetudinem\nsermonis nostri: et fiebat, cum moreretur iudex, et reuertebantur\net iterum corrumpebant super patres suos. si \"et\"\nnon haberet, plenum esset: cum moreretur iudex, reuertebantur\net iterum corrumpebant super patres suos, id est plus quam\npatres eorum.\nPropter quod tanta dereliquit gens haec testamentum\nmeum. tanta dixit pro \"tantum\", id est tam\nmultum, nomen pro aduerbio, quod etiam in latinis locutionibus\nmaxime poeticis inuenitur.\nEt non obaudierunt uocis meae: graeca magis\nlocutio est.\nFactus est super eum spiritus domini . cum\nsÅ‚>spiritus domini utique factus non sit, sed super eum factus\nest, ita dictum est, ac si diceretur: factum est, ut esset super\neum. ex qua locutione et in euangelio legitur: ante me\nfactus est, id est factum est, ut esset ante me: quod alio\nmodo diceretur \"praelatus est mihi\".\nEt sumsit Aod gladium de super femore suo\ndextro . sic interpretari potuit, quod graecus habet: oxo\n#v(i>Oev; nam locutio minus latina est.\nErat autem Eglom uir exilis ualde. hoc xat\\'\navttypaoiv dictum, id est locutione contraria sequentia indicant;\nquando enim percussus est, dictum est, quod con\ncluserint adipes uulnus, quia non eductus est gladius de\nuentre eius.\nEt percussit alienigenas in sescentos uiros:\nnon ait \"alienigenarum sescentos uiros\" aut certe \"alienigenas\nin sescentis uiris\".\nNonne praecepit dominus deus Israhel tibi:\net perges in montem Thabor? non ait \"ut pergas\", quod\nuidetur esse consequens, sed inusitata locutione: nonne\npraecepit tibi: et perges, ut subaudiamus uerbum, quod\nsupra positum est, et sit: nonne perges? aut solita locutione\nplus habet et\\'; nam ista coniunctione detracta sensus currit:\nnonne mandauit dominus deus Israhel tibi: perges in montem\nThabor et accipies tecum decem milia uirorum?et cetera.\nQuoniam nescio diem, in quo dominus prosperat\nangelum mecum : utrum prosperat actus angeli eius,\nqui mecum est, an prospera mihi facit per angelum?\nOmnes currus suos nongentos currus ferreos.\nubilibet distinguatur, elegans repetitio : utrum \"omnes currus\nsuos\", et deinde sequatur \"nongentos currus fereos\", an\n\"omnes currus suos nongentos\" et deinde inferatur \"currus\nferreos\" .\nEt pauefecit dominus Sisaram et omnes currus\neius et omnia castra eius in ore gladii in conspectu\nBarac. quomodo pauefecit currus, nisi eos intellegas, qui\nerant in curribus?\nEt pauefecit dominus Sisaram et omnes\ncurrus eius et omnia castra eius in ore gladii in conspectu\nBarac. pauefecit in ore gladii, ac si diceret: interfecit\nin ore gladii; pauefecit ergo, cum caederetur gladio.\nEt descendit Sisara de super curru suo: ita\ndici latine potuit, quod est graece arco SvwQev.\nEt cooperuit eum in pelle sua: non dixit \"pelle\"\naut\" de pelle\"; sic enim habet graecus: sv \\'tÃŽj Seppet.\nEt erit si quis uenerit ad te et dixerit: est hic\nuir? et dices: non est. detracta coniunctione consequentem\nhabet sensum: si quis uenerit ad te et dixerit: est hic uir?\ndices: non est.\nEt pergebat manus filiorum Israhel pergens:\nsolita et frequentata locutio est.\nEt indurabatur in Iabin regem Chanaan: nouo\nmodo positum est hoc uerbum \"indurabatur\" pro eo, quod\nest fortis efficiebatur et praeualidus.\nPerforauit caput eius et percussit: id est\npercussit caput eius et perforauit.\nSic pereant omnes inimici tui, domine; et\ndiligentes eum sicut ortus solis in potentia eius: non\ndixit \"diligentes te\", cum utique de domino uellet intellegi.\nEt factum est quando seminauit uir Israhel:\nnon unum hominem significat, sed ipsam gentem.\nAscendebat Madian et Amalech et filii orientis\net ascendebant super eum: ista repetitio uerbi non\nuidetur habere solitam elegantiam uel adfectum.\nEt liberaui uos de manu Aegypti: per manum\npotestatem significat, per Aegyptum Aegyptios.\nEt dixit ad eum Gedeon: in me, domine\nmi: subintellegitur \"intende\", hoc est: in me intende . et est\nista locutio scripturis familiarissima.\nEt si est dominus nobiscum, et ut quid inuenerunt\nnos omnia mala ista? plus habet coniunctionem\net, sicut solet loqui scriptura: quae si detrahatur, plena\nsententia est: et si est dominus nobiscum, ut quid inuenerunt\nnos omnia mala ista? quamuis et superior coniunctio possit\nsalua sententia detrahi, ut, cum dixisset: in me, domine mi,\ndeinde subsequeretur: si est dominus nobiscum, ut quid\ninuenerunt nos omnia mala ista? magis enim hoc exigit nostrae\nlocutionis consuetudo.\nEt uitulum annorum septem. hic manifestum\nest quomodo uitulos appellet scriptura; bos enim annorum\nseptem secundum consuetudinem locutionis nostrae non est\nutique uitulus. secundum hanc ergo locutionem dictum est\nde Samegar, quod occiderit sescentos uiros praeter uitulos\nboum, hoc est praeter boues.\nEt cecinit in cornea: subauditur !tuba\\'\": graecus\nenim non habet â€žtuba\", sed tantum cornea.\nCamelis eorum non erat numerus. sed erant\nsicut arena quae est ad labium maris. in multitudinem\nconstat DrcspPoXttMac dictum. haec autem translatio. ubi labium\nmaris posuit pro \"litore\", assidua est in scripturis, sed rara\nest in latinis codicibus, quia plerique litus interpretati sunt\nmagis quid significaret labium uolentes ponere quam ipsum\nlabium. nam litus si uellent Septuaginta interpretes dicere,\nnon deesset linguae graecae quod diceret.\nEt diuisit trecentos uiros per tria principia;\npro partibus principia posuit.\nEt dixerunt ad Gedeon uir Ephraem: id est\nuiri de tribu Ephraem.,\nQuid uerbum hoc fecisti nobis, ut non\nuocares nos cum exires pugnare in Madian? uerbum\npro facto posuit.\nEt dederunt septuaginta argenti: subauditur\n\"pondo\" uel tale aliquid: interpretatio ex hebraeo \"septuaginta\npondo\" habet.\nEt conduxit in ipsis Abimelech uiros: in\n\n\n\n\n\n\n\n\n\n\nipsis dixit pro \"ex ipsis\" id est ex argenti pondo septuaginta\nconduxit uiros.\nUiros inanes et perturbatos . inanes posuit\npro leuibus, quibus sunt contrarii graues: unde dicitur: in\npopulo graui laudabo te.\nEt intrauit in domum patris sui in Ephratha\net interfecit frates suos filios Ierobaal septuaginta\nuiros super lapidem unum . quia iam superius septuaginta\ndixerat filios Ierobaal, id est Gedeon, et nunc eos septuaginta\ndicit occisos. quamuis minus occisi fuerint duo; id est ipse\nqui occidit et Ioatham iunior qui latuit, de quo adiungens\ndicit: et remansit Ioatham filius Ierobaal iunior, quoniam\nabscondit se.ac per hoc uniuersum numerum posuit\npro paene uniuerso.\nEt spreuerunt uiri Sicimorum in domo Abimelech\n. non dixit: spreuerunt domum Abimelech.\nEt insidiati sunt super Sicimam quattuor\nprincipia: id est quattuor partes. iam istam locutionem\netiam superius notauimus.\nEt accepit populum et diuisit eum in tria\nprincipia: accepit dixit de illo populo, qui cum illo erat;\net hic tria principia pro tribus partibus posuit.\nEt abierunt uir in locum suum: id est\nunusquisque.\nEt eris nobis in caput omnibus habitantibus\nGalaad: non dixit \"eris nobis caput\"; sic enim solet loqui\n\n\n\n\n\n\nscriptura. unde est: esto mihi in deum protectorem et\nin domum refugii et multa huius modi.\nEt haec unica ei, et non est ei praeter\nipsam filius aut filia: hoc est, quod dictum est \"unica\nei\"; sed propter adfectum repetita sententia est.\nEt non est ei praeter ipsam filius aut\nfilia: non est ei pro \"non erat ei\" dictum est; praeterita\nquippe narrantur.\nEt uxor eius sterilis et non pariebat:\ncum potuisset sufficere quod dictum est: sterilis.\nEt precatus est Manoe dominum et\ndixit: in me, domine, homo dei, quem misisti, ueniat\nnunc iterum ad nos: in me ita dictum est, ut subaudiatur\n\"intende\" .\nEt percussit eos tibiam super femus . haec locutio\ninusitata est, tamen locutio est, non aliquis in corpore\nuulneris locus, sicut in Quaestionibus exposui; hoc est:\npercussit eos ad admirationem, ad stuporem.\nEt dixerunt uir Iuda: quare ascendistis super\nnos: singularem posuit pro plurali; dixerunt enim uiri Iuda.\nnon unus uir.\nNe forte occurratis in me uos: pro eo, quod est:\noccidatis me . et haec locutio in Quaestionibus exposita est.\nEt reduxerunt eum de petra, et uenit usque\nad Maxillam: locus est sic appellatus postea ex eo facto,\nquod ibi gessit ipse Samson. quando maxilla asini pugnans\n\n\n\n\n\n\nmille prostrauit. hoc ergo per prolepsin dictum est, quia\npost illa omnia gesta haec historia conscripta est.\nSicut stuppa cum olefecerit ignem: metaphora\nab animali ad inanimale: non enim stuppa sensum habet olfactus\nsed ita dictum est, ac si diceretur: cum ignem senserit. quamuis\net hoc quod dixi \"senserit\" ad eandem metaphoram\npertineat; sed ad celeritatem intellegendam pertinet quod\ndictum est: olefecerit.\nEt extendit manum suam et accepit eam: et si\nnon diceret: extendit manum suam, utique extenta manu acceptam\nintellegeremus.\nEt nuntiatum est Gazaeis dicentes: non ait:\nnuntiarunt dicentes, aut: nuntiatum et a dicentibus.\nSi alligauerint me in septem neruis humidis\nnondum siccatis: non ait: septem neruis, sed: in septem\nneruis.\nSi alligauerint me in septem neruis humidis\nnondum siccatis, et infirmabor: plenum esset et si non\nhaberet: et.\nEt insidiae ei sedebant in cubiculo: quod nonnulli\ninterpretati sunt: obsidebant; sed graecus habet bufthjtG,\nhoc est: sedebat. quia insidiae singulari numero graece\ndicuntur nec potest latine dici: insidia . locutio autem notanda\nerat, quia dictum est: insidiae sedebant, pro his, qui\ninsidiabantur; ipsi enim sedebant.\nNunc ergo indica mihi in quo ligaberis: non\nait: quo ligaberis, aut: unde ligaberis.\nSi alligauerint me in funibus nouis: non dixit:\nfunibus.\nItem: si ligauerint me in funiculis nouis in\nquibus non est factum opus, et infirmabor: plenum\nesset, et si non praeponeretur: et.\nHoc tertium fefellisti me: tertium posuit pro\n\"tertio\" siue \"ter\" nomen scilicet pro aduerbio, quod et in\nlatinis locutionibus eleganter fieri solet.\nDimitte me, et palpabo columnas, super\nquas domus confirmata est super eas.\n"};
